{"id": "60622", "revid": "1982", "url": "https://it.wikipedia.org/wiki?curid=60622", "title": "Lynx pardinus", "text": "La lince pardina (Lynx pardinus ()) \u00e8 una specie di lince originaria della penisola iberica, attualmente in pericolo di estinzione.\nSecondo il gruppo di conservazione SOS Lynx, se questa specie si estinguesse, si tratterebbe della prima estinzione di felino dai tempi della scomparsa dello \"Smilodon\" 10 000 anni fa. In passato gli studiosi erano soliti considerarla una sottospecie della lince comune (\"Lynx lynx\"), ma ora la ritengono una specie separata. Entrambe le specie erano diffuse in Europa centrale durante il Pleistocene, non entrando, per\u00f2, mai in competizione tra loro, dato che vivono in habitat differenti. Si ritiene che la lince pardina si sia evoluta da \"Lynx issiodorensis\".\nDescrizione.\nSotto molti aspetti la lince pardina ricorda altre specie di linci: presenta una coda corta, i ciuffi di pelo al di sotto del mento ed i caratteristici pennacchi sulle orecchie. Mentre, per\u00f2, la lince comune \u00e8 ricoperta di macchie piuttosto pallide, la pardina presenta una serie di caratteristiche macchie, simili a quelle del leopardo, che spiccano sul pelo color grigio chiaro o bruno-giallastro chiaro. Anche la pelliccia \u00e8 molto pi\u00f9 corta di quella delle altre linci, adattatesi generalmente a vivere in ambienti pi\u00f9 freddi. Alcune popolazioni occidentali erano prive di macchie, ma si sono estinte recentemente.\nLa lunghezza testa-corpo \u00e8 di 85 \u2013 120\u00a0cm, mentre quella della coda, piuttosto corta, \u00e8 di 12 \u2013 30\u00a0cm; l'altezza al garrese si aggira sui 60 \u2013 70\u00a0cm. I maschi, pi\u00f9 grandi delle femmine, pesano massimo 25\u00a0kg, sebbene alcuni esemplari abbiano raggiunto i 26,8\u00a0kg; le femmine, invece, raramente superano i 15\u00a0kg; le dimensioni della specie, quindi, sono inferiori rispetto a quelle della lince europea che raggiunge in media una lunghezza di 120-150 cm e un peso che supera tranquillamente i 30\u00a0kg e raggiungendo in casi eccezionali anche i 40\u00a0kg.\nCome tutti i felini, la lince pardina ha quattro gruppi di vibrisse: due sulle orecchie e due sul mento. Esse vengono utilizzate per individuare le prede. I ciuffi di pelo sulle orecchie consentono alla lince di percepire meglio le fonti sonore; se privata di esse, il suo senso dell'udito diminuisce enormemente. I margini dei piedi sono ricoperti da peli molto lunghi che le permettono di muoversi silenziosamente su qualunque superficie.\nBiologia.\nLa lince pardina \u00e8 pi\u00f9 piccola della sua parente europea settentrionale e generalmente caccia animali di dimensioni piccole o medie, solitamente non pi\u00f9 grandi di una lepre. Anche l'habitat in cui vive \u00e8 differente: abita infatti nelle macchie aperte e non nelle foreste come la lince comune.\nAl crepuscolo va a caccia di mammiferi (compresi roditori ed insettivori), uccelli, rettili ed anfibi. La sua preda principale \u00e8 costituita dal coniglio selvatico (\"Oryctolagus cuniculus\"; 79,5 - 86,7% del totale); lepri (\"Lepus granatensis\"; 5,9%) e roditori (3,2%) sono meno comuni. Un maschio necessita di almeno un coniglio al giorno, mentre una femmina con i piccoli ne deve catturare almeno tre.\nDal momento che in Spagna e Portogallo le popolazioni di conigli sono molto diminuite a causa di un'epidemia di mixomatosi, la lince pardina \u00e8 spesso costretta ad attaccare con maggior frequenza del solito daini, caprioli, mufloni ed anatre. Compete per le prede con la volpe rossa, la mangusta (\"Herpestes ichneumon\") ed il gatto selvatico, carnivori sui quali questo predatore sembra contribuire anche ad una sorta di funzione di controllo delle popolazioni, dato che anch'essi possono diventare sue prede. \u00c8 un animale solitario che difende il proprio territorio con una certa tenacia ed aggressivit\u00e0; non insegue quasi mai le sue prede, ma caccia all'agguato o attende per ore dietro ad un cespuglio o una roccia che le passino sufficientemente vicino per balzar loro addosso in pochi attimi.\nQuesto animale, soprattutto se in compagnia di esemplari pi\u00f9 giovani, si sposta molto e pu\u00f2 compiere spostamenti che superano i 100\u00a0km. Il territorio (di circa 10\u00a0\u2013 20\u00a0km\u00b2) dipende strettamente dalla disponibilit\u00e0 di cibo. Tuttavia, una volta stabilitone i confini, spesso costituiti da strade e sentieri costruiti dall'uomo, il territorio tende a mantenere le stesse dimensioni per molti anni. La lince lo marca con l'urina, con mucchi di escrementi deposti tra la vegetazione o con vistosi graffi sulla corteccia degli alberi.\nRiproduzione.\nDurante la stagione degli amori la femmina lascia il proprio territorio alla ricerca di un maschio. Il periodo di gestazione dura di norma circa due mesi; i piccoli nascono tra marzo e settembre, con un picco delle nascite in marzo ed aprile. La cucciolata tipica comprende due o tre piccoli (pi\u00f9 raramente uno, quattro o cinque) che pesano 200 - 250\u00a0g.\nEssi diventano indipendenti a 7 - 10 mesi d'et\u00e0, ma rimangono con la madre fino a 20 mesi. La loro sopravvivenza dipende in gran parte dalla disponibilit\u00e0 di prede. In natura sia i maschi che le femmine raggiungono la maturit\u00e0 sessuale a un anno d'et\u00e0, sebbene in pratica \u00e8 raro che si riproducano fino a quando non si sono stabiliti in un proprio territorio; \u00e8 noto il caso di una femmina che non si riprodusse fino a quando non mor\u00ec sua madre, quando ormai aveva gi\u00e0 cinque anni. La longevit\u00e0 massima in natura \u00e8 di 13 anni.\nI fratelli diventano sempre pi\u00f9 violenti gli uni con gli altri tra i 30 e i 60 giorni d'et\u00e0, raggiungendo un massimo di aggressivit\u00e0 intorno ai 45 giorni. Non \u00e8 raro che un unico piccolo uccida tutti gli altri fratelli in questi combattimenti brutali. Il motivo di questi scoppi di aggressivit\u00e0 non \u00e8 ben chiaro, ma molti studiosi ritengono che vada collegato ad un cambiamento ormonale che avviene quando i piccoli smettono di succhiare il latte della madre per iniziare a nutrirsi di carne. Altri ritengono che vada interpretato come una forma di gerarchia e di \u00absopravvivenza del pi\u00f9 forte\u00bb. Non sapendosi spiegare il perch\u00e9, i conservazionisti devono tenere separati tra loro i piccoli fino a quando non hanno raggiunto i 60 giorni d'et\u00e0.\nDistribuzione e habitat.\nFino alla met\u00e0 del XIX secolo questa lince era diffusa in tutta la penisola iberica, ma ora il suo areale \u00e8 ristretto ad alcune aree molto piccole e si riproduce in due sole zone dell'Andalusia, nella Spagna meridionale. La lince pardina predilige ambienti eterogenei costituiti da distese erbose aperte miste a macchie pi\u00f9 fitte di corbezzolo, lentisco, ginepro e di alberi di leccio e di sughera. Al giorno d'oggi quasi tutti gli esemplari sopravvissuti si sono ritirati in zone montane, e nelle foreste di pianura o nella fitta macchia mediterranea si incontrano ormai solo pochi sparuti gruppi.\nStato di conservazione.\nLa lince pardina \u00e8 una specie in pericolo. \u00c8 il carnivoro pi\u00f9 minacciato d'Europa.\nStudi effettuati nel marzo del 2005 hanno stimato una popolazione inferiore ai 100 esemplari, rispetto ai circa 400 del 2000 ed ai 4.000 del 1960. Se la lince pardina si estinguesse si tratterebbe della prima specie di grande felino a scomparire dai tempi dell'estinzione dello \"Smilodon\" 10 000 anni fa.\nLe uniche popolazioni riproduttive vivono in Spagna e si ritiene che sopravvivano soltanto nel Parco nazionale di Do\u00f1ana e sulla Sierra di And\u00fajar (Provincia di Ja\u00e9n). Tuttavia, nel 2007, le autorit\u00e0 spagnole hanno annunciato la scoperta di una popolazione rimasta sconosciuta nel territorio di Castiglia-La Mancia (Spagna centrale). Successivamente tale popolazione \u00e8 stata stimata a 15 esemplari.\nLa lince pardina e gli habitat in cui vive godono della pi\u00f9 completa protezione ed anche la caccia legale \u00e8 ormai vietata da lungo tempo. Le minacce che pi\u00f9 gravano su di lei sono la distruzione dell'habitat, l'avvelenamento, gli incidenti stradali, i cani rinselvatichiti ed il bracconaggio. La distruzione dell'habitat \u00e8 dovuta soprattutto all'aumento delle infrastrutture ed allo sviluppo di centri urbani e di villeggiatura, nonch\u00e9 di monocolture, i quali vengono sempre pi\u00f9 a frammentare l'areale della lince. Inoltre, va ricordato anche che le popolazioni di conigli, prede fondamentali della lince, sono notevolmente diminuite in seguito alla diffusione di malattie come la mixomatosi e la polmonite emorragica.\nRecupero.\nIl 29 marzo 2005 Saliega, la prima lince pardina ad essersi riprodotta in cattivit\u00e0, dette alla luce tre piccoli in piena salute al Centro di Riproduzione di Acebuche E1, nel Parco Nazionale di Do\u00f1ana (Provincia di Huelva, Spagna). Sempre nello stesso luogo, ne partor\u00ec altri tre il 2 marzo del 2008. Questi piccoli nacquero dopo una gestazione di 64 giorni. Uno di loro venne rifiutato dalla madre e la Giunta del Dipartimento dell'Ambiente dell'Andalusia annunci\u00f2 il 24 marzo che il piccolo era morto.\nNell'area della Sierra Morena, appena a nord di And\u00fajar, in Andalusia, nel 2008 vennero individuati 150 esemplari, rispetto ai 60 del 2002. Con il risultato di questo incremento numerico, la zona di And\u00fajar-Carde\u00f1a ha probabilmente raggiunto la sua capacit\u00e0 portante e cos\u00ec potrebbe venire utilizzata in futuro come serbatoio per prelevare esemplari da reintrodurre altrove. Oltre a questi successi di conservazione \"in situ\" sulla Sierra Morena, se ne sono avuti altri dovuti al buon andamento del programma di riproduzione \"ex situ\", con la nascita di 52 esemplari, 24 dei quali a sua volta riprodottisi in cattivit\u00e0. La popolazione \"ex situ\" fornir\u00e0 20 - 40 esemplari ogni anno che verranno utilizzati per un programma di reintroduzione in natura che inizier\u00e0 nel 2010. In ultimo, nel Parco nazionale di Do\u00f1ana, la popolazione di linci sembra essere rimasta stabile negli ultimi anni: tra il 2002 ed il 2008, infatti, ogni anno sono stati censiti intorno ai 50 esemplari. Il 20 marzo 2009 \u00e8 stata annunciata la nascita di altri tre piccoli nel Centro di Riproduzione del Parco. I progetti di reitroduzione della lince pardina sono gi\u00e0 iniziati nel 2009 nel Guadalmellato, ed altri nel Guarrizas sono gi\u00e0 in programma per il 2010 - 11. Il 10 giugno 2013 \u00e8 stato fotografato un maschio di lince pardina a Vila Nova de Milfontes sulla costa del Portogallo sud-occidentale ed \u00e8 stata portata all'ICNF (istituto portoghese per la conservazione della natura e delle foreste). Il maschio di due anni, soprannominato, Hongo proviene dal parco nazionale di Donana in Andalusia.\nNel 2015 l'IUCN ha classificato la specie come in pericolo con una popolazione di circa di 156 esemplari nel 2012, il triplo rispetto ai 52 esemplari del 2002.\nLa popolazione \u00e8 considerata in aumento. Secondo un censimento fatto nel 2015, sembra che il numero delle linci pardine abbia superato i 400 esemplari; considerando, per\u00f2, la natura schiva dell'animale e la paura dell'uomo che avr\u00e0 sviluppato negli anni in cui \u00e8 stata perseguitata, \u00e8 plausibile pensare che ne esista un numero maggiore.\nIl censimento della lince iberica conferma questo suo areale: degli oltre 400 esemplari di cui si \u00e8 potuto confermare l'esistenza, 361 si trovano in Andalusia. In particolare, si dividono fra l'area di Do\u00f1ana-Aljarafe e la Sierra Morena. Altri esemplari si trovano nella provincia di Badajoz (Estremadura), valle del Guadiana (Portogallo), Monti di Toledo.\nHa fatto discutere la decisione della giunta regionale dell'Andalusia di abbassare il livello di rischio della specie, da \u201cspecie a rischio di estinzione\u201d a \u201cvulnerabile\u201d. Secondo alcuni esperti \u00e8 ancora troppo presto per considerare scampato il pericolo della scomparsa di questo carnivoro dal territorio iberico ed europeo.\nNel 2018 si \u00e8 stimata una popolazione di oltre 650 esemplari, mentre con il censimento del 2020 si \u00e8 evidenziata una crescita della popolazione fino ad oltre 1.100 esemplari, di cui almeno 240 femmine in et\u00e0 riproduttiva. Secondo gli esperti, se la popolazione continua a crescere di questo ritmo, entro vent'anni si stima che la specie possa addirittura non essere pi\u00f9 considerata a rischio estinzione.\nSOS Lynx.\nSOS Lynx \u00e8 un'organizzazione conservativa con base in Portogallo che opera per scongiurare l'estinzione della lince pardina."}
{"id": "60624", "revid": "1568601", "url": "https://it.wikipedia.org/wiki?curid=60624", "title": "Abe in Focide", "text": "Abe in Focide () \u00e8 il nome di un'antica citt\u00e0 greca della Focide. Il suo gentilizio \u00e8 \"abei\". Si trovava vicino al punto in cui la Focide confina con la Beozia e con la Locride Opunzia, molto vicino a Iampoli.\nEra sede di un santuario oracolare di Apollo, citato da Erodoto tra quelli consultati dal re Creso. Le sue rovine, resti di fortificazioni e di un tempio, si trovano presso Exarco.\nOrigini.\nPausania cita la tradizione secondo cui gli abitanti della citt\u00e0 dicevano che i suoi primi abitanti provenivano da Argo e che la citt\u00e0 si era fatta chiamare cos\u00ec per il suo fondatore, Abante. Tuttavia, Aristotele aveva descritto gli abitanti di Abe come traci e inoltre sosteneva che fossero stati proprio alcuni abitanti di questa citt\u00e0 della Focide ad aver colonizzato l'isola di Eubea dando ai suoi abitanti il nome di \"abanti\", termine che Omero utilizz\u00f2 per riferirsi agli abitanti di Eubea nel catalogo delle navi.\nOracolo di Abe.\nAd Abe si trovava un famoso oracolo di Apollo con molti tesori ed ex voto.\nDurante le guerre persiane fu uno dei luoghi distrutti dalle truppe persiane di Serse I, le quali arrivarono anche ad incendiarne il tempio, nel 480 a.C. Anche durante la terza guerra sacra i beoti incendiarono il santuario, causando anche la morte dei supplici che l\u00ec si erano rifugiati. Al contrario, i romani venerarono l'oracolo di Apollo e per questo concedettero ad Abe l'indipendenza, ed inoltre l'imperatore Adriano ordin\u00f2 di costruire un altro tempio pi\u00f9 piccolo per Apollo, contenente immagini dello stesso Apollo, di Latona e di Artemide. Ai tempi di Pausania in citt\u00e0 c'erano anche un teatro ed un'agor\u00e0, entrambi molto antichi.\nArcheologia.\nNel sito archeologico di Kalapodi, in cui si sta scavando dal 2004, sono stati trovati resti di un santuario che si ritiene essere quello di Apollo ad Abe. Secondo l'istituto archeologico germanico, questo santuario era utilizzato gi\u00e0 in epoca micenea."}
{"id": "60625", "revid": "1718925", "url": "https://it.wikipedia.org/wiki?curid=60625", "title": "Leverkusen", "text": "Leverkusen \u00e8 una citt\u00e0 extracircondariale della Germania con abitanti, nel Land della Renania Settentrionale-Vestfalia e nel \"Regierungsbezirk\" di Colonia.\nConfina a sud con Colonia mentre circa 10 chilometri pi\u00f9 a nord si trova la capitale del Land, D\u00fcsseldorf.\nLa citt\u00e0 \u00e8 nota per la sede della casa farmaceutica Bayer e per la squadra ad essa associata, il Bayer 04 Leverkusen.\nGeografia fisica.\nPosizione.\nLa citt\u00e0 di Leverkusen si trova sulla riva destra del Reno, che ne costituisce il confine occidentale, ed \u00e8 attraversata dai fiumi Wupper, affluente del Reno, e Dh\u00fcnn affluente del Wupper. L'altitudine sul livello del mare varia dai nel punto pi\u00f9 basso ai 198,7. \u00c8 situata a dal centro di Colonia con la quale confina a sud. I confini della citt\u00e0 si estendono per 56 chilometri con un'estensione massima nord-sud di 8,9 ed est-ovest di 15,3 chilometri.\nConfina, in senso orario partendo da nord-est con: Leichlingen, Burscheid, Odenthal e Bergisch Gladbach (tutti del circondario di Rheinisch-Bergischer Kreis) Colonia (citt\u00e0 extracircondariale), Monheim am Rhein e Langenfeld (Rheinland) (circondario di Mettmann).\nStoria.\nRisalente al XII secolo, con il vecchio nome di Wiesdorf, l'area dell'odierna Leverkusen \u00e8 rimasta rurale fino alla fine del XIX secolo.\nStabilimenti chimici.\nNel 1860 il chimico Carl Leverkus scelse Wiesdorf come sede per costruire una fabbrica di coloranti; lo stabilimento fu rilevato dalla societ\u00e0 Bayer nel 1891. L'azienda trasfer\u00ec quindi la sua sede a Wiesdorf nel 1912, trasformando la citt\u00e0 nel centro dell'industria chimica tedesca. Durante la seconda guerra mondiale gli stabilimenti della Bayer furono bombardati dalle forze alleate il 22 agosto 1943 e durante la Battaglia aerea di Berlino tra il 19 e il 20 novembre e tra il 10 e l'11 dicembre del 1943.\nDistretti urbani.\nLa citt\u00e0 di Leverkusen fu fondata nel 1930 con la fusione dei borghi di Wiesdorf, Schlebusch, Steinb\u00fcchel e Rheindorf.\nNel 1975 vennero annessi al territorio cittadino anche gli insediamenti limitrofi di Opladen, Hitdorf e Bergisch Neukirchen.\nI quartieri della citt\u00e0 attuale corrispondono ai villaggi originari da cui \u00e8 formata: Opladen, Wiesdorf, Schlebusch, Quettingen, L\u00fctzenkirchen, Steinb\u00fcchel, Manfort, Rheindorf, B\u00fcrrig, Alkenrath, K\u00fcppersteg, Hitdorf e Bergisch-Neukirchen.\nGeografia antropica.\nConta abitanti (anno 2013) e si trova alla periferia settentrionale di Colonia. Essa va ad inserirsi all'enorme agglomerato urbano (in Vestfalia) della Rhein-Ruhr; che comprende anche Dortmund, Colonia, Bonn, M\u00f6nchengladbach, Essen, D\u00fcsseldorf, Duisburg, Bochum, Gelsenkirchen, Wuppertal, Krefeld, Oberhausen e molte altre citt\u00e0 minori.\nEconomia.\nIl motore trainante dell'economia cittadina \u00e8 rappresentato principalmente dalla casa farmaceutica Bayer (che ha sede a Leverkusen), una delle pi\u00f9 grandi aziende tedesche nonch\u00e9 una delle principali case farmaceutiche mondiali.\nInfrastrutture e trasporti.\nLeverkusen \u00e8 collegata per ferrovia con Colonia tramite la rete nazionale e due linee di S-Bahn. Possiede un importante porto fluviale ed \u00e8 vicina ad un gran numero di autostrade, data la sua posizione all'interno della conurbazione renanica.\nSport.\nLa citt\u00e0 \u00e8 rappresentata dalla polisportiva Bayer, associata all'omonimo colosso farmaceutico. La sezione calcistica della societ\u00e0, denominata semplicemente Bayer Leverkusen, milita in Bundesliga, la massima divisione calcistica tedesca. Ha all'attivo la vittoria di una Coppa di Germania e di una Coppa UEFA, nonch\u00e9 una finale di UEFA Champions League (unica squadra ad esserci arrivata senza aver mai vinto un titolo nazionale) e cinque secondi posti nella Bundesliga. In ambito calcistico, la citt\u00e0 Leverkusen \u00e8 rappresentata da altre due squadre, che militano per\u00f2 nei campionati regionali tedeschi.\nLa polispostiva Bayer si distingue anche per la propria sezione cestistica maschile, oggi militante nel terzo livello del campionato tedesco di pallacanestro, ma con all'attivo 14 titoli di Germania (di cui sette consecutivi dal 1990 al 1996) e 10 coppe nazionali.\nLa blasonata sezione di pallamano femminile vanta otto titoli di Bundesliga (di cui sei consecutivi dal 1982 al 1987) pi\u00f9 tre precedenti il campionato unico e nove Coppe di Germania e una finale di EHF Champions League e altri otto titoli zona Ovest. Tali successi la rendono leader per titoli conquistati e partecipazioni in prima divisione tedesca.\nChiudono le rappresentanze in prima divisione la squadra di pallavolo femminile e quella di calcio femminile, sempre associate alla polisportiva Bayer."}
{"id": "60627", "revid": "1745361", "url": "https://it.wikipedia.org/wiki?curid=60627", "title": "Lisimaca", "text": "Lisimaca (o Lisimache) (in greco antico \u039b\u03c5\u03c3\u03b9\u03bc\u03ac\u03c7\u03b7 \"L\u00fcsim\u00e0kh\u0113\") o Lisianassa o Eurinome \u00e8 un personaggio della mitologia greca, era la figlia di Abante (o di Polibo di Sicione secondo un'altra versione del mito) ed era la moglie di Talao, da cui ebbe Adrasto e Pronace.\nMitologia.\nFu madre di Aristomaco, il padre di Ippomedonte. Le notizie su Lisimaca sono state raccolte da Apollodoro di Atene.\nStoricamente Pausania parla di una Lisimaca-Lisistrata, sacerdotessa ateniese di Minerva."}
{"id": "60629", "revid": "1543377", "url": "https://it.wikipedia.org/wiki?curid=60629", "title": "Langley Research Center", "text": "Il Langley Research Center (LaRC) \u00e8 il pi\u00f9 vecchio centro della NASA, ed \u00e8 situato a Hampton, in Virginia. Gli obbiettivi delle sue ricerche sono principalmente nel settore aeronautico. Creato nel 1917 dalla National Advisory Committee for Aeronautics (\"NACA\"), il centro ha svolto due terzi del suo programma nel settore aereo, mentre l'altro terzo \u00e8 stato destinato al settore spaziale. Il Langley Research Center si avvale di pi\u00f9 di 40 gallerie del vento per studiare e migliorare l'efficienza, le prestazioni e la sicurezza degli aeroplani. Nella galleria del vento pi\u00f9 grande si raggiungono velocit\u00e0 pari a Mach 10."}
{"id": "60631", "revid": "1503590", "url": "https://it.wikipedia.org/wiki?curid=60631", "title": "Calendario ebraico", "text": "Il calendario ebraico \u00e8 un calendario lunisolare, cio\u00e8 calcolato sia su base solare sia su base lunare. L'anno \u00e8 composto da 12 o 13 mesi a loro volta composti da 29 o 30 giorni. Le festivit\u00e0 ebraiche sono definite in relazione al calendario ebraico: poich\u00e9 alcune di queste sono legate strettamente alla stagione, esse devono cadere nella stagione giusta.\nI nomi dei mesi del calendario ebraico derivano dalla lingua nel confronto babilonese, con il quale gli ebrei vennero in contatto nel VI secolo a.C. Originariamente la durata dei mesi non era stabilita in anticipo, ma l'inizio di ogni mese veniva fissato tramite l'osservazione diretta della Luna nuova; nel XII secolo Maimonide codific\u00f2 un sistema matematico che fissa l'inizio dei mesi e la durata degli anni in base a regole di calcolo precise e immutabili.\nIl calendario ebraico \u00e8 un calendario cerimoniale usato anche nello Stato d'Israele per stabilire le festivit\u00e0. In Israele esso non \u00e8 per\u00f2 soltanto cerimoniale, infatti i documenti pubblici ed amministrativi israeliani e le carte d'identit\u00e0 israeliane riportano i calendari. La legislazione civile israeliana permette l'uso indistinto di entrambi i calendari nei contratti ed in qualsiasi tipo di documentazione ed esso viene usato nella vita quotidiana dalla consistente quota di popolazione haredi israeliana al posto del calendario gregoriano.\nIl ciclo degli anni.\nIl calendario ebraico \u00e8 basato sul ciclo metonico di 19 anni divisi tra normali ed embolismici nei quali viene aggiunto un tredicesimo mese. Gli anni embolismici sono il 3\u00ba, il 6\u00ba, l'8\u00ba, l'11\u00ba, il 14\u00ba, il 17\u00ba e il 19\u00ba anno del ciclo. Questo \u00e8 composto di 12 anni di 12 mesi e da sette anni di 13 mesi per complessivi 235 mesi lunari. Il tredicesimo mese si chiama \"Adar Sheni\".\nIl mese lunare dura circa 29 giorni, 12 ore, 44 minuti e 3 secondi. L'anno solare, invece, dura circa 365 giorni, 5 ore, 48 minuti e 46 secondi. Da questo deriva che nell'arco di un anno il calendario lunare di 12 mesi resta indietro di circa 10 giorni e 21 ore rispetto a quello solare. Alternando anni di 12 e 13 mesi come specificato, si riesce a compensare quasi esattamente la differenza: lo scarto tra 19 anni solari e 235 mesi lunari \u00e8 appena di 2 ore e 5 minuti circa, pari a circa 7 minuti per anno.\nIl ciclo dei mesi.\nCome per gli anni anche i mesi possono avere durate differenti per compensare l'errore presente nella durata del ciclo lunare. Vi sono, quindi, i mesi \"completi\" (di 30 giorni) e quelli \"mancanti\" (di 29 giorni): in genere essi si alternano, ma vi sono delle eccezioni.\nLa sequenza dei mesi del calendario ebraico \u00e8:\nIl mese di Adar Sheni - detto anche \"Veadar\" - manca negli anni normali ed \u00e8 presente negli anni embolismici. I mesi di Cheshvan e Kislev variano di durata a seconda del tipo di anno.\nGli anni normali possono durare 353, 354 o 355 giorni; gli anni embolismici 383, 384 o 385. Il ciclo di 19 anni pu\u00f2 durare da 6939 a 6942 giorni.\nIl calendario ebraico si ripete esattamente dopo un ciclo di 689.472 anni, pari a 251.827.457 giorni.\nLa durata media dell'anno \u00e8 quindi di circa 365,2468 giorni: la deviazione rispetto all'anno solare medio \u00e8 di circa 6 minuti e 39 secondi, quindi il calendario ebraico rimane indietro di un giorno rispetto all'anno solare ogni circa 216 anni.\nNomi dei mesi.\nSia il Calendario siriano, usato correntemente nei paesi arabi della Mezzaluna Fertile, sia il Calendario moderno assiro condividono molti dei nomi del calendario ebraico, come per esempio Nisan, Iyyar, Tammuz, Ab, Elul, Tishri e Adar, indicando quindi un'origine comune. L'origine si pensa sia il Calendario babilonese. Il calendario turco moderno include i nomi \u015eubat (febbraio), Nisan (aprile), Temmuz (luglio) ed Eylul (settembre). L'antico nome di ottobre era Tesrin.\nI riferimenti biblici al calendario pre-ebraico includono dieci mesi identificati per numero piuttosto che per nome. In parti della porzione biblica \"Noach\" (parashah \"Noah\") (specificamente, , , ) \u00e8 implicito che i mesi siano di trenta giorni. Esiste anche indicazione che c'erano dodici mesi nel ciclo annuale (, ). Prima dell'esilio babilonese, solo i nomi di quattro mesi venivano riportati nel Tanakh:\nSi crede che tutti questi siano nomi Canaanei. Tali nomi vengono menzionati soltanto in congiunzione con la costruzione del Primo Tempio\nIl d\u00ec e la notte.\nSecondo il calendario ebraico, e l'ebraismo in generale, il giorno inizia la sera.\nVi \u00e8 per\u00f2 discussione nell'Halakhah circa il momento preciso in cui inizia il nuovo giorno ovvero se dal tramonto o dall'uscita delle prime tre stelle in cielo. Anche sulla definizione precisa di tramonto e di tre stelle vi sono numerose discussioni e il periodo che intercorre dal tramonto all'uscita di tre stelle viene chiamato \"ben ha-shemashot\".\nI giorni della settimana, nel calendario ebraico, vengono indicati con i numerali, dove il sabato viene considerato l'ultimo giorno. In ebraico vengono usate le lettere dell'alfabeto ebraico con valore numerico, per esempio (\"Giorno 1\", o \"Yom Rishon\", ):\nOgni sette anni cade un \"anno sabbatico\", ovvero un anno durante il quale i campi della Terra di Israele devono essere lasciati a riposo, i crediti e i debiti vengono annullati, gli schiavi ebrei recuperano la libert\u00e0.\nQuesta usanza deriva da alcuni passi della Torah, tra cui :\nOltre all'anno sabbatico, un altro anno particolare \u00e8 comandato: il giubileo. Ogni 50 anni la \"libert\u00e0\" viene restituita a tutti i \"servi\", le propriet\u00e0 tornano in mano agli originali padroni e i campi vengono lasciati riposare come nell'anno sabbatico.\nSecondo il calendario ebraico esistono 3 occorrenze di Capodanno ognuna con un significato diverso. Il Capodanno si identifica con la festa di Rosh haShana che cade il primo giorno di Tishr\u00ec. Questo primo Capodanno introduce ai dieci giorni penitenziali che precedono lo Yom Kippur durante i quali il popolo ebraico prende coscienza del proprio comportamento nell'anno precedente invocando la grazia al Signore.\nUn secondo Capodanno cade il 15 di Shevat, in occasione di Tu BiShvat, il \"capodanno degli alberi\" che ha un richiamo prevalente all'anno agricolo.\nIl terzo Capodanno, che cade il giorno 14 del mese di Nisan, la festa di Pesach, considerato come il Capodanno religioso.\nSuddivisioni del giorno.\nIl giorno \u00e8 diviso in 24 ore e ogni ora in 1080 parti, dette \"halakim\" (singolare: \"helek\"). Perci\u00f2 ogni parte dura 3\u2153 secondi, ossia 1/18 di un minuto. Il giorno risulta cos\u00ec diviso in 25920 parti. Questa divisione del giorno proviene da Babilonia, dove l'angolo giro era diviso in 360\u00b0 e ogni grado in 72 parti, dette \"granelli\": 360x72=25920. Dato che la Terra compie un giro in un giorno, le suddivisioni dell'angolo giro sono (ed erano gi\u00e0 a Babilonia) anche una suddivisione del giorno.\nNumerazione degli anni.\nIl calendario ebraico conta gli anni a partire dalla presunta data della creazione, che in base alle indicazioni della Bibbia \u00e8 stata calcolata dalla tradizione rabbinica al 3760 a.C. Precisamente l'anno 1 inizia il 6 ottobre 3761 a.C.; la creazione viene posta al 25 Elul o 25 Adar di tale anno. La creazione di Adamo, quindi, viene a coincidere con uno dei due capodanni ebraici: 1 Tishri 3760 a.C. o 1 Nisan 3759. Perci\u00f2 ad esempio nel settembre dell'anno gregoriano 2010 inizia l'anno ebraico 5771.\nEsempio di calcolo della data gregoriana di un capodanno ebraico.\nA titolo di esempio calcoliamo la data del Capodanno (1 Tishri) che cade nell'anno gregoriano 2006. L'anno ebraico corrispondente \u00e8 il 5767 (=2006+3761). Si utilizzano le seguenti regole:\nOccorre quindi calcolare il numero di mesi trascorsi dal Capodanno dell'1 (6 ottobre 3761 a.C.) a quello del 5767. In questi 5766 anni ci sono stati 303 cicli metonici completi, pi\u00f9 nove anni del 304.esimo ciclo (19\u00d7303 = 5757). Di questi ultimi nove anni, tre (il 3\u00ba, il 6\u00ba e l'8\u00ba) avevano 13 mesi, gli altri 12. Quindi il numero totale di mesi \u00e8:\n303\u00d7235 + 3\u00d713 + 6\u00d712 = 71316\n(235 \u00e8 il numero di mesi del ciclo metonico). Moltiplicato questo numero per la durata del mese sopra indicata, e aggiungendo l'orario del punto di partenza (la prima luna nuova), si ottiene che la luna nuova che d\u00e0 inizio all'anno 5767 cade esattamente 2106004 giorni dopo il 6 ottobre 3761 a.C., un'ora e 672 parti dopo il tramonto.\nDobbiamo quindi calcolare a quale data del calendario gregoriano corrisponde. A questo scopo calcoliamo il numero dei giorni trascorsi dal 6 ottobre 3761 a.C. al 6 ottobre 2006:\nQuindi:\n365\u00d75766 + 940 + 498 - 10 = 2106018\nConfrontando questo numero con quello precedente, vediamo che il 6 ottobre del 2006 segue di 14 giorni la luna nuova del mese di Tishri, che quindi cade il 22 settembre. Ora, il Capodanno viene fissato in base a queste regole:\nRisultato finale: il Capodanno ebraico del 5767 cade sabato 23 settembre 2006.\nInizio del periodo dei mesi ebraici.\nDurante il XXI secolo dell'Era Cristiana, i mesi ebraici iniziano nel seguente periodo:"}
{"id": "60632", "revid": "1994", "url": "https://it.wikipedia.org/wiki?curid=60632", "title": "Capodanno ebraico", "text": ""}
{"id": "60634", "revid": "1745361", "url": "https://it.wikipedia.org/wiki?curid=60634", "title": "Calcodonte (figlio di Abante)", "text": "Calcodonte () \u00e8 un personaggio della mitologia greca. Fu re degli Abanti.\nGenealogia.\nFiglio di Abante, spos\u00f2 Imenarete, o Melanippe, oppure Alcione che gli diede i figlio Elefenore e Pirecmes.\nTra le varie figlie una \u00e8 Calciope.\nMitologia.\nCalcodonte sconfisse i Tebani, costringendoli a pagare un tributo annuale, ma fu sconfitto ed ucciso da Anfitrione.\nSuo figlio Pirecmes rinnov\u00f2 la guerra contro Tebe, ma fu sconfitto e catturato da Eracle, che lo uccise legandolo ai cavalli e facendolo squartare."}
{"id": "60635", "revid": "34971", "url": "https://it.wikipedia.org/wiki?curid=60635", "title": "Caneto (Borgosesia)", "text": "Caneto \u00e8 una frazione di Borgosesia, situata a circa 3,5 chilometri dal centro, altitudine media di 395 m sul livello del mare, ha una popolazione di circa 300 abitanti.\nIl suo territorio ha un'estensione di 1,5 km\u00b2.\nGeografia fisica.\nL'abitato si sviluppa integralmente in fondo all'avvallamento posto parallelamente all'alveo del Fiume Sesia.\nTra il fiume Sesia e l'avvallamento si trova una formazione collinare composta in prevalenza da materiale morenico a Nord della quale si trova il centro abitato, andando ancora pi\u00f9 a Nord si trova un pendio decisamente pi\u00f9 ripido, che pi\u00f9 ad ovest si trasforma in parete a strapiombo, sopra questa formazione granitica si trovano altre due piccole frazioni, Bastia e Lovario, il pendio a ridosso dell'abitato \u00e8 caratterizzato da una forte instabilit\u00e0 geomorfologica e sono frequenti cadute di massi e piccoli smottamenti.\nAd ovest e ad est, si confina rispettivamente con le localit\u00e0 di Vanzone e Rozzo.\nNon esistendo un corso d'acqua naturale, sono presenti alcuni canali artificiali, in passato in concomitanza di grossi eventi alluvionali, la capacit\u00e0 di smaltimento delle acque si \u00e8 dimostrata insufficiente e ha causato allagamenti sia nel centro storico che nelle nuove aree urbanizzate ad est.\nLa cessazione delle attivit\u00e0 pastorizie, la progressiva cementificazione del suolo che nei prossimi anni prevede il raddoppio delle unit\u00e0 abitative e uniti al cambiamento climatico, causano l'intensificarsi dei fenomeni idromorfologici. Nel territorio della frazione \u00e8 sempre presente all'alba la nebbia, da qui il personaggio carnevalesco canetese \"Nebi\u00e0\", la sua consorte \"Nebia\" e di conseguenza il nome degli abitanti \"Nebbiai\".\nSociet\u00e0.\nNell'abitato non esistono esercizi commerciali, strutture pubbliche (campi di calcio, palestre, ecc.), la popolazione attiva \u00e8 composta prevalentemente da pendolari. Le maggiori aree industriali della Valsesia si trovano in un raggio di 15\u00a0km.\nIn passato erano attive varie aziende agricole a conduzione familiare diventate stanziali nel secondo dopoguerra, precedentemente fin dal XIX secolo la zona era sfruttata anche per l'attivit\u00e0 di estrazione di argilla e la produzione di laterizi, a testimonianza di ci\u00f2 rimangono ancora alcune buche, molte delle quali in passato adibite a discarica.\nPer oltre un secolo la propriet\u00e0 della maggior parte del centro storico e dei terreni adibiti a pascolo o lasciti incolti \u00e8 stata legata alla famiglia Allegra, con la scomparsa dell'ultimo discendente e per sua volont\u00e0, queste propriet\u00e0 sono passate in parte al Comune di Borgosesia, che a provveduto in parte ad alienarle e al FAI che tuttora possiede anche l'edificio pi\u00f9 antico ed ex abitazione parrocchiale.\nNegli anni 90 il territorio \u00e8 stato raggiunto dalla rete di distribuzione di gas metano, nonostante ci\u00f2 permane a ovest dell'abitato un deposito di idrocarburi fossili.\nLa florida natura del territorio, l'assenza di stabilimenti produttivi e la presenza di boschi, risaltano un ambiente tipicamente alpino, questo ha fatto s\u00ec che dal 1990 il paese triplicasse il numero di case.\nStoria.\nPreistoria.\nNel centro storico si erge l'oratorio di San Bernardino da Siena, del XV secolo, si presume che l'abitato abbia origini pi\u00f9 antiche,\nfino a supporre ad insediamenti dell'et\u00e0 del ferro che potrebbero dare origine allo stesso nome della localit\u00e0.\nIn un luogo sito a 1\u00a0km pi\u00f9 a nord rispetto l'oratorio, in passato sono stati ritrovati i basamenti di alcune palafitte, queste strutture sono confermabili dalla natura morfologica del terreno che tutt'oggi presenta l'acqua di falda a 2-3 metri.\nMedioevo.\nUn'altra notizia attribuibile a questa localit\u00e0 \u00e8 che nel tardo medioevo, tutti gli abitanti di Caneto hanno preso parte alla rivolta che ha sovvertito il potere feudale posto nella roccaforte di Santa Maria di Vanzone. Nella stessa epoca vennero costruiti 2 oratori: quello di San Bernardino \nda Siena (oggi esistente) e quello di Santa Maria delle grazie demolito in epoca successiva."}
{"id": "60640", "revid": "2036605", "url": "https://it.wikipedia.org/wiki?curid=60640", "title": "Zenone (imperatore)", "text": "Di origine isaurica e per questo considerato quasi un barbaro dal popolo di Costantinopoli, Zenone inizi\u00f2 la carriera militare nella guardia imperiale, e ottenne presto il favore dell'imperatore Leone I, che vide in lui la persona adatta a ridimensionare l'influenza del potente generale germanico Ardaburio Aspare.\nSpos\u00f2 la figlia maggiore di Leone, Ariadne, da cui ebbe un figlio, destinato a succedere al nonno col nome di Leone II. Entrato in contrasto con Aspare, collabor\u00f2 con Leone al complotto che mise fine alla vita del generale. Alla morte di Leone I, fu reggente per il proprio figlio Leone II, poi co-imperatore e, alla morte del giovane, unico Augusto (474).\nFu per\u00f2 deposto dalla ribellione di Basilisco, fratello dell'imperatrice vedova Verina, dopo appena un anno. Nel 476 riusc\u00ec a riconquistare il trono, che tenne poi fino alla propria morte, sedando vittoriosamente le ribellioni di Marciano (479), di Illo (484\u2013488) e dei Samaritani (484/489) e gestendo i turbolenti Goti, alcuni dei quali ebbe al servizio dell'Impero e altri come nemici. In ambito ecclesiastico \u00e8 famoso per l\"'Henotikon\", lo \u00abStrumento d'unione\u00bb, che promulg\u00f2 per tentare di risolvere la controversia monofisita.\nIl regno di Zenone vide la fine dell'Impero romano d'Occidente, ma egli ebbe il merito di stabilizzare l'Impero d'Oriente, che dur\u00f2 poi per quasi mille anni ancora. Convinse Teodorico, re degli ostrogoti, ad attaccare l\u2019Italia.\nBiografia.\nAscesa al potere.\nOrigini e ingresso a corte.\nIl nome originario di Zenone era Tarasikodissa. Tarasikodissa nacque nella regione montana dell'Isauria, a Rusumblada, successivamente ribattezzata Zenonopoli in onore di Zenone. Suo padre si chiamava forse Kodisa, sua madre Lallis, suo fratello Longino. \u00c8 noto che ebbe una moglie, Arcadia, il cui nome indica una relazione con l'aristocrazia costantinopolitana, e la cui statua rimase per secoli nei pressi delle Terme di Arcadio, lungo la gradinata che conduceva al Topoi. Secondo una leggenda cristiana mediorientale, Zenone avrebbe avuto due figlie, Ilaria e Thaopesta, che avrebbero intrapreso una vita religiosa, ma le fonti storiche attestano l'esistenza di un solo figlio di Arcadia, Zenone. Tarasikodissa era probabilmente imparentato col generale isaurico Zenone, che nel 447 aveva difeso Costantinopoli dall'attacco di Attila e che fu nominato console l'anno successivo.\nGli Isaurici erano un popolo che viveva nella parte interna dell'Anatolia, nel cuore del Tauro (nell'area delle moderne Iconio-Bozk\u0131r in Turchia). Come la maggior parte dei gruppi etnici di frontiera, erano considerati dei barbari dai Romani, sebbene fossero sudditi romani da almeno due secoli. Essendo niceni e non ariani, per\u00f2, non avevano alcun impedimento religioso ad accedere al trono, come invece accadeva per le etnie gote e germaniche, che avevano scelto la fede ariana.\nLa presenza di Tarasikodissa a Costantinopoli \u00e8 attestata alla met\u00e0 degli anni 460. Per spiegare le ragioni della sua presenza nella capitale, alcuni storici hanno sostenuto che in quel periodo l'imperatore Leone I, volendo bilanciare la presenza della componente germanica dell'esercito guidata dall'influente generale alano Ardaburio Aspare, decise di ricorrere agli Isaurici, chiamando a Costantinopoli parecchi di loro, tra cui Tarasikodissa. Questa teoria \u00e8 stata per\u00f2 contestata: alla met\u00e0 degli anni 460, infatti, Tarasikodissa e sua moglie Arcadia vivevano a Costantinopoli gi\u00e0 da qualche tempo, e l\u00ec vivevano anche sua madre Lallis e suo fratello Longino, che aveva sposato una donna, Valeria, forse figlia di un dignitario locale; in questo periodo Tarasikodissa era membro dei \"protectores domestici\", le guardie dell'imperatore, di stanza a corte o, meno probabilmente, ad Antiochia, distaccato presso il comando del \"magister militum per Orientem\" Ardaburio \"iunior\", figlio di Aspare.\nNel 465 Tarasikodissa entr\u00f2 in possesso di lettere inviate da Ardaburio \"iunior\" al sovrano sasanide Peroz I, con le quali lo sollecitava a prendere le armi e a invadere il territorio romano, promettendogli al contempo sostegno in questa impresa. Tarasikodissa consegn\u00f2 le lettere a Leone, forse resistendo ad un tentativo di coinvolgimento nel complotto, e l'imperatore fece deporre il suo generale, riducendone l'influenza e colpendo le ambizioni del padre, sebbene questi si fosse dissociato dalle azioni del figlio. Come premio per la sua lealt\u00e0, tra la fine del 465 e l'inizio del 466, Tarasikodissa fu nominato \"comes domesticorum\" cio\u00e8 comandante dei \"protectores domestici\", un incarico di grande influenza e prestigio. Sempre verso la fine del 465, Leone e Aspare si scontrarono sulla scelta del collega dell'imperatore come console per l'anno successivo; a seguito di ci\u00f2, Leone strinse amicizia con Tarasikodissa.\nGenero dell'imperatore Leone.\nVerso la met\u00e0 del 466, Leone diede in sposa la propria figlia maggiore, Ariadne, a Tarasikodissa, la cui prima moglie doveva essere morta da poco. Tarasikodissa era molto pi\u00f9 anziano di Ariadne, ma il suo grado di \"comes domesticorum\" lo rendeva la terza carica militare dell'impero e gli conferiva il prestigioso rango di \"vir illustris\"; per questo motivo era degno sposo per la figlia dell'imperatore, alla cui mano aveva lungamente aspirato anche Giulio Patrizio, figlio minore di Aspare. Se non l'aveva gi\u00e0 fatto, questa fu l'occasione giusta per mutare il suo nome dall'isaurico Tarasikodissa a quello, pi\u00f9 accettabile per la popolazione di Costantinopoli, di Zenone. L'anno successivo la coppia ebbe un figlio; poich\u00e9 l'unico figlio maschio di Leone e di sua moglie Verina era morto infante, il figlio di Zenone e Ariadne era dunque l'erede al trono presunto e, per sottolineare le sue ambizioni dinastiche, gli fu dato il nome di Leone. Zenone, per\u00f2, non fu presente alla nascita del figlio, in quanto nel 467 partecip\u00f2 ad una grande campagna militare contro i Goti e gli Unni, comandando le truppe normalmente alle dipendenze di Aspare.\nZenone non prese parte alla disastrosa campagna militare contro i Vandali, guidata nel 468 dal cognato di Leone, Basilisco. L'anno successivo ebbe l'onore di ricoprire il consolato e fu nominato \"magister militum per Thracias\"; in questa qualit\u00e0 guid\u00f2 un'operazione militare in Tracia. Le fonti non dicono chiaramente chi fosse il nemico che combatt\u00e9 l\u00ec, e gli storici hanno proposto i Goti, gli Unni o i ribelli di Anagaste. Ad ogni modo, prima di partire, Leone e Zenone chiesero a Daniele lo Stilita la sua opinione sulla campagna, e Daniele rispose che Zenone sarebbe stato la vittima di una cospirazione, ma che le sarebbe sopravvissuto. Leone invi\u00f2 allora alcuni soldati della propria guardia con Zenone, per proteggerlo, ma questi furono corrotti da Aspare, che voleva farlo prigioniero. Zenone fu informato dei fatti e fugg\u00ec a Serdica, e come conseguenza Leone fu ancora pi\u00f9 sospettoso di Aspare.\nDopo essere scampato al tentativo di rapimento da parte di Aspare, Zenone non torn\u00f2 a Costantinopoli, dove Aspare e Ardaburio erano ancora potenti, ma raggiunse il \u00abLungo muro\u00bb (il Lungo muro del Chersoneso o, meno probabilmente, il Muro anastasiano), poi Pylai e da l\u00ec Calcedonia. Mentre attendeva un'opportunit\u00e0 per tornare nella vicina capitale, Zenone fu nominato \"magister militum per Orientem\"; prese allora il monaco Pietro Fullo con s\u00e9 e si rec\u00f2 ad Antiochia, sede del suo comando, passando attraverso l'Isauria, dove sed\u00f2 la rivolta di Indaco Cottunes. Zenone risiedette ad Antiochia per due anni.\nDurante la permanenza ad Antiochia, insieme alla sua famiglia, Zenone prese a simpatizzare con le posizioni monofisite di Pietro Fullo, che sostenne nei suoi contrasti col vescovo calcedoniano Martirio. Zenone permise che monaci provenienti dai monasteri vicini arrivassero in citt\u00e0 per ingrossare le file dei sostenitori di Pietro, e non represse efficacemente le loro violenze. Martirio allora si rec\u00f2 a Costantinopoli, per chiedere aiuto a Leone, ma tornando ad Antiochia fu informato che Pietro era stato eletto vescovo e diede le dimissioni (470). La reazione di Leone fu quella di esiliare Pietro e di promulgare una legge indirizzata a Zenone, con la quale proibiva ai monaci di lasciare i propri monasteri e di promuovere la ribellione (1\u00ba giugno 471). Nel 470/471 Zenone dovette anche affrontare un'invasione di Macroni nell'Armenia romana.\nCon Zenone lontano da Costantinopoli, l'influenza di Aspare sembr\u00f2 crescere, tanto che nel 470 riusc\u00ec a far sposare il proprio figlio minore, Giulio Patrizio, con la figlia minore di Leone, Leonzia, e a farlo nominare Cesare (erede designato). A dispetto di ci\u00f2, la sorte degli Ardaburi era per\u00f2 segnata. Alla notizia della nomina dell'ariano Giulio a erede, immediatamente delle violente sommosse esplosero nella capitale (in particolare guidate da monaci acemeti). Le fonti si contraddicono a riguardo delle cause, ma affermano chiaramente che nel 471 Leone fece uccidere a tradimento Aspare e Ardaburio (a breve la stessa sorte sarebbe toccata a Giulio Patrizio); certamente gli assassinii dei due influenti generali avvennero col consenso di Zenone e di Basilisco, dato che alla vigilia degli eventi entrambi si avvicinarono a Costantinopoli (Zenone era a Calcedonia). Dopo la morte di Aspare, Zenone torn\u00f2 nella capitale e fu nominato \"magister militum praesentalis\", il massimo grado militare romano.\nPrimo regno e rivolta di Basilisco.\nIl 25 ottobre 473, Leone I nomin\u00f2 Cesare il proprio omonimo nipote (passato alla storia col nome di Leone II), figlio di Zenone e di Ariadne. Il 18 gennaio dell'anno successivo, Leone I mor\u00ec; se Leone II non era stato gi\u00e0 proclamato Augusto da suo nonno, lo divenne in quel momento. Poich\u00e9 Leone II aveva appena sette anni, ed era quindi troppo giovane per governare da solo, Ariadne e sua madre Verina organizzarono l'incoronazione di suo padre Zenone in qualit\u00e0 di co-imperatore, cosa che avvenne il 9 febbraio 474. Quando Leone II si ammal\u00f2 e mor\u00ec, il 17 novembre di quello stesso anno, Zenone divenne il solo imperatore.\nUno dei problemi che Zenone dovette affrontare fu quello dei Vandali di Genserico, che minacciavano le rotte commerciali marittime con le loro incursioni contro le citt\u00e0 costiere dell'impero. Zenone invi\u00f2 da Genserico un alto funzionario, Severo, che riusc\u00ec a stipulare una pace \u00abeterna\u00bb tra i Vandali e l'Impero romano d'Oriente, in base alla quale i Romani potevano pagare dei riscatti per i prigionieri in mano vandala e che mise fine alla persecuzione dei cristiani niceni nel territorio vandalo (i Vandali erano cristiani ariani).\nMalgrado il successo ottenuto in politica estera, Zenone continu\u00f2 ad essere impopolare presso la popolazione e presso il Senato a causa delle sue origini \u00abbarbariche\u00bb; il suo diritto al trono dipendeva esclusivamente dal suo matrimonio con Ariadne e con la sua parentela con Verina, l'imperatrice vedova. Per questo motivo si appoggi\u00f2 sempre pi\u00f9 alla componente isaurica dell'esercito, in particolare rafforzando il proprio legame con i generali e fratelli isaurici Illo e Trocundo. Verina, per\u00f2, decise di rovesciare il proprio genero e di mettere sul trono al suo posto il proprio amante, l'ex-\"magister officiorum\" Patrizio; a questo scopo chiese aiuto al proprio fratello, Basilisco, e fece leva sul sentimento anti-isaurico della popolazione. I cospiratori, infatti, riuscirono a far scoppiare una rivolta contro l'imperatore tra la popolazione della capitale; Basilisco riusc\u00ec persino a convincere Illo, Trocundo e il generale ostrogoto Teodorico Strabone a passare dalla parte dei rivoltosi contro Zenone.\nNel gennaio 475 Zenone fu obbligato a fuggire da Costantinopoli con moglie, madre, alcuni isaurici e il tesoro imperiale, e a riparare in Isauria. Illo e Trocundo lo inseguirono, e Zenone fu obbligato a chiudersi nella fortezza di Sbide, a sud del fiume Calicadno, dove fu assediato da Illo, il quale riusc\u00ec anche a catturare il fratello di Zenone, Longino, che tenne come ostaggio.\nAccadde per\u00f2 che i cospiratori, una volta ottenuta la destituzione di Zenone, entrassero in contrasto tra loro, perseguendo ciascuno i propri interessi. Basilisco ag\u00ec d'anticipo, assumendo per s\u00e9 la corona e mettendo a morte, ad ogni buon conto, il candidato di Verina, Patrizio; permise anche che la marmaglia uccidesse tutti gli isaurici che erano rimasti a Costantinopoli, gesto che non incontr\u00f2 il favore dei generali isaurici Illo e Trocundo; si alien\u00f2 il sostegno di Teodorico Strabone, che comandava alcuni contingenti militari della capitale, nominando \"magister militum\" l'inetto Armazio, che aveva il solo merito di essere nipote di Basilisco; per di pi\u00f9, essendo Zenone riuscito a scappare con la cassa imperiale, il nuovo imperatore fu obbligato a levare pesanti tasse; infine, Basilisco perse anche il sostegno della Chiesa costantinopolitana, che era calcedoniana, scegliendo di sostenere i monofisiti. La gente di Costantinopoli gli diede persino la colpa per un grande incendio che distrusse diverse parti della citt\u00e0.\nSi vennero quindi a formare le condizioni per un ritorno di Zenone sul trono. Secondo una fonte, Zenone ebbe una visione di santa Tecla di Iconio che lo incoraggi\u00f2 a riprendere il trono; in cambio, Zenone eresse un grande santuario dedicato alla santa a Seleucia in Isauria (Tecla era una santa di origine isaurica, come Zenone; alcuni resti di una chiesa identificata con quella di santa Tecla si trovano a Becili/Meriamlik). Si form\u00f2 quindi una coalizione tra il Senato costantinopolitano e Illo, aiutata dal denaro di Zenone; il generale isaurico decise di togliere l'assedio a Zenone e di unire i propri eserciti, marciando poi su Costantinopoli. Basilisco reag\u00ec tentando di guadagnarsi il favore popolare e inviando un altro esercito, al comando di Armazio, contro Zenone, ma questi riusc\u00ec a corrompere anche Armazio, promettendogli di confermargli il grado di \"magister militum praesentialis\" a vita e di promuovere suo figlio (anch'egli chiamato Basilisco) al rango di Cesare. L'esercito di Armazio non intercett\u00f2 le truppe di Zenone che marciavano su Costantinopoli, e il fato di Basilisco fu segnato dall'assenza di Teodorico Strabone e delle sue truppe; l'imperatore si rifugi\u00f2 con la propria famiglia nella chiesa di Hagia Sophia.\nNell'agosto 476, gli eserciti alleati giunsero sotto le porte di Costantinopoli, che furono aperte per ordine del Senato, permettendo a Zenone di riottenere il trono che aveva dovuto abbandonare pi\u00f9 di un anno prima. Tradito dal patriarca Acacio, Basilisco si consegn\u00f2 a Zenone assieme alla propria famiglia, dietro la solenne promessa che l'imperatore non avrebbe versato il loro sangue; Zenone, infatti, mand\u00f2 il deposto usurpatore e la sua famiglia in una fortezza in Cappadocia, dove furono messi a morte per inedia all'interno di una cisterna.\nRiacquistato il trono perduto, Zenone mantenne le sue promesse, confermando ad Armazio il rango di \"magister militum praesentalis\" (forse innalzandolo anche al rango di \"patricius\") e nominando suo figlio Basilisco Cesare a Nicea. Nel 477, per\u00f2, Zenone cambi\u00f2 idea, forse per istigazione di Illo (che avrebbe guadagnato dalla caduta di Armazio), e ordin\u00f2 che fosse messo a morte; ne confisc\u00f2 le propriet\u00e0, depose suo figlio Basilisco e lo costrinse a diventare sacerdote.\nSecondo regno.\nCaduta dell'Impero romano d'Occidente.\nNella primavera del 474, Giulio Nepote aveva lasciato l'Impero romano d'Oriente a capo di un esercito per sottrarre il trono imperiale d'Occidente a Glicerio, un imperatore elevato dal patrizio Gundobado. Leone I aveva scelto Giulio perch\u00e9 era sposato con una sua nipote; la nomina era avvenuta nel 473, ma il maltempo e le difficolt\u00e0 di navigare d'inverno avevano ritardato le operazioni fino all'anno successivo. Fu dunque Zenone che dovette sostenere l'impresa di Giulio, il quale giunse in Italia e depose Glicerio, divenendo imperatore nel giugno 474. Giulio regn\u00f2 in accordo con Zenone, e coni\u00f2 persino delle monete in nome di Zenone, Leone II e s\u00e9 stesso.\nNell'agosto del 475, quando Basilisco regnava a Costantinopoli e Zenone era bloccato in Isauria dall'esercito di Illo, Giulio Nepote fu rovesciato dal proprio \"patricius\" Oreste, e obbligato a cercare rifugio in Dalmatia; Oreste elev\u00f2 al trono il proprio figlio, Romolo Augusto. Un anno dopo, mentre Zenone stava rientrando a Costantinopoli per mettere fine al regno di Basilisco, Romolo fu deposto dal capo degli Eruli, Odoacre, il quale fece inviare dal Senato romano un'ambasciata indirizzata a Zenone: essa recava le vesti imperiali di Romolo, a significare che l'Impero d'Occidente non aveva bisogno di un proprio imperatore ma riconosceva quello d'Oriente, e la richiesta del Senato di concedere a Odoacre il rango di \"patricius\" e la nomina a governatore imperiale dell'Italia. Contemporaneamente Zenone ricevette una seconda ambasciata, inviata da Giulio Nepote, con la quale il deposto imperatore chiese all'Augusto d'Oriente di concedergli il denaro e le truppe necessarie per riconquistare il trono. Zenone rispose al Senato romano chiedendo loro di accogliere Giulio come imperatore, affermando che Odoacre avrebbe dovuto ricevere il patriziato dal legittimo imperatore, e che sarebbe stato felice di conferirglielo se Nepote non glielo avesse concesso prima.\nNepote rimase in Dalmatia e Odoacre esercit\u00f2 l'effettivo potere in Italia; dopo la morte di Nepote nel 480, Odoacre riconobbe Zenone come imperatore, persino coniando monete in suo nome, ma inizi\u00f2 ad utilizzare sempre pi\u00f9 frequentemente il titolo di \"Rex\" (\u00abRe\u00bb).\nNello stesso periodo, Zenone invi\u00f2 una missione a Cartagine, con l'intento di trovare un accordo permanente di pace con Genserico, che stava ancora compiendo incursioni continue sulle citt\u00e0 orientali e sui bastimenti mercantili. Riconoscendo Genserico come re indipendente, con tutte le sue conquiste, Zenone fu in grado di stabilire una pace che dur\u00f2 per pi\u00f9 di cinquant'anni, ponendo fine agli attacchi dei Vandali ad est e portando la libert\u00e0 di culto ai cattolici posti sotto il governo vandalo.\nDal 472 la contesa tra i due capi degli Ostrogoti, Teodorico il Grande e Teodorico Strabone, era stata una costante fonte di pericolo. Anche se Zenone riusc\u00ec, talvolta, a far s\u00ec che si scontrassero l'uno con l'altro, questi furono in cambio capaci di approfittare delle sue rivalit\u00e0 dinastiche, e fu solo con l'offerta di un pagamento e dell'alto comando che riusc\u00ec a trattenerli dall'attaccare Costantinopoli.\nRivolta di Marciano (479).\nMarciano era il figlio dell'Imperatore romano d'Occidente Antemio (467\u2013472) e nipote per parte di madre dell'Imperatore romano d'Oriente Marciano (450\u2013457); aveva sposato la sorella minore di Ariadne, Leonzia, ed era dunque cognato di Zenone; ricopr\u00ec anche la carica di console per due volte, nel 467 e nel 472.\nNel 479 Marciano tent\u00f2 di rovesciare Zenone e prendere per s\u00e9 il trono. Con l'aiuto dei suoi fratelli, Procopio Antemio e Romolo, raccolse delle truppe composte da cittadini e da forestieri nella casa di un certo Cesario, a Costantinopoli, a meridione del Foro di Teodosio, e da l\u00ec marci\u00f2 sia sul palazzo imperiale sia sulla residenza di Illo, che era il principale sostenitore di Zenone. L'imperatore fu sul punto di cadere nelle mani dei ribelli, i quali durante il giorno furono in grado di sopraffare le truppe imperiali, fatte bersaglio dei cittadini dai tetti delle loro case. Durante la notte, per\u00f2, Illo riusc\u00ec a far entrare in citt\u00e0 un contingente di Isaurici la cui caserma era nella vicina Calcedonia, e provvedette a corrompere i soldati di Marciano, che gli permisero di fuggire. La mattina successiva Marciano, comprendendo che la sua situazione era disperata e che i rinforzi del generale goto Teodorico Strabone non sarebbero giunti in tempo, si rifugi\u00f2 nella chiesa dei Santi Apostoli, dove tuttavia fu arrestato assieme ai suoi fratelli.\nZenone mand\u00f2 Marciano e i suoi fratelli a Cesarea in Cappadocia. I tre tentarono la fuga, ma Marciano fu catturato e obbligato a farsi monaco a Tarso in Cilicia, o imprigionato in Isauria, nella fortezza di Papurio. Tent\u00f2 di fuggire una seconda volta, questa volta con successo, ma, dopo aver raccolto altre truppe e attaccato Ancyra, fu sconfitto e catturato da Trocundo.\nL'anno successivo, Zenone fu portato a conoscenza di una congiura ordita da Epinico, dal prefetto del pretorio d'Oriente Dionisio e dal generale Traustila, e l'imperatore pun\u00ec i congiurati.\nRivolta di Illo (484\u2013488).\nZenone divenne sospettoso di Illo, il quale riscuoteva molto favore tra il popolo e ricopriva una carica importante; per questo motivo tent\u00f2 di diminuirne l'influenza in vari modi. Anche Verina, l'imperatrice vedova, era nemica di Illo, e organizz\u00f2 un attentato contro di lui, che per\u00f2 fall\u00ec. Zenone, che era nemico di entrambi, band\u00ec Verina su richiesta di Illo, e la fece rinchiudere nella fortezza di Papurio. Non \u00e8 chiaro quando questo sia avvenuto: Candido Isaurico (\"floruit\" inizi VI secolo) riporta l'esilio di Verina prima della rivolta di Marciano, mentre Teodoro il Lettore (\"floruit\" prima met\u00e0 VI secolo) ne individua la causa nel sostegno di Verina al colpo di Stato di Basilisco. Non \u00e8 improbabile che sia stata bandita due volte, una prima della rivolta di Marciano, per la sua relazione con Basilisco, e ancora dopo la rivolta di Marciano, per il suo complotto contro Illo.\nAriadne intercedette presso il marito in favore della madre, e Zenone la mand\u00f2 da Illo, il quale neg\u00f2 il proprio consenso; allora anche Ariadne inizi\u00f2 a progettare un attentato ad Illo. Secondo Giordane, la ragione dell'odio di Ariadne verso il generale isaurico sarebbe da ricondurre al fatto che Illo avrebbe fatto ingelosire Zenone a tal punto che l'imperatore avrebbe attentato alla vita della moglie. Ad ogni modo, l'assassino ingaggiato da Ariadne fall\u00ec, fu catturato e messo a morte.\nIllo \u2014 col suo protetto Pamprepio e il proprio fratello Trocundo \u2014 decise di ritirarsi dalla corte, recandosi prima a Nicea e poi in Oriente, con la scusa di voler cambiare aria e guarire dalla ferita ricevuta in occasione dell'attentato. Nel 484, mentre era in Asia Minore, si ribell\u00f2 contro Zenone, il quale gli mand\u00f2 contro il \"magister militum per Thracias\" Leonzio; Illo fu per\u00f2 in grado di corrompere Leonzio, che proclam\u00f2 imperatore. Illo prese anche possesso di Papurio; liberata Verina, le fece incoronare Leonzio imperatore a Tarso il 19 luglio.\nZenone invi\u00f2 a combattere i ribelli un altro esercito, composto da Macedoni e Sciti (probabilmente Ostrogoti), sotto il comando di Giovanni Gibbo o, pi\u00f9 probabilmente, di Giovanni Scita e di Teodorico Amalo, che all'epoca era console. Giovanni sconfisse i ribelli vicino Seleucia, e li spinse verso Papurio, dove li assedi\u00f2. Pochi mesi dopo, Trocundo mor\u00ec, ma l'assedio prosegu\u00ec fino al 488, quando la fortezza cadde per tradimento; Illo e Leonzio furono decapitati e le loro teste inviate a Costantinopoli.\nRelazioni con i Goti (474\u2013487).\nTeodorico l'Amalo (meglio noto come Teodorico il Grande), figlio di Teodemiro e capo degli Ostrogoti mesici, e Teodorico Strabone, capo degli Ostrogoti traci, furono fonti di preoccupazione per i Romani sin dal 472. Se da una parte Zenone riusc\u00ec a schierarli uno contro l'altro, a loro volta i due capi ostrogoti riuscirono a sfruttare le rivalit\u00e0 dinastiche imperiali, e solo concedendo loro denaro e alti comandi Zenone fu in grado di evitare attacchi su Costantinopoli.\nAlla morte di Leone II (gennaio 474), Teodorico Strabone si rivolt\u00f2 contro Zenone; il suo sostegno fu fondamentale per il rovesciamento di Zenone e l'ascesa al trono di Basilisco nel 475, ma il nuovo imperatore non seppe mantenersi il sostegno del capo degli Ostrogoti traci, e in occasione del rientro di Zenone a Costantinopoli e del conseguente rovesciamento di Basilisco, le fonti non annotano la difesa della citt\u00e0 da parte di Teodorico Strabone.\nNel 476/477, Zenone si alle\u00f2 col rivale di Strabone, Teodorico l'Amalo, e gli fece attaccare Strabone. Il capo degli Ostrogoti traci invi\u00f2 allora un'ambasciata all'imperatore romano, offrendo la pace e accusando il Teodorico mesico. Zenone comprese che questa offerta nascondeva altre cospirazioni, e ottenne che il Senato costantinopolitano e l'esercito dichiarassero Strabone nemico pubblico.\nIl piano di Zenone consisteva nel far combattere tra loro i due Teodorico. Invi\u00f2 l'Amalo contro Strabone, che sosteneva la rivolta di Marciano, con la promessa dell'invio di un forte esercito romano come rinforzo (478). Quando l'Amalo giunse nei pressi di Sondis, una cima dei Monti Rodopi, non trov\u00f2 l'esercito romano che si attendeva, ma quello di Teodorico Strabone, protetto da un accampamento fortificato. I due Teodorico, allora, si accordarono per chiedere congiuntamente all'Imperatore di estendere verso meridione il territorio concesso agli Ostrogoti in Mesia.\nZenone tent\u00f2 di dividere i due Teodorico promettendo denaro all'Amalo, ma questi rifiut\u00f2. L'esercito imperiale affront\u00f2 quello ostrogoto ottenendo alcune vittorie, ma Zenone non capitalizz\u00f2 i successi, e permise all'Amalo di muoversi a occidente, in Tracia, saccheggiando i territori che incontrava. Con l'Amalo lontano, Zenone e Strabone conclusero un accordo: in cambio della pace, Strabone otteneva i beni confiscatigli, denaro sufficiente a pagare 13.000 uomini, il comando di due unit\u00e0 palatine e la restituzione del titolo di \"magister militum\". Ciononostante, Zenone considerava ancora un pericolo i 30.000 uomini di Strabone, e convinse i Bulgari ad attaccarli. Nel 480/481 Strabone sconfisse i Bulgari, e si mosse verso Costantinopoli, ma ebbe dei problemi con i propri soldati, e dovette tornare in Grecia; sulla strada del ritorno mor\u00ec in un incidente di cavallo.\nDopo la morte di Teodorico Strabone nel 481, Teodorico l'Amalo divenne sovrano di tutta la nazione ostrogota, e inizi\u00f2 a diventare fonte di problemi nella penisola balcanica; Zenone decise allora di stringere alleanza con Teodorico, che nomin\u00f2 \"magister militum praesentialis\" e persino console per l'anno 484 \u2013 carica ricoperta per la prima volta da un barbaro non cittadino romano. Zenone fece combattere Teodorico contro Illo e l'usurpatore Leonzio, che furono assediati a Papurio dal 484 al 488. Cionondimeno, Teodorico si ribell\u00f2 di nuovo nel 486, attaccando Costantinopoli e tagliando i rifornimenti idrici; Zenone decise di comprare la pace e di liberarsi di Teodorico invitandolo a recarsi in Italia a combattere Odoacre, che aveva avuto contatti con i ribelli, e a stabilire l\u00ec un nuovo regno (487). In questo modo la presenza germanica scomparve dall'Impero d'Oriente, mentre in Occidente Teodorico conquist\u00f2 l'Italia, fondandovi un Regno ostrogoto durato fino alla riconquista giustinianea del 535\u2013553.\nPubblicazione dell\"'Henotikon\" (482).\nIn ambito religioso Zenone \u00e8 famoso per il suo \"Henotikon\", l'\u00abAtto di unione\u00bb promulgato nel 482 per mediare tra le opposte visioni dei calcedoniani e dei miafisiti sulla natura di Cristo. I primi riconoscevano in Cristo due nature (\"physis\"), i miafisiti solo una; il Concilio di Calcedonia del 451 aveva promulgato il credo calcedoniano e condannato la posizione miafisita, ma i miafisiti erano ancora forti, specie nelle province orientali dell'impero, e il Patriarca di Alessandria, Pietro III Mongo, era miafisita. Sostenere i miafisiti era stato uno degli errori di Basilisco, in quanto il popolo di Costantinopoli era calcedoniano, ma Zenone aveva bisogno del sostegno delle province a maggioranza miafisita, Egitto, Siria, Palestina e Asia Minore. Anche il Patriarca di Costantinopoli, Acacio, era interessato a ridurre la distanza tra le posizioni delle due fazioni avverse.\nPer queste ragioni, nel 482 Zenone promulg\u00f2 l\"'Henotikon\", un documento elaborato con l'aiuto di Acacio e indirizzato alle due comunit\u00e0 in contrasto tra loro in Egitto. L'editto presentava il credo niceno-costantinopolitano come un simbolo, un'espressione di fede finale e unitaria. Tutti gli altri simboli erano esclusi: Eutiche e Nestorio erano chiaramente condannati con un anatema, mentre i dodici capitoli di Cirillo di Alessandria erano accettati. L'insegnamento di Calcedonia non era ripudiato esplicitamente, ma passato sotto silenzio; Ges\u00f9 Cristo era descritto come \u00abl'unigenito Figlio di Dio [...] uno e non due\u00bb e non c'era un riferimento esplicito alle due nature.\nL'intenzione di Zenone e Acacio di ricomporre i contrasti all'interno della comunit\u00e0 cristiana non ebbe successo, anzi, peggior\u00f2 la situazione: il vescovo di Roma, Felice III, si rifiut\u00f2 di accettare il documento e scomunic\u00f2 Acacio (484), dando inizio allo scisma acaciano, ricomposto solo nel 519.\nNel 488 il Patriarca di Antiochia, Pietro II Fullo, si rec\u00f2 a Costantinopoli affinch\u00e9 gli fosse confermato il suo diritto sulla Chiesa di Cipro; Zenone convoc\u00f2 il vescovo di Cipro, Antemio, a discolparsi dalle accuse. Antemio afferm\u00f2 che, prima di partire, aveva avuto una visione in cui l'apostolo Barnaba gli aveva indicato la posizione della sua tomba. Nel sepolcro Antemio aveva trovato le reliquie dell'apostolo e una copia del \"Vangelo secondo Matteo\" scritto in ebraico da Barnaba stesso. Zenone ricevette le reliquie e il manoscritto, e in cambio proclam\u00f2 l'autonomia della Chiesa di Cipro.\nNel 489 Zenone chiuse la scuola persiana di Edessa, dietro richiesta del vescovo Ciro II, poich\u00e9 diffondeva insegnamenti nestoriani, e costru\u00ec una chiesa al suo posto. La scuola fu spostata nella sua sede originaria, a Nisibis, tornando ad essere la Scuola di Nisibis e causando una nuova ondata di immigrazione nestoriana in Persia.\nSoppressione della rivolta samaritana (484/489).\nSecondo fonti samaritane, Zenone (che le fonti chiamano \u00abZait re di Edom\u00bb) promosse una persecuzione dei Samaritani. L'imperatore si rec\u00f2 a Sichem (\"Neapolis\"), riun\u00ec gli anziani e chiese loro di convertirsi; di fronte al loro rifiuto, Zenone fece uccidere molti Samaritani e riconvert\u00ec la sinagoga in una chiesa. L'imperatore prese possesso del monte Garizim, dove i Samaritani adoravano Dio, e vi costru\u00ec diversi edifici, tra cui una tomba per suo figlio da poco scomparso, e sul quale mise una croce, in modo che i Samaritani, prostrandosi di fronte al monte per adorare Dio, avrebbero adorato la croce. Secondo queste fonti, Zenone sarebbe stato sepolto sul monte Garizim.\nSuccessivamente, nel 484, i Samaritani si ribellarono. I rivoltosi attaccarono Sichem, bruciarono cinque chiese costruite su luoghi sacri samaritani e tagliarono le dita del vescovo Terebinto, che stava officiando la cerimonia di Pentecoste. Elessero un certo Justa (o Justasa/Justaso) come loro re, e si spostarono a Cesarea Marittima, dove viveva una comunit\u00e0 samaritana molto numerosa. Qui diversi cristiani furono uccisi e la chiesa di San Sebastiano fu distrutta. Justa celebr\u00f2 la vittoria con giochi nel circo della citt\u00e0. Secondo Giovanni Malalas, il \"dux Palaestinae\" Asclepiade, le cui truppe furono rafforzate dagli Arcadiani di Rege di stanza a Cesarea, sconfisse Justa, lo uccise e invi\u00f2 la testa a Zenone. Secondo Procopio di Cesarea, Terebinto si rec\u00f2 da Zenone chiedendo di essere vendicato; l'imperatore si rec\u00f2 allora di persona in Samaria per sedare la rivolta.\nSecondo gli storici moderni, l'ordine dei fatti riportato dalle fonti samaritane andrebbe invertito, in quanto la persecuzione di Zenone sarebbe stata la conseguenza, e non la causa, della ribellione, avvenuta non nel 484 ma dopo, attorno al 489. Zenone ricostru\u00ec la chiesa di San Procopio a Neapolis (Sichem) e ai Samaritani fu proibito di recarsi sul monte Garizim, sulla cui sommit\u00e0 fu costruita una torre di segnalazione, utile in caso di ulteriori rivolte.\nMorte e successione.\nZenone mor\u00ec il 9 aprile 491, di dissenteria o di epilessia, dopo aver regnato per 17 anni e 2 mesi. Non aveva nessun figlio che gli potesse succedere: Leone II era morto nel 474, il primogenito Zenone durante la giovinezza, mentre viveva a corte. Ariadne allora scelse un membro di fiducia della corte imperiale, Anastasio, per succedergli sul trono imperiale; il fratello di Zenone, Longino, si ribell\u00f2 a questa scelta, dando inizio alla Guerra isaurica.\nSecondo una leggenda popolare, registrata da due antichi storici, Zenone sarebbe stato sepolto vivo, dopo aver perso i sensi perch\u00e9 ubriaco o ammalato. Risvegliatosi, avrebbe chiesto aiuto, ma Ariadne non avrebbe permesso di aprire il sarcofago.\nZenone in ambito culturale.\nZenone era un giocatore di \"tabula\", un gioco imparentato col moderno backgammon. Nel 480 gioc\u00f2 una mano cos\u00ec sfortunata che le dedic\u00f2 un epigramma; Agazia lo riprodusse cinquant'anni dopo, permettendo cos\u00ec di ricostruire la partita nel XIX secolo. Il gioco ha regole simili a quelle del backgammon, di cui \u00e8 antenato; Zenone, che giocava con le pedine bianche, aveva una punta occupata da sei pedine, tre punte occupate da due pedine ciascuna e tre pedine \u00abscoperte\u00bb, cio\u00e8 uniche occupanti di una punta e dunque in pericolo di essere rimosse dal tavoliere dall'arrivo di una pedina avversaria. Zenone lanci\u00f2 i tre dadi con cui si giocava il gioco e ottenne 2, 5 e 6 come risultati. Le pedine bianche e nere erano disposte in modo tale che l'unico modo di utilizzare tutti e tre i risultati, come richiesto dalle regole del gioco, era di rompere le tre pile di due pedine in pedine scoperte: un risultato disastroso.\nZenone \u00e8 il protagonista del dramma teatrale in lingua latina \"Zeno\", composto nel 1641 circa dal commediografo gesuita Joseph Simons e messo in scena nel 1643 a Roma, nel Venerabile Collegio Inglese.\nSu questo \"Zeno\" in latino \u00e8 modellato un dramma in lingua greca, anonimo e in versi, intitolato \"Zinon\" e appartenente al cosiddetto Teatro cretese, che fu scritto e messo in scena a Zacinto nel 1682/1683. La storia narrata vede Zinon (Zenone) deporre il proprio co-imperatore, il giovane Vasiliskos, e mettere a morte suo padre Armakios sulla base di un tentativo di colpo di Stato organizzato ad arte; anche il patriarca Pelagios, oppositore dell'imperatore e di suo fratello Longinos, \u00e8 messo a morte, accusato di idolatria. Successivamente il cortigiano Anastasios corrompe l'esercito ed entra a Palazzo: Longinos fugge, ma \u00e8 ucciso dai fantasmi delle sue vittime; Zinon \u00e8 murato vivo, ma ubriaco, nella sua tomba.\nIl dramma \"Romolo il Grande\" (\u00abRomulus der Gro\u00dfe\u00bb, 1950), di Friedrich D\u00fcrrenmatt, presenta Zenone tra i personaggi. La storia \u00e8 vagamente basata sugli eventi storici; qui Zenone fugge in Italia e cerca di convincere Romolo Augusto ad unire le loro forze per combattere insieme, ma il piano fallisce. Lo Zenone di D\u00fcrrenmatt \u00e8 un imperatore oppresso dal cerimoniale bizantino."}
{"id": "60642", "revid": "1013865", "url": "https://it.wikipedia.org/wiki?curid=60642", "title": "Tessaglia (periferia)", "text": "La Tessaglia (, pron. Thessal\u00eda) \u00e8 una delle tredici periferie (, \"perifereies\" - regione amministrativa) della Grecia, il suo capoluogo \u00e8 Larissa.\nLa regione \u00e8 delimitata ad ovest dalla catena montuosa del Pindo, a nord dal massiccio dell'Olimpo, e ad est dal Mare Egeo ove si prolunga nella penisola del Pelio. (14.037\u00a0km\u00b2, 731.000 ab.) \nVi scorre il fiume Peneo con numerosi affluenti.\nL'economia si basa sull'agricoltura (cotone, tabacco, agrumi, olive) e sull'estrazione di minerali (giacimenti di cromite).\nStoria.\nLa Tessaglia, con una storia di oltre tre secoli, fu governata dai seguenti Re (Tagi):\nFacente parte dell'anfizionia di Delfi, intervenne nel 582 a.C. per riportare sotto il proprio controllo il santuario, nella prima guerra sacra. Il tago Euriloco a capo dei 4 tetrarchi responsabili delle unit\u00e0 cantonali della federazione tessale: \"Tessaliotide\", \"Ftiotide\", \"Pelasgiotide\" ed \"Estaiotide\" riusc\u00ec nell'impresa, grazie anche alla nuova organizzazione statale della regione.\nInfatti, ogni distretto, era diviso in 150 \"Kleroi\" (lotti), tenuti a fornire 40 cavalieri e 80 opliti per un totale di 6.000 uomini a cavallo e 12.000 appiedati.\nVinti i focesi, i tessali cercarono di espandere la propria zona di influenza a sud, intervenendo nella infinita guerra in Eubea, tra Eretria e Calcide; fatto che indispett\u00ec la nascente lega beotica, la quale nel 540 a.C., con la vittoria di Tempe arrest\u00f2 l'espansione tessale.\nLa Tessaglia fu in seguito sotto l'egemonia macedone, infatti sia Filippo II che suo figlio Alessandro ebbero il titolo di Tago. Successivamente la regione fu conquistata dai Romani e annessa alla Provincia di Macedonia.\nQuando Roma cadde la Tessaglia rimase sotto l'Impero Romano d'Oriente. Come molte delle regioni vicine fu attaccata da trib\u00f9 slave. Nel XIII secolo fu conquistata dai crociati, che istituirono il Ducato di Neopatria, controllato dai catalani. Nel 1348 la Tessaglia fu invasa dai Serbi. La regione torn\u00f2 poi in mano greco-bizantina fino alla conquista ottomana.\nIntorno al 1420 il condottiero turco Turakhan Bey consolid\u00f2 la regione fondando la citt\u00e0 di Tyrnavos. Gli ottomani controllarono la Tessaglia fino al 1881, anno in cui fu unificata al neonato Regno di Grecia.\nAmministrazione.\nA seguito della riforma in vigore dal 1\u00ba gennaio 2011 la Tessaglia \u00e8 divisa in cinque unit\u00e0 periferiche che comprendono i comuni sottelencati:\nPrefetture.\nNel vecchio sistema di suddivisioni amministrative, la periferia era divisa in 4 prefetture:"}
{"id": "60643", "revid": "106908", "url": "https://it.wikipedia.org/wiki?curid=60643", "title": "G\u00f6rlitz", "text": "G\u00f6rlitz (\"Zhorjelc\" in sorabo, \"Zgorzelec\" in polacco, \"Zho\u0159elec\" in ceco) \u00e8 una citt\u00e0 tedesca di abitanti, situata nello stato federale della Sassonia.\nDal 1945 la citt\u00e0 \u00e8 tagliata in due dal confine tra la Germania e la Polonia, meglio noto come Linea Oder-Nei\u00dfe, che separa la parte tedesca G\u00f6rlitz di questa citt\u00e0 dalla parte che divent\u00f2 polacca (Zgorzelec). Data la sua vicinanza e le sue tradizioni, \u00e8 considerata essere la pi\u00f9 slesiana delle citt\u00e0 tedesche. Sede di una diocesi cattolica, G\u00f6rlitz si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nGeografia fisica.\nSorge sulle rive del fiume Nei\u00dfe, ai confini con la Polonia e la Repubblica Ceca, di fronte alla citt\u00e0 polacca di Zgorzelec. Appartenente al distretto governativo di Dresda, \u00e8 capoluogo del circondario (\"Landkreis\") omonimo. Si trova nella parte tedesca dell'antica regione geografica dell'Oberlausitz.\nEtimologia.\nIl nome di G\u00f6rlitz deriva dalla parola slava \"terra bruciata\", in riferimento all'antica usanza delle popolazioni locali che bruciavano i terreni per renderli fertili e coltivabili.\nStoria.\nG\u00f6rlitz venne fondata da popolazioni sorabe, che chiamarono il villaggio \"Gorelic\", e, sotto la guida di Boleslao I, fu occupata dalle truppe del regno di Polonia. Dopo la morte del re polacco venne conquistata dalla Marca di Brandeburgo e in seguito dai Boemi. In un documento siglato, nel 1071 da Enrico IV di Franconia \"Goreliz\" diveniva possesso dei vescovi di Meissen. Nel 1352, sotto il regno di Casimiro il Grande, alcuni suoi abitanti si trasferirono in Polonia e l\u00ec fondarono la citt\u00e0 di Gorlice. A Goerlitz nacque, intorno al 1556, il musicista Johannes Nucius. Ha fatto parte, dal 1346 al 1815 della Lega delle Sei Citt\u00e0 dell'Alta Lusazia. Dopo il congresso di Vienna, la citt\u00e0 pass\u00f2 dal regno di Sassonia a quello di Prussia.\nNel 1945, a causa del trattato Oder-Nei\u00dfe, la citt\u00e0 \u00e8 stata divisa in due citt\u00e0, e la parte della citt\u00e0 sulla riva orientale del fiume Nei\u00dfe \u00e8 divenuta territorio polacco con il nome di Zgorzelec. Non avendo subito gravi distruzioni durante il secondo conflitto mondiale, durante il quale ha ospitato il \"lager\" per prigionieri di guerra Stalag VIII-A, ha conservato numerosi edifici storici, uno dei quali risalente al XIII secolo. Il suo centro storico, restaurato dopo la riunificazione del paese, \u00e8 considerato tra i pi\u00f9 belli e meglio conservati di tutta la Germania. Dal 2004 \u00e8 di nuovo possibile raggiungere la parte polacca con un ponte pedonale. Dal 1972 \u00e8 sede vescovile."}
{"id": "60644", "revid": "1318658", "url": "https://it.wikipedia.org/wiki?curid=60644", "title": "Marcello Mastroianni", "text": "\u00c8 stato fra i pi\u00f9 grandi interpreti italiani di tutti i tempi nonch\u00e9 uno dei pi\u00f9 conosciuti e apprezzati all'estero dagli anni sessanta in poi, soprattutto per i ruoli da protagonista nei film di Federico Fellini e per le pellicole recitate in coppia con Sophia Loren. Capace di destreggiarsi perfettamente sia nei ruoli drammatici che in quelli comici, \u00e8 generalmente affiancato ai grandi della commedia all'italiana Alberto Sordi, Ugo Tognazzi, Vittorio Gassman, Nino Manfredi e Monica Vitti.\n\u00c8 stato per tre volte candidato all'Oscar al miglior attore: per \"Divorzio all'italiana\" (1963), per \"Una giornata particolare\" (1977) e per \"Oci ciornie\" (1988). Ha vinto numerosi e importanti premi: due Golden Globe, due Premi BAFTA, otto David di Donatello, otto Nastri d'argento, cinque Globi d'oro e un Ciak d'oro. Come Jack Lemmon e Dean Stockwell, ha ottenuto in due diverse occasioni il \"Prix d'interpr\u00e9tation masculine\" al Festival di Cannes, nel 1970 per \"Dramma della gelosia\" e nel 1987 per \"Oci ciornie\". Ha vinto per due volte la Coppa Volpi alla Mostra internazionale d'arte cinematografica per \"Che ora \u00e8\" e \"Uno, due, tre, stella!\". Nel 1990 gli \u00e8 stato conferito il Leone d'oro alla carriera.\nBiografia.\nMarcello Mastroianni nacque a Fontana Liri, al secolo nell'allora provincia di Terra di Lavoro (confluito, nel 1927, nella costituitasi provincia di Frosinone), il 26 settembre del 1924 (ma registrato all'anagrafe come nato il 28), figlio di Ottorino Mastrojanni, un falegname, fratellastro dello scultore Umberto Mastroianni, e di Ida Irolle, originari entrambi del vicino paese di Arpino. \nPoco tempo dopo la propria nascita si trasferisce con i genitori dapprima a Torino, dove nel 1929 nasce il fratello Ruggero, ed in seguito, nel 1933, definitivamente a Roma, presso il quartiere San Giovanni, dove frequenta le scuole in via Taranto. Da giovanissimo riesce a lavorare come comparsa in \"Marionette\" di Carmine Gallone, ne \"La corona di ferro\" di Alessandro Blasetti, in \"Una storia d'amore\" di Mario Camerini, e ne \"I bambini ci guardano\" di Vittorio De Sica.\nNel 1943 consegue il diploma di perito edile presso l'Istituto tecnico industriale statale Galileo Galilei. Dopo aver conseguito il diploma, lavora come disegnatore tecnico, prima per il comune di Roma, poi per quello di Firenze all'Istituto Geografico Militare, che dopo l'armistizio di Cassibile viene assorbito dall'Organizzazione Todt. A causa della fusione, Mastroianni si trasferisce a Dobbiaco (in provincia di Bolzano), da dove, in vista di un suo ulteriore trasferimento in Germania, fugge con il collega e amico Remo Brindisi.\nNel 1945, terminata la guerra, comincia a prendere le prime lezioni di recitazione e a tentare nuovamente la carriera cinematografica. \u00c8 in questo periodo che condivide le sue aspirazioni di attore con una giovane ancora sconosciuta, Silvana Mangano, con la quale frequentava un corso di recitazione, e i due vivono una breve storia d'amore.\nIl debutto.\nIl vero e proprio debutto nel cinema avviene nel 1948 con \"I miserabili\", film di Riccardo Freda tratto dall'omonimo romanzo di Victor Hugo.\nNello stesso periodo comincia a ottenere piccole parti in teatro, dapprima in compagnie di dilettanti. Viene notato da Luchino Visconti, che gli offre il suo primo ruolo da professionista, in \"Rosalinda o Come vi piace\" da Shakespeare (26 novembre 1948, Teatro Eliseo - Roma) e poi in \"Un tram che si chiama Desiderio\" di Tennessee Williams (23 gennaio 1949, Teatro Eliseo - Roma), in cui interpreta Mitch (Kowalsky \u00e8 invece interpretato da Vittorio Gassman).\nDopo aver interpretato sotto la regia di Luciano Emmer diversi ruoli da attor giovane in commedie neorealistiche (\"Domenica d'agosto\", \"Parigi \u00e8 sempre Parigi\", \"Le ragazze di piazza di Spagna\"), arrivano anche al cinema i primi ruoli drammatici in \"Passaporto per l'oriente\" di registi vari, \"Lul\u00f9\" di Fernando Cerchio, \"Febbre di vivere\" di Claudio Gora, \"Cronache di poveri amanti\" di Carlo Lizzani e \"Le notti bianche\" di Luchino Visconti, mentre sul set di \"Peccato che sia una canaglia\" di Alessandro Blasetti incontra per la prima volta Sophia Loren.\nL'affermazione e il successo internazionale.\nL'affermazione definitiva arriva nel 1958 con \"I soliti ignoti\", cui segue \"Adua e le compagne\" (1960). I due capolavori di Federico Fellini: \"La dolce vita\" (1960) e il successivo \"8\u00bd\" (1963) gli conferiranno il successo internazionale e la fama di \u00ablatin lover\u00bb, dalla quale cercher\u00e0, pi\u00f9 o meno inutilmente, di difendersi fino all'et\u00e0 pi\u00f9 matura; questa \u00e8 la ragione per cui, subito dopo il successo de \"La dolce vita\", cerca di sfatare il proprio mito di sex symbol accettando di interpretare il ruolo di un impotente nel film \"Il bell'Antonio\" (1961), tratto dall'omonimo romanzo di Vitaliano Brancati.\nNel 1961 esce \"Divorzio all'italiana\" commedia nera basata sull'omicidio d'onore, che vede Stefania Sandrelli co-protagonista con Mastroianni. Il film presentato al 15\u00ba Festival di Cannes ottiene il premio per la migliore commedia e vincitore, nel 1963, di un Premio Oscar per la migliore sceneggiatura originale, risulta essere un successo internazionale, consolidando la fama di Mastroianni che ottiene per la sua interpretazione del barone Cefal\u00f9 il Nastro d'argento al migliore attore protagonista, il premio BAFTA al migliore attore straniero, il Golden Globe per il miglior attore in un film commedia o musicale e infine la candidatura all'Oscar al miglior attore.\nNel 1962 il settimanale americano \"Time\" gli dedica un servizio, come divo straniero pi\u00f9 ammirato negli USA. Il suo fascino di attore gli derivava, oltre che dalla sua bellezza e da interpretazioni sempre di altissimo livello, anche da un tratto distaccato, a tratti sornione, dal quale sembravano trasparire talvolta una velata malinconia e persino una certa timidezza.\nNe \"I compagni\" (1963), di Mario Monicelli, interpreta il ruolo di un intellettuale socialista che fomenta le rivolte di fabbrica mentre, sotto la direzione di Vittorio De Sica, ritrova Sophia Loren come partner femminile in \"Ieri, oggi, domani\" (1963), \"Matrimonio all'italiana\" (1964) e \"I girasoli\" (1970): la coppia che ha formato con lei \u00e8 stato un sodalizio artistico tra i pi\u00f9 riusciti del cinema italiano, che si \u00e8 snodato con episodi memorabili lungo l'intera carriera di entrambi.\nGli anni successivi.\nNel 1966 debutta anche nella commedia musicale, interpretando per circa tre mesi il ruolo di Rodolfo Valentino in \"Ciao Rudy\" di Garinei e Giovannini, cantando e ballando tutte le sere e cercando di sfatare un'altra fama che si era creato, quella di eterno pigro. La critica non sar\u00e0 tenera con lui, e anche se le repliche sono costantemente gremite fino al \"tutto esaurito\", Mastroianni abbandona le scene pagando una penale di 100 milioni di lire per girare \"Il viaggio di G. Mastorna\" di Federico Fellini, progetto che per\u00f2 il maestro riminese non riuscir\u00e0 mai a realizzare, cos\u00ec interpreta per racimolare i soldi \"Il papavero \u00e8 anche un fiore\" di Terence Young.\nNel 1968 gira \"Amanti\" sotto la regia di Vittorio De Sica. Protagonista femminile \u00e8 Faye Dunaway, con la quale avr\u00e0 una breve ma chiacchieratissima storia sentimentale. Nello stesso periodo gira alcuni film in lingua inglese, manifestando una notevole capacit\u00e0 di dizione anche in questa lingua. Nel 1971 lavora con Marco Ferreri in \"La cagna\" e sul set conosce Catherine Deneuve, con la quale intreccer\u00e0 una lunghissima relazione, da cui nascer\u00e0 Chiara. L'anno successivo si trasferisce a Parigi e avr\u00e0 l'opportunit\u00e0, tra il 1972 e il 1974, di lavorare in numerose pellicole francesi.\nTornato in Italia, riprende a interpretare ruoli in commedie leggere (\"Culastrisce nobile veneziano\", \"La pupa del gangster\"), film d'autore (\"Todo modo\", \"Una giornata particolare\"), drammi a tinte forti (\"Correva l'anno di grazia 1870\", \"Mogliamante\", \"Per le antiche scale\"), film grotteschi (\"Ciao maschio\", \"Fatto di sangue fra due uomini per causa di una vedova. Si sospettano moventi politici\"). Nel 1978 debutta in uno sceneggiato televisivo: \"Le mani sporche\", che Elio Petri trae da Sartre. Prima d'allora Mastroianni non ha mai lavorato in TV, eccezion fatta per alcune celebri apparizioni come ospite in Studio Uno (accanto a Mina e a Sandra Milo).\nNel 1980 viene richiamato da Federico Fellini, che a diciotto anni da \"8 \u00bd\" lo rivuole protagonista ne \"La citt\u00e0 delle donne\". Lavorer\u00e0 con lui ancora nel 1985 in \"Ginger e Fred\", al fianco di Giulietta Masina, e nel 1987 in \"Intervista\". Nel giugno del 1984 prende parte al picchetto d'onore ai funerali del segretario del Partito Comunista Italiano Enrico Berlinguer, insieme ad altri esponenti del cinema italiano come Federico Fellini e Monica Vitti.\nNel 1988 \u00e8 protagonista insieme a Massimo Troisi di \"Splendor\" e \"Che ora \u00e8\", entrambi diretti da Ettore Scola. Per quest'ultimo film i due protagonisti riceveranno ex aequo la coppa Volpi alla Mostra del cinema di Venezia. Nel 1990 vince il Leone d'oro alla carriera che gli viene consegnato da Federico Fellini al Palazzo del Cinema durante il Festival del cinema di Venezia. Negli anni novanta Marcello Mastroianni gira soprattutto all'estero, con grandi autori del cinema internazionale.\nLa malattia e la morte.\nColpito da un tumore del pancreas, poco prima della morte realizz\u00f2 durante la lavorazione del suo ultimo film (\"Viaggio all'inizio del mondo\" di Manoel de Oliveira) una lunga auto-confessione (\"Marcello Mastroianni - Mi ricordo, s\u00ec, io mi ricordo\", curata da Anna Maria Tat\u00f2, la sua ultima compagna) che \u00e8 considerata da molti il suo testamento spirituale. L'ultimo impegno fu la commedia \"Le ultime lune\" nei teatri italiani.\nA causa delle tre fleboclisi al giorno recitava quasi sempre seduto e molte date previste non furono realizzate a causa dell'aggravarsi dello stato di salute. Dopo un malore, fu l'attore stesso a chiedere di non andare avanti con la tourn\u00e9e e l'ultima rappresentazione fu a Napoli; poi torn\u00f2 a Parigi. Mor\u00ec pochi mesi dopo nel suo appartamento di Parigi il 19 dicembre 1996, all'et\u00e0 di 72 anni, stroncato dalla malattia e assistito dalla figlia minore, Chiara. Le sue spoglie riposano nel cimitero del Verano, a Roma.\nVita privata.\nIn giovent\u00f9 ebbe una breve relazione con Silvana Mangano. Sul set teatrale de \"Un tram che si chiama Desiderio\" al Teatro Eliseo di Roma conobbe l'attrice Flora Carabella, che spos\u00f2 il 12 agosto 1950 e dalla quale ebbe una figlia, Barbara (1951-2018), costumista di cinema e teatro. I due si separarono nel 1970, ma mai divorziarono; circolava la voce che la separazione fu dovuta a causa delle numerose relazioni extraconiugali di lui, ma non ci sono testimonianze attendibili riguardo a ci\u00f2; forse lo si era supposto in base a quanto dichiarato da lui in un'intervista, cio\u00e8 che non si fermava su qualsiasi cosa, una donna, una passione, un sogno, un ideale.\n\u00c8 probabile, per\u00f2, che la relazione con l'attrice Faye Dunaway, conosciuta sul set di \"Amanti,\" fosse iniziata quando viveva con la moglie, nel 1968. La loro fu una relazione intensa, tanto che Faye avrebbe voluto sposarlo e avere da lui dei figli, ma lui temporeggiava, indeciso se lasciare o meno la moglie; infine, la Dunaway si fidanz\u00f2 con Harris Yulin e la loro relazione ebbe cos\u00ec termine.\nNel 1971, sul set de \"La cagna\" di Marco Ferreri, conobbe l'attrice Catherine Deneuve; ebbe con lei una relazione dal 1971 al 1975, da cui nacque la figlia Chiara. Nel 1976 si leg\u00f2 alla regista Anna Maria Tat\u00f2, con la quale convisse fino alla morte.\nDoppiatori.\nIn qualche film all'inizio della sua carriera l'attore \u00e8 stato doppiato da:\nAll'inizio della carriera ebbe inoltre egli stesso una piccola esperienza come doppiatore, prestando la voce a Jean-Pierre Aumont nel film \"Ultimo incontro\" di Gianni Franciolini, uscito nel 1951."}
{"id": "60645", "revid": "124654594", "url": "https://it.wikipedia.org/wiki?curid=60645", "title": "Fonte del diritto", "text": "Con fonte del diritto la teoria generale del diritto indica ogni atto giuridico avente forza di legge o altro elemento in forza del quale vengano emanate, modificate o eliminate le norme giuridiche in un determinato ambito giuridico.\nIn questa voce, ci si riferir\u00e0 in particolare alle fonti del diritto in Italia.\nGeneralit\u00e0.\nTipologia.\nLe fonti del diritto sono costituite dalle fonti di produzione e dalle fonti sulla produzione del diritto oggettivo e vanno tenute distinte dalle cosiddette fonti di cognizione, che sono i documenti attraverso cui si acquisisce la conoscenza delle fonti di produzione.\nPer \"fonti di cognizione\", s'intende dunque l'insieme dei documenti che forniscono la conoscibilit\u00e0 legale della norma e sono, quindi, i documenti che raccolgono i testi degli atti recanti disposizioni normative, come la Gazzetta Ufficiale. Il loro scopo \u00e8 di integrare la conoscibilit\u00e0 degli atti, ma si tratta di pubblicazioni, non degli atti che recano le norme, e che con questi non vanno confusi.\nLe fonti di produzione si distinguono a loro volta in \"fonti-atto\" (leggi, regolamenti, ecc.) e \"fonti-fatto (la consuetudine)\".\nLe \"fonti sulla produzione\", invece, definiscono i soggetti e i procedimenti attraverso i quali le norme giuridiche si producono in un ordinamento. Esse sono volte dunque a organizzare il sistema delle fonti e si trovano per questo motivo in rapporto di strumentalit\u00e0 con le \"fonti di produzione\".\nPer esempio: fonte sulla produzione dei decreti-legge \u00e8 l'art. 77 della Costituzione, mentre i decreti-legge stessi sono fonte di produzione.\nNormalmente, il concetto di fonte-atto coincide con quella di diritto scritto, mentre quella di fonte-fatto con il diritto non scritto (consuetudinario), rappresentato dalla categoria degli usi e consuetudini. In realt\u00e0, quella fra fonti-atto e diritto scritto non \u00e8 un'identit\u00e0, in quanto vi possono essere casi di fonti atto a cui non corrisponde il relativo diritto scritto (cos\u00ec per i \"principi inespressi\" o \"impliciti\", ad esempio).\nPer \"fonte-atto\" s'intendono atti giuridici volontari imputabili a soggetti determinati e implicano l'esercizio di un potere a esso attribuito (\"atti normativi\"), mentre le \"fonti-fatto\", pur non essendo riconducibili ad azioni volontarie, sono accettati dall'ordinamento nella loro oggettivit\u00e0, \"fatto normativo (si tratta, in altri termini, di meri fatti giuridici).\"\nIl sistema delle fonti.\nCon l'espressione di \"sistema delle fonti\" si indicano, nelle loro connessioni reciproche, le regole destinate a organizzare le fonti del diritto, ossia le cosiddette \"norme sulla produzione\", le quali non hanno valore autonomo, ma strumentale rispetto alle \"norme di produzione\".\nLe \"fonti sulla produzione\" o \"norme di riconoscimento\" disciplinano i procedimenti formativi delle fonti di produzione, indicando chi \u00e8 competente ad adottarle e i modi della loro adozione. Anche le fonti sulla produzione producono norme giuridiche, e di particolare rilevanza, disciplinando competenze e procedimenti nella formazione del diritto e dell'ordinamento giuridico. Osserviamo che fondamentale, fra le fonti sulla produzione, \u00e8 la Costituzione alla quale in via diretta o indiretta risale la validit\u00e0 di tutte le fonti produttive di diritto nel nostro ordinamento. \"L'ordinamento giuridico, infatti, risulta dall'operare congiunto di \"norme di produzione\" e di \"norme sulla produzione del diritto\", aventi queste ultime la funzione di identificare le fonti dell'ordinamento, determinarne i criteri di vigenza e indicarne i criteri di interpretazione.\"\nLe fonti del diritto, considerando le qualit\u00e0 del potere o della funzione che esprime l'atto, possono essere definite come processi ascendenti di integrazione politica nella sfera dell'ordinamento giuridico.\nNell'ordinamento italiano, esistono molteplici spazi in cui \u00e8 possibile che si verifichino questi processi di integrazione, che possono essere espressione di democrazia rappresentativa (legge del Parlamento), diretta (referendum) o sociale (contrattazione collettiva), cos\u00ec come possono avvenire a livello nazionale (ancora, legge del Parlamento), regionale (legge regionale) o locale (regolamenti comunali o provinciali).\nSono eccezioni a questo schema generale i casi di prolungamento del processo di integrazione in altre fonti, e quindi in altri processi (decreti legislativi), nonch\u00e9 la possibilit\u00e0 che, a operare come fonti, siano atti espressione di processi politici particolari e non generali (decreti-legge).\nInfine la forma delle fonti viene determinata dal tipo di funzione di cui sono espressione, ossia, in altri termini, dal potere giuridico che li produce, vigendo un principio di indipendenza della forma dal contenuto.\nCi sono comunque alcune eccezioni a questo principio, direttamente previste dalla Costituzione: cos\u00ec, alcune materie sono riservate alla legge, ossia a un atto determinato, la cosiddetta riserva di legge, prevedendosi anche, in alcune ipotesi, la predeterminazione stessa di alcuni contenuti che la legge deve avere, nel qual caso si parla di riserva di legge \"rinforzata\".\nFondamento del sistema delle fonti.\nViene solitamente affermato, come elemento fondamentale, quello dell'eteronomia delle norme giuridiche, per il quale queste si impongono alla volont\u00e0 dei soggetti cui sono rivolte, e non sono da questi ultimi poste in essere; ma, pena un \"regressus ad infinitum\", si deve ammettere che la prima autorit\u00e0 non pu\u00f2 fondare la sua legittimazione su di un'altra autorit\u00e0 costituita, dovendosi perci\u00f2 riconoscere che l'eteronomia deriva dall'autonomia.\nLa prima autorit\u00e0, da cui le altre derivano, viene indicata con il termine di \"costituzione materiale\". Essa consiste in un ordinamento vigente di per s\u00e9, indipendentemente da qualunque atto volontario, e che si fonda sull'insieme dei rapporti giuridici e sociali generati da un complesso di regole valevoli sulla base di relazioni di forza, siano esse materiali o spirituali (\u00e8 il cosiddetto fatto normativo, che, pur dotato di diversa normativit\u00e0 rispetto all'atto normativo, va comunque tenuto distinto dal mero fatto politico).\nLa \u00abcostituzione legale\u00bb, invece, \u00e8 un atto normativo, una regola posta volontariamente, sulla base del principio della costituzione materiale, per cui, ad esempio, l'ordinamento italiano \u00e8 un ordinamento a costituzione scritta.\nSe non ha senso, al riguardo della costituzione materiale, parlare della sua legittimit\u00e0, essendo alla costituzione materiale applicabile solo il diverso concetto di esistenza, la costituzione formale, invece, si dice legittima in quanto essa sia adeguata alla costituzione materiale, ossia, in condizioni normali, posto al vertice del sistema il principio di effettivit\u00e0, in quanto essa sia costituzione effettiva.\nPer le fonti subcostituzionali, invece, viene impiegato il concetto di legalit\u00e0 (concetto su cui, tramite la \"Grundnorm\", Kelsen, nella sua \"Dottrina pura del diritto\", tenta di fondare l'intero ordinamento giuridico), che consiste nell'adeguatezza ai criteri posti per la produzione del diritto dalle norme sulle fonti.\nSul piano della validit\u00e0, dunque, si pu\u00f2 affermare che le fonti costituzionali (e le fonti \"extra ordinem\") siano valide in quanto legittime, ossia dotate di effettivit\u00e0, e che le fonti subcostituzionali siano valide, in quanto legali, e perci\u00f2 dotate di efficacia.\nRapporti tra le fonti.\nLa pluralit\u00e0 di fonti, e comunque l'inesauribilit\u00e0 della fonte singolarmente considerata, comporta la necessit\u00e0 che i rapporti tra le fonti siano regolati. I principi regolatori di questi rapporti sono:\nIl principio dell'abrogabilit\u00e0 delle fonti comporta che una norma prodotta da una fonte non pu\u00f2 essere dichiarata sottratta all'abrogazione a opera delle future manifestazioni della stessa fonte, essendo impossibile per un potere attribuirsi un'efficacia che esso originariamente non possiede.\nAl principio di abrogabilit\u00e0 fanno eccezione le norme poste da poteri normativi conclusi e non rinnovabili, ossia, per il nostro ordinamento, la forma repubblicana, derivante dal referendum istituzionale del 2 giugno 1946, e la Costituzione nel suo complesso, derivante dal potere costituente. A questo riguardo si deve per\u00f2 sottolineare come siano immodificabili, appunto per esaurimento della fonte, le determinazioni fondamentali ed essenziali, mentre il potere costituito di revisione costituzionale pu\u00f2 modificare le regole applicative di queste determinazioni.\nL'abrogazione pu\u00f2 essere \"espressa\", \"tacita\" o \"implicita\" e, in quanto \u00abframmento di norma\u00bb, i suoi effetti consistono nel circoscrivere nel tempo l'efficacia regolativa della norma abrogata dal momento dell'entrata in vigore della norma abrogatrice.\nPer il principio di irretroattivit\u00e0, la norma non dispone che per l'avvenire (art. 11 delle \"preleggi\"). Questo principio, pur non essendo costituzionalizzato ed essendo quindi derogabile da parte del legislatore ordinario, costituisce comunque, ad avviso della Corte costituzionale, un principio generale dell'ordinamento, le cui deroghe sono quindi sottoposte a un sindacato di ragionevolezza.\nLa Costituzione rappresenta la fonte normativa pi\u00f9 importante, tutte le altre fonti del diritto devono rispettare i principi in essa contenuti.\nPer descrivere la Costituzione si utilizza una particolare espressione, ossia si dice che \u00e8 \"Legge delle Leggi\", proprio per sottolineare che i suoi principi devono essere rispettati da tutte le altre leggi.\nLa gerarchia delle fonti.\nI rapporti tra le fonti, considerati in base alla loro posizione sistematica, possono essere suddivisi in tre livelli:\nIl rapporto di gerarchia, conseguenza dei principi dello Stato di diritto e della loro espansione, si sostanzia nella legalit\u00e0 che si ha in ipotesi di pluralit\u00e0 di processi di integrazione politica (si pensi, per l'ordinamento italiano, ai processi europeo, statale e regionale). Inoltre \u00e8 di importanza rilevante l'adozione di un terzo criterio, qualora vi sia contraddizione tra fonti omogenee (pari grado gerarchico, uguale competenza): il criterio cronologico, secondo il quale la legge successiva abroga la legge precedente che risulti in contrasto.\nFonti secondarie.\nUna fonte del diritto pu\u00f2 essere una fonte secondaria, poich\u00e9 \u00e8 un insieme di elementi, scritti o non scritti, che giustificano il diritto applicato in un determinato contesto.\nIn alcuni paesi, fra i quali gli Stati Uniti e il Regno Unito, le fonti secondarie sono spesso usate nel \"common law\" per permettere ai giudici di determinare cosa vuole significare attualmente il linguaggio di un particolare statuto.\nNell'ordinamento italiano, gli atti amministrativi non sono qualificabili come fonti del diritto, bens\u00ec sono illegittimi in tutti i casi di violazione della legge. Le fonti del diritto sono necessariamente pubblicate e quindi se ne presume la generale conoscenza da parte dei destinatari o dei soggetti comunque interessati, devono essere applicate dalle autorit\u00e0 giurisdizionali, senza che le parti interessate ne debbano chiedere l'applicazione; sono inderogabili dagli organi amministrativi, con la sanzione dell'illegittimit\u00e0 dell'atto amministrativo per violazione di legge.\nFonti terziarie.\nAll'ultimo livello della scala gerarchica, si pongono gli usi e le consuetudini. Questa \u00e8 prodotta dalla ripetizione costante nel tempo di una determinata condotta, sono ammesse ovviamente solo consuetudini \"secundum legem\" e \"praeter legem\" non dunque quelle \"contra legem\"; un cenno a parte meritano le consuetudini costituzionali, che talvolta regolano i rapporti tra gli organi supremi dello stato poich\u00e9 consistono in comportamenti ripetuti nel tempo per ovviare a determinate norme costituzionali lacunose.\nCriteri.\nLa Costituzione italiana.\nLa Costituzione \u00e8 la fonte fondamentale dello Stato (Fons Fontium). Essa \u00e8 un atto prodotto dal potere costituente, ossia dal potere politico assoluto, sovrano e concentrato, il quale, per esigenze non logiche, ma di politica costituzionale, viene definito come straordinario e irripetibile, consumandosi in un solo atto di esercizio.\nAll'interno del testo costituzionale si pu\u00f2 distinguere un \u00abcontenuto costituzionale essenziale\u00bb, in cui consiste il prodotto tipico e, in quanto tale, irripetibile del potere costituente (ci\u00f2 che, operando una distinzione in relazione alla qualit\u00e0 normativa, la giurisprudenza della Corte costituzionale chiama \u00abprincipi supremi della Costituzione\u00bb), e una \u00abcostituzione strumentale\u00bb, la quale \u00e8 modificabile dal potere costituito di revisione.\nSi pu\u00f2 operare, poi, un'ulteriore distinzione tra le norme costituzionali, potendo queste essere:\nLe norme di principio e le norme programmatiche, in particolare, costituiscono una base definita dalla Costituzione e perci\u00f2 sottratta al dibattito politico, rappresentando un vincolo, oltre che di fine, anche negativo per il legislatore, e incarnando nella loro struttura le modalit\u00e0 di esplicazione del costituzionalismo in una societ\u00e0 pluralistica.\nLeggi di revisione costituzionale e leggi costituzionali.\nSono fonti previste dall'art. della Costituzione, il quale prefigura un procedimento \"aggravato\" rispetto a quello legislativo ordinario: \u00e8 infatti necessaria, da parte delle due camere, una doppia deliberazione, l'una dall'altra a distanza non inferiore di tre mesi, richiedendosi per la seconda deliberazione la maggioranza assoluta dei membri del collegio (e non la maggioranza dei votanti), con la possibilit\u00e0, ove non si raggiunga la superiore maggioranza dei due terzi, che il perfezionamento dell'atto sia subordinato all'esito di un \"referendum\" confermativo (entro tre mesi dalla pubblicazione della disposizione) a tutela delle minoranze.\nQuesto particolare procedimento configura un potere costituito, continuativo e inesauribile, anche se eccezionale. Con il medesimo procedimento, vengono adottati gli Statuti delle Regioni ad autonomia speciale, i quali per\u00f2 consistono non in leggi di revisione, bens\u00ec in leggi di attuazione della Costituzione.\nFonti internazionali.\nIl diritto internazionale e quello interno convivono su piani paralleli, essendo espressione di distinti processi di integrazione politica. Perci\u00f2, affinch\u00e9 le norme internazionali entrino a far parte dell'ordinamento interno, si deve verificare ci\u00f2 che si indica con il termine di \"adattamento\", che pu\u00f2 essere automatico o speciale.\nL'adattamento automatico o generale \u00e8 previsto dall'art. della Costituzione, laddove dispone che \u00abl'ordinamento giuridico italiano si conforma alle norme del diritto internazionale generalmente riconosciute\u00bb (cio\u00e8 le consuetudini internazionali).\nL'adattamento speciale, invece, impiegato per il diritto internazionale pattizio, pu\u00f2 consistere:\nIn seguito all'adattamento, le norme internazionali assumono, nell'ordinamento giuridico interno, la stessa posizione gerarchica delle fonti che lo operano.\nUna particolare posizione presenta, nel quadro del diritto internazionale, il diritto dell'Unione europea, in quanto i Trattati e le fonti che ne derivano godono di una particolare copertura costituzionale (art. : \u00abl'Italia [...] consente, in condizioni di parit\u00e0 con gli altri Stati, alle limitazioni di sovranit\u00e0 necessarie ad un ordinamento che assicuri la pace e la giustizia fra le Nazioni\u00bb), in virt\u00f9 della quale presentano una particolare forza attiva, paragonabile a quella delle norme costituzionali, consistendo in una limitazione definitiva dei diritti sovrani dello Stato, e una resistenza passiva rinforzata, prevalendo, in virt\u00f9 della ripartizione di competenza operata dai Trattati, le norme comunitarie su quelle interne anche successive (principio della \"primaut\u00e9\"). Sono dette per questo motivo norme \"interposte\" in quanto si frappongono tra la Costituzione e le altre fonti primarie. La giurisprudenza della Corte Costituzionale ha avallato la prassi per cui il diritto dell'Unione europea pu\u00f2 derogare anche leggi Costituzionali purch\u00e9 non siano norme fondamentali e immodificabili come per esempio diritti fondamentali, revisione costituzionale e democraticit\u00e0 dell'ordinamento italiano.\nPer somiglianza di procedura, possono essere ricomprese in questa categoria anche le fonti previste dagli articoli e della Costituzione, ossia i Patti Lateranensi e le intese che disciplinano i rapporti tra lo Stato e, rispettivamente, la Chiesa cattolica e le altre confessioni religiose (dovendosi comunque sottolineare la particolare efficacia dei Patti Lateranensi, i quali soltanto possono derogare, salvo il limite dei principi supremi dell'ordinamento, le norme costituzionali).\nLa legge e gli altri atti aventi forza e valore di legge.\nLa forza e il valore di legge sono deducibili in base a tre profili: quello gerarchico, quello di competenza e quello del regime giuridico (quest'ultimo avendo pi\u00f9 attenzione politica).\nLa legge ordinaria, rappresenta l'atto normale o ordinario in cui si esprime il processo di integrazione politica, l'atto ordinario del sovrano, che agisce nei modi costituiti, in contrapposizione alla Costituzione, che \u00e8 invece l'atto straordinario del sovrano che agisce nei modi costituenti.\nIn particolare, secondo l'articolo 71 della Costituzione:\n\"L'iniziativa delle leggi appartiene al Governo, a ciascun membro delle Camere ed agli organi ed enti ai quali sia conferita da legge costituzionale.\"\n\"Il popolo esercita l'iniziativa delle leggi, mediante la proposta, da parte di almeno cinquantamila elettori, di un progetto redatto in articoli.\"\nNello Stato sociale di diritto, si assiste a una moltiplicazione delle funzioni esplicate dalla legge. Perci\u00f2, accanto a leggi consistenti in norme generali e astratte, vi sono leggi-provvedimento, leggi-contratto, leggi-incentivo, leggi di programmazione, leggi di principio e leggi-quadro, leggi procedimentali, leggi di finanza.\nInoltre, secondo l'articolo 70 della Costituzione:\n\"La funzione legislativa \u00e8 esercitata collettivamente dalle due Camere.\"\nTuttavia, pur spettando al Parlamento (il quale non ha su di essa diritto di disposizione), la funzione legislativa pu\u00f2 anche essere esercitata dal Governo. Pu\u00f2 infatti essere delegata, in base all'art. , determinando cos\u00ec la posizione in essere di una legge (decreti legislativi) da parte del Governo, avendo il Parlamento indicato oggetto, limiti temporali e ambito di competenza in una precedente legge delega. Inoltre pu\u00f2 direttamente essere esercitata dal Governo, in casi straordinari di necessit\u00e0 e di urgenza , chiedendosi per\u00f2, a pena di inefficacia ex tunc dell'atto, la conversione in legge entro sessanta giorni (decreti-legge).\nUlteriore fonte avente forza e valore di legge, pur con i rilevanti limiti derivanti dal testo costituzionale e dalla giurisprudenza della Corte costituzionale, \u00e8 il \"referendum\" abrogativo previsto dall'articolo della Costituzione.\nRegolamenti di organizzazione degli organi costituzionali.\nI regolamenti di organizzazione degli organi costituzionali derivano dall'autonomia organizzativa degli stessi, godendo quindi di un fondamento sia logico sia, nel testo della Costituzione, giuridico.\nA lungo definiti come diritto particolare e non oggettivo, pi\u00f9 correttamente si devono ritenere fonti di rango primario cui \u00e8 riservata, in virt\u00f9 del principio di competenza, la disciplina di determinati settori.\nTra di essi, assumono particolare rilevanza i regolamenti della Corte costituzionale e i regolamenti parlamentari, sui quali ultimi la Corte costituzionale si \u00e8 dichiarata incompetente a giudicare posto il principio dell'insindacabilit\u00e0 degli \"interna corporis\".\nRegolamenti del potere esecutivo.\nI regolamenti dell'esecutivo sono tradizionalmente distinti tra regolamenti del Governo da un lato e regolamenti ministeriali dall'altro. I primi, contemplati nell'art. 1 delle preleggi, sono analiticamente disciplinati dalla legge n. 400 del 1988 e, nell'ambito della gerarchia delle fonti, rivestono rango secondario. Essi sono di sei tipi:\nI regolamenti del Governo sono sempre approvati mediante decreto del Presidente della Repubblica.\nI \"regolamenti ministeriali e interministeriali\" sono invece considerate fonti di terzo grado poich\u00e9 sono sottoposti non soltanto alla Costituzione e alle legge ma anche agli altri regolamenti governativi, adottati dal Governo nella sua collegialit\u00e0. Tali regolamenti sono approvati con decreto ministeriale (atto che, peraltro, non necessariamente presenta natura regolamentare, potendosi altres\u00ec qualificare come mero atto amministrativo). \nEssi sono fonti-atti di rango secondario, che, oltre che alla Costituzione, devono essere conformi, a pena di illegalit\u00e0, anche alla legge (principio di legalit\u00e0). In particolare, in caso di non conformit\u00e0 di un regolamento alle fonti di rango superiore si ravvisano in giurisprudenza e dottrina due casi:\nLa legge regionale.\nL'art. della Costituzione, cos\u00ec come modificato dalla riforma del titolo V della costituzione (legge n. 3/2001) individua tre tipi di competenza legislativa:\nLe leggi regionali sono completamente equiparate alle leggi statali o ordinarie, per tale motivo si collocano insieme con esse tra le fonti primarie subcostituzionali.\nUna particolare posizione assume, poi, lo Statuto regionale, adottato con un procedimento aggravato (doppia deliberazione e \"referendum\" eventuale), e unico atto legislativo regionale ancora impugnabile in via preventiva (entro trenta giorni) da parte dello Stato.\nContratti collettivi.\nI contratti collettivi di lavoro, in base alla previsione dell'art. della Costituzione, avrebbero dovuto costituire una fonte del diritto \"ibrida\", presentando, per la loro formazione, il corpo del contratto e, per la loro efficacia \"erga omnes\", l'anima della legge. Ma l'articolo 39, che \u00e8 norma autorizzativa e non obbligante, a oggi non \u00e8 ancora stato attuato.\nAi contratti collettivi viene perci\u00f2 riconosciuta, in via generale, nel nostro ordinamento, soltanto un'efficacia \"inter partes\", derogata soltanto laddove, in via transitoria, siano stati recepiti in D.P.R., oppure vengano utilizzati dal giudice per determinare un minimo normativo \"ex\" articolo della Costituzione.\nSebbene siano fonti del diritto non ancora operanti, qualora siano stipulati da sindacati registrati (cosiddetti \"contratti collettivi di diritto pubblico\"), acquistano, a norma dell'art. 39 della Costituzione, efficacia obbligatoria per tutti gli appartenenti alle categorie alle quali il contratto si riferisce.\nFonti \"extra ordinem\".\nLe fonti \"extra ordinem\", consistenti in fatti e non atti normativi, sono fondate direttamente sulla costituzione materiale; perci\u00f2, si applica a esse il criterio di legittimit\u00e0 e non quello di legalit\u00e0.\nTra queste vanno ricordate:\nPer ci\u00f2 che concerne i rapporti tra fonti formali e fonti materiali, sebbene essi siano solitamente descritti in termini di esclusione reciproca, si deve pi\u00f9 correttamente affermare che esse siano su un piano di reciproca integrazione.\nFonti atipiche.\nLa \"fonte atipica\" \u00e8 ogni fonte a competenza specializzata, che presenta variazioni in negativo o positivo in relazione alla propria forza attiva o passiva, approvata con procedimento che presenta varianti esterne o interne.\nTra le fonti atipiche si inquadrano le sentenze della Corte costituzionale e i referendum. Entrambi sono previsti dalla Costituzione, e hanno in comune l'effetto giuridico di eliminare norme vigenti dall'ordinamento (come fanno di regola le leggi abrogatrici) ma sono privi di tutti gli altri caratteri generali della norma giuridica, per cui non sarebbero \"fonti\" in senso tecnico.\nData la pluralit\u00e0 di fonti e la conseguente pluralit\u00e0 di norme, sottoposte a regimi diversi, deve necessariamente ammettersi una pluralit\u00e0 di tipi normativi con \u00abforza formale differenziata\u00bb, cio\u00e8 con diversa forza attiva (capacit\u00e0 di abrogare norme anteriori) e diversa forza passiva (resistenza alle norme prodotte da fonti sopravvenute).\nLe fonti atipiche possono riconoscersi dalle cosiddette varianti procedimentali (esempio leggi rinforzate), dalla riserva di competenza (esempio Statuti regionali, dove si riscontra una limitazione interna della sovranit\u00e0 dello Stato) e infine dall'\"ibridazione di tipi diversi\" (esempio fonti comunitarie e leggi di esecuzione dei Patti Lateranensi).\nSono fonti atipiche perch\u00e9 approvate con procedimento rafforzato le leggi di amnistia (che estinguono un reato) e di indulto (che estingue o riduce una pena), che devono ottenere la maggioranza dei due terzi in entrambe le Camere.\n\u00c8 una fonte atipica la legge di Bilancio (prevista dall'art. 81 Cost.) che non pu\u00f2 essere interamente abrogata ma solo modificata mediante manovre correttive adottabili solo in determinati periodi dell'anno.\n\u00c8 altres\u00ec atipica la legge di autorizzazione alla ratifica di trattati internazionali, meramente formale perch\u00e9 adottabile solo mediante procedimento ordinario e non innovativa dell'ordinamento giuridico: riguarda solo i rapporti fra organi costituzionali, autorizzando il Presidente della Repubblica a ratificare.\nSono atipiche inoltre tutte le materie previste dall'art. 75, comma 2 della Costituzione (materia costituzionale, leggi di bilancio e tributarie, autorizzazioni alla ratifica di trattati internazionali, leggi di amnistia e indulto) perch\u00e9 non abrogabili mediante una fonte primaria qual \u00e8 il referendum abrogativo.\nL'interpretazione.\nCon il termine interpretazione si indica l'attivit\u00e0, eminentemente pratica, consistente nel trovare nell'ordinamento la regola adeguata al fatto da regolare, di passare cio\u00e8 dalla disposizione (ordinamento in potenza) alla norma (ordinamento in atto).\nQuesta attivit\u00e0 \u00e8 disciplinata dagli articoli 12-14 delle disposizioni preliminari al Codice civile (cos\u00ec dette preleggi), le quali hanno una duplice valenza: nei momenti statici, infatti, agiscono come un limite nei confronti dell'attivit\u00e0 interpretativa, per trasformarsi in strumenti che la ampliano in momenti di dinamismo sociale. Tuttavia, si ritiene in parte della dottrina che le preleggi non abbiano una reale efficacia positiva nell'ordinamento in quanto si limitano a recepire e fissare in disposizioni quelle attivit\u00e0 che sarebbero comunque compiute dagli operatori del diritto nell'interpretare le disposizioni di legge.\nEsistono, innanzi tutto, regole sull'interpretazione poste al di fuori del diritto positivo, che valgono per tutti, ivi compreso il legislatore (\"nell'applicare la legge non si pu\u00f2 ad essa attribuire altro senso che quello fatto palese dal significato proprio delle parole secondo la connessione di esse\"), ossia le regole di interpretazione proprie dell'istituzione linguistica in cui \u00e8 scritto il testo da interpretare.\nA esse si affiancano le seguenti tecniche, adottate di fronte a una lacuna normativa:\nIn conclusione le analogie possono essere di tipo: \"analogia legis\" (fatti simili ad altri fatti) o \"analogia iuris\" (quando non c'\u00e8 analogia, quindi l'interprete ricava una norma dal legislatore)."}
{"id": "60646", "revid": "2225", "url": "https://it.wikipedia.org/wiki?curid=60646", "title": "8 e 1/2", "text": ""}
{"id": "60649", "revid": "2036605", "url": "https://it.wikipedia.org/wiki?curid=60649", "title": "Basilisco (imperatore)", "text": "Basilisco era il fratello dell'imperatrice Verina, moglie dell'imperatore Leone I. La sua parentela con l'imperatore favor\u00ec la carriera militare di Basilisco, che per\u00f2 termin\u00f2 bruscamente nel 468, quando Basilisco condusse la disastrosa operazione contro il regno dei Vandali in Africa, in una delle pi\u00f9 vaste operazioni militari dell'antichit\u00e0. Riusc\u00ec poi a salire al trono nel 475, ma, una volta ottenuto il potere, si alien\u00f2 in breve tempo il fondamentale sostegno della chiesa e della popolazione della sua capitale, promuovendo una posizione cristologica minoritaria, e quello dei militari, praticando il nepotismo. Dopo venti mesi di regno venne spodestato da Zenone, che cattur\u00f2 e uccise Basilisco e la sua famiglia.\nOrigini e inizi della carriera militare e politica.\nProbabilmente di origine balcanica, Basilisco era fratello dell'imperatrice Elia Verina, moglie di Leone I. Si \u00e8 sostenuto che Basilisco fosse lo zio del capo degli Eruli, Odoacre. Il collegamento si basa sull'interpretazione di un frammento di Giovanni di Antiochia (209.1), che afferma che Odoacre e Armazio, nipote di Basilisco, fossero fratelli. Tale posizione non \u00e8 accettata da tutti gli studiosi, in quanto nessuna fonte fa riferimento riguardo origini straniere di Basilisco. \u00c8 noto che Basilisco avesse una moglie, Zenonis, da cui ebbe un figlio, Marco, e forse altri due, di nome Zenone e Leone.\nLa sua carriera militare fu inizialmente favorita dalla parentela dell'imperatore, che lo nomin\u00f2 \"dux\" della Tracia. Qui Basilisco condusse una vittoriosa campagna militare contro i Bulgari, nel 463. Successe a Rusticio come \"magister militum per Thracias\" (in Tracia, nel 464) e ottenne diversi successi contro i Goti e gli Unni (466 o 467).\nTali successi gli fecero ottenere il consolato per il 465, e forse anche il rango di \"patricius\".\nDisastrosa spedizione contro i Vandali.\nNel 468 Leone scelse Basilisco come comandante in capo della spedizione militare contro Cartagine. L'attacco alla capitale dei Vandali fu una delle pi\u00f9 vaste operazioni militari della storia antica, coordinata tra pi\u00f9 forze, con pi\u00f9 di mille navi e centomila soldati. Lo scopo dell'operazione era di punire il re vandalo Genserico per il sacco di Roma del 455, durante il quale la vecchia capitale dell'Impero romano d'Occidente era stata depredata, e l'imperatrice Licinia Eudossia, vedova di Valentiniano III, presa come ostaggio insieme alle figlie.\nIl piano fu elaborato in accordo tra l'imperatore d'Oriente Leone, l'imperatore d'Occidente Antemio e il generale Marcellino che godeva di una certa indipendenza nell'Illirico. Basilisco salp\u00f2 direttamente per Cartagine, mentre Marcellino attacc\u00f2 e conquist\u00f2 la Sardegna e un terzo contingente, comandato da Eraclio di Edessa, sbarc\u00f2 sulle coste libiche a est di Cartagine, avanzando rapidamente.\nGli storici antichi e moderni hanno fornito stime differenti riguardo al numero di navi e truppe sotto il comando di Basilisco, come pure riguardo ai costi della spedizione. Entrambi furono enormi: Niceforo Gregora parla di centomila navi, il pi\u00f9 affidabile Giorgio Cedreno afferma che la flotta che attacc\u00f2 Cartagine consisteva di 1113 navi, ciascuna con cento uomini a bordo. La stima pi\u00f9 prudenziale dei costi della spedizione \u00e8 di 64.000 libbre di oro, una somma superiore agli introiti annuali del fisco imperiale, mentre Procopio di Cesarea parla di 130.000 libbre di oro.\nAll'inizio Basilisco impegn\u00f2 la flotta dei Vandali in una serie di scontri vittoriosi, affondando 340 navi nemiche. La Sardegna e la Libia erano gi\u00e0 state conquistate da Marcellino ed Eraclio, quando Basilisco gett\u00f2 l'ancora al largo del \"promontorium Mercurii\", oggi Capo Bon, a circa sessanta chilometri da Cartagine. Genserico chiese a Basilisco di concedergli cinque giorni per elaborare le condizioni per la pace. Durante i negoziati, tuttavia, Genserico raccolse le proprie navi, ne riemp\u00ec alcune di materiale incendiario e, durante la notte, attacc\u00f2 all'improvviso la flotta imperiale, lanciando le navi incendiarie contro quelle nemiche, non sorvegliate. I comandanti imperiali provarono a salvare alcune navi dalla distruzione, ma le loro manovre furono interrotte dall'attacco dei restanti vascelli vandali. Basilisco fugg\u00ec col proprio vascello nel mezzo della battaglia.\nA seguito della perdita di gran parte della flotta la spedizione fall\u00ec. Eraclio si ritir\u00f2 attraverso il deserto nella Tripolitania, tenendo la posizione per due anni finch\u00e9 non venne richiamato; Marcellino si ritir\u00f2 in Sicilia, dove venne raggiunto da Basilisco, ma fu assassinato, forse per istigazione del potente generale d'Occidente Ricimero, da uno dei propri capitani. Il sovrano dei Vandali espresse sorpresa e soddisfazione, perch\u00e9 i Romani stessi avevano eliminato uno dei suoi pi\u00f9 formidabili nemici.\nAl suo ritorno a Costantinopoli Basilisco si nascose nella chiesa di Santa Sofia per sfuggire all'ira della popolazione e alla vendetta dell'imperatore. Grazie alla mediazione di Verina Basilisco ottenne il perdono imperiale, e fu punito solo con l'esilio a Eraclea Sintica, in Tracia.\nVa considerato che nel giudizio degli storici moderni la responsabilit\u00e0 di Basilisco nel fallimento della spedizione contro i Vandali \u00e8 messa in dubbio: a favore di questa interpretazione pesa la possibilit\u00e0 che l'usurpazione di Basilisco e l'odio contro di lui che ne segu\u00ec abbiano fatto esprimere giudizi negativi sulla sua capacit\u00e0 di comandante in questa occasione.\nAscesa al trono.\nTra il 471 e il 472 Basilisco aiut\u00f2 Leone I a sbarazzarsi dell'influenza germanica sulla corte collaborando all'assassinio del \"magister militum\", l'alano Ardaburio Aspare. La morte di Aspare caus\u00f2 una rivolta in Tracia, condotta dall'ostrogoto tracio Teodorico Strabone, e Basilisco fu inviato a reprimerla: il successo in questa impresa, ottenuto con l'aiuto del nipote Armazio, gli ottenne nel 474 il rango di \"caput senatus\", \u00abprimo tra i senatori\u00bb.\nAlla morte di Leone sal\u00ec sul trono il giovanissimo Leone II (474), figlio di Ariadne, la figlia di Leone I e Verina, e di suo marito, il potente generale di origine isaurica Zenone; considerata la giovane et\u00e0 di Leone II, la corte fece eleggere Zenone co-Augusto, e quando Leone II mor\u00ec, nel novembre del 474, Zenone rimase unico imperatore. Poich\u00e9 gli Isaurici, sebbene facenti parte dell'Impero da diverso tempo, erano comunque ritenuti barbari dalla popolazione costantinopolitana, Zenone riscosse l'ostilit\u00e0 della popolazione di Costantinopoli; a questa si aggiunse quella delle componenti germaniche dell'esercito, rappresentate principalmente da Teodorico Strabone (che dopo la rivolta era stato integrato nella gerarchia militare), le quali non gradivano gli ufficiali isaurici assunti da Leone per bilanciare l'influenza ostrogota. Zenone si alien\u00f2 anche il sostegno del generale isaurico Illo, che fu corrotto da Basilisco. Infine va considerato il risentimento dei familiari di Leone, quali il cognato Basilisco e genero Marciano, che si sentivano estromessi dal trono a causa di un barbaro.\nFu quindi organizzata una cospirazione, che si coagul\u00f2 attorno alla figura di Verina, l'imperatrice vedova. Tale cospirazione foment\u00f2 una rivolta popolare che ebbe l'appoggio dei comandanti militari imperiali \u2014 Teodorico Strabone, Illo e Armazio \u2014 e riusc\u00ec nei suoi intenti: Verina convinse Zenone a fuggire da Costantinopoli e l'imperatore si rifugi\u00f2 nelle proprie terre d'origine, portando con s\u00e9 alcuni Isaurici che vivevano nella capitale assieme al tesoro imperiale. Basilisco fu acclamato augusto il 9 gennaio 475 al palazzo Hebdomon, dai ministri di corte e dal Senato. La folla di Costantinopoli ebbe la propria vendetta contro Zenone uccidendo tutti gli Isaurici rimasti in citt\u00e0.\nL'inizio del regno fu positivo per il nuovo imperatore, che decise di creare una nuova dinastia conferendo il titolo di augusta alla propria moglie Elia Zenonis, e nominando il proprio figlio Marco cesare e successivamente augusto; esiste la possibilit\u00e0 che abbia nominato altri due figli cesari.\nGoverno.\nUna volta ottenuto il potere, per\u00f2, Basilisco si alien\u00f2 in breve tempo il fondamentale sostegno della Chiesa e della popolazione della sua capitale, promuovendo la posizione cristologica monofisita in opposizione alla maggiormente diffusa posizione calcedoniana. Volle rafforzare la propria posizione mettendo uomini di fiducia nei posti chiave dell'amministrazione imperiale, ma cos\u00ec facendo si mise contro figure importanti della corte, tra le quali la stessa sorella Verina. Il risultato fu che quando Zenone tent\u00f2 di riconquistare il proprio impero, non trov\u00f2 alcuna opposizione, e rientr\u00f2 trionfante in Costantinopoli, catturando e uccidendo Basilisco e la sua famiglia.\nCorruzione e incendio di Costantinopoli.\nIl problema pi\u00f9 urgente del nuovo imperatore era rappresentato dalla scarsit\u00e0 di denaro rimasto nelle casse dello Stato, in quanto Zenone era fuggito col tesoro imperiale. Basilisco fu allora obbligato a esigere pesanti tasse persino dai lavoratori pi\u00f9 umili, tanto che \u00abtutti versavano molte lacrime alla raccolta di queste tasse\u00bb. Si risolse anche a tassare la Chiesa, con l'aiuto del prefetto del pretorio Epinico, da lungo tempo favorito di Verina, sua parente; quando il patriarca di Costantinopoli Acacio oppose resistenza, cerc\u00f2 di espellerlo, ma dovette desistere a causa della sollevazione \u00abdi un gran numero di cosiddetti \u201cmonaci\u201d\u00bb. Inoltre Basilisco instaur\u00f2 nuovamente la pratica della vendita all'asta delle cariche, con il conseguente diffondersi del malcontento nella popolazione.\nAll'inizio del suo regno Costantinopoli fu anche colpita da un gigantesco incendio, che distrusse case e chiese, e che incener\u00ec completamente la grande biblioteca costruita dall'imperatore Giuliano. L'incendio fu considerato di cattivo auspicio per il regno di Basilisco.\nContrasti con i collaboratori.\nLa prima ad abbandonare Basilisco fu la sorella Verina, quando Basilisco fece giustiziare il \"magister officiorum\" Patrizio, amante della donna. Verina aveva organizzato il colpo di Stato contro Zenone progettando di mettere sul trono Patrizio, ma era stata preceduta da Basilisco, il quale, poco dopo essere salito al trono, ordin\u00f2 l'esecuzione dell'amante di Verina, che era il candidato naturale per un eventuale ulteriore colpo di Stato. Questa esecuzione allontan\u00f2 Verina dal fratello, tanto che in seguito l'imperatrice complott\u00f2 contro Basilisco: secondo Candidus, dopo la morte di Patrizio Verina complott\u00f2 in favore di un ritorno di Zenone, ma il suo piano fu scoperto da Basilisco, e solo l'intercessione di Armazio le salv\u00f2 la vita.\nAnche Teodorico Strabone, che era stato spinto a sostenere l'elezione di Basilisco in odio all'isaurico Zenone, abbandon\u00f2 rapidamente il nuovo imperatore: infatti Basilisco aveva nominato il proprio nipote Armazio (che secondo alcune voci era anche amante di sua moglie) allo stesso rango di \"magister militum\" di Strabone. Infine anche il sostegno dell'isaurico Illo era alquanto vacillante, poich\u00e9 Basilisco aveva permesso il massacro degli Isaurici rimasti in citt\u00e0 dopo la fuga di Zenone.\nControversie religiose.\nAll'epoca di Basilisco la fede cristiana era scossa dal contrasto tra monofisiti e sostenitori del Concilio di Calcedonia (451), due opposte posizioni cristologiche: i monofisiti sostenevano che Cristo avesse avuto solo la natura divina, i calcedoniani affermavano che avesse posseduto entrambe le nature, divina e umana. Il Concilio di Calcedonia, convocato nel 451 dall'imperatore Marciano, aveva dichiarato il monofisismo un'eresia, con il sostegno del Papa in Occidente e di molti vescovi in Oriente. Sebbene due importanti Patriarchi monofisiti, Timoteo Eluro di Alessandria e Pietro Fullo di Antiochia, fossero stati deposti, la posizione monofisita rimase forte.\nSin dall'inizio del proprio regno Basilisco appoggi\u00f2 apertamente i monofisiti e richiam\u00f2 e reintegr\u00f2 nelle proprie cariche Timoteo Erulo e Pietro Fullo. Zaccaria Scolastico racconta di un gruppo di monaci monofisiti egiziani, che avendo saputo della morte dell'imperatore Leone, erano partiti da Alessandria per Costantinopoli con una petizione per l'imperatore Zenone in favore del Patriarca di Alessandria Timoteo; al loro arrivo alla capitale trovarono sul trono Basilisco, appena eletto. Il \"magister officiorum\" Teocisto, gi\u00e0 medico di Basilisco e fratello di uno dei monaci, con l'aiuto dell'imperatrice Zenonis, ottenne per i monaci udienza da Basilisco, il quale venne convinto a richiamare i patriarchi monofisiti dall'esilio.\nA nome di Basilisco e Marco venne promulgata (9 aprile 475) una circolare (\"enkyklikon\") a tutti i vescovi, probabilmente scritta o quantomeno approvata da Timoteo e Pietro; con essa veniva chiesto di riconoscere come validi solo i primi tre sinodi ecumenici, ricusando quindi il concilio di Calcedonia, e di rifiutare il Tomo di Leone. Molti dei vescovi orientali (Evagrio parla di 500) accettarono di firmare la lettera; venne anche celebrato un concilio a Efeso, che appoggi\u00f2 la circolare e si schier\u00f2 su posizioni euticiane.\nL\"enkyklikon\" fu il primo documento pubblico dell'imperatore, abbozzato da Paolo il Sofista con la collaborazione di Timoteo Aeluro. Il testo si concludeva con l'anatema per chiunque non avesse confessato che \u00abil Figlio prediletto di Dio si era realmente incarnato e fatto uomo dello Spirito Santo e della santa e sempre vergine Maria, \"Theot\u00f3kos\"\u00bb.\nAccadde per\u00f2 che il Patriarca di Costantinopoli, Acacio, si rifiut\u00f2 di ricusare le decisioni del Concilio di Calcedonia, che, tra le altre cose, aveva sancito il predominio del Patriarcato di Costantinopoli sugli altri, alla pari con la sede di Roma. Cercato e ottenuto il sostegno dei monaci e della popolazione della capitale, Acacio pales\u00f2 il proprio disdegno ricoprendo le icone della chiesa di Santa Sofia con drappi neri, giungendo fino ad accusare Basilisco di essere un eretico. Nel 476, Acacio ristabil\u00ec il primato del credo calcedoniano, ribadendo la condanna di Nestorio e di Eutico. In seguito chiese il sostegno di Daniele lo Stilita, un asceta che viveva su una colonna e che era venerato dal popolo: Daniele scese dalla colonna e venne portato in spalla dal popolo; Basilisco gli si present\u00f2 affermando di essere un semplice soldato e promettendogli di annullare l'enciclica, ma Daniele lo rimprover\u00f2, minacciandolo della punizione eterna e chiamandolo \u00absecondo Diocleziano\u00bb. Daniele ed Acacio organizzarono delle processioni e pregarono contro Basilisco.\nCaduta e morte.\nPoco dopo aver preso il potere, Basilisco invi\u00f2 Illo e suo fratello Trocundo contro Zenone, il quale si era arroccato nella propria fortezza in Isauria e aveva ripreso la vita a capo del proprio popolo. Durante l'assedio della fortezza di Zenone, Illo e Trocundo ricevettero delle lettere da parte di alcuni dei pi\u00f9 eminenti ministri della corte costantinopolitana, che chiedevano loro di favorire il ritorno di Zenone, in quanto la citt\u00e0 preferiva ora un isaurico a un monofisita, la cui impopolarit\u00e0 era aumentata dalla pressione fiscale dei suoi ministri. Poich\u00e9 Basilisco non aveva mantenuto alcune promesse fatte a Illo e a Trocundo, e poich\u00e9 Illo aveva catturato il fratello di Zenone, Longino, e riteneva di poter cos\u00ec controllare uno Zenone eventualmente restaurato sul trono imperiale, invece di combatterlo si alle\u00f2 con l'imperatore deposto, e con lui marci\u00f2 su Costantinopoli nell'estate del 476. Quando Basilisco ricevette la notizia della minaccia incombente, cap\u00ec di dover riottenere il sostegno di quegli alleati che si era alienato: la sua prima azione fu quella di annullare la propria circolare contro il concilio di Calcedonia con una contro-circolare, nell'intento di riconciliarsi col patriarca e la popolazione della capitale; purtroppo per lui era troppo tardi per rivolgere il clero e il popolo contro Zenone.\nArmazio, in qualit\u00e0 di \"magister militum\", fu inviato in Asia Minore con tutte le forze disponibili e l'ordine di opporsi all'avanzare dell'esercito isaurico; tuttavia Zenone invi\u00f2 ad Armazio un messaggio segreto, col quale gli garantiva il mantenimento a vita del rango di \"Magister militum\" e l'elevazione del figlio al rango di Cesare. Armazio trad\u00ec dunque Basilisco alleandosi con Zenone, e marci\u00f2 in Isauria attraverso una via diversa da quella percorsa da Zenone: questo tradimento decise il fato di Basilisco.\nNell'agosto 476 Zenone mise sotto assedio Costantinopoli. Il Senato della citt\u00e0 apr\u00ec le porte della capitale al deposto imperatore, permettendogli cos\u00ec di riottenere il proprio trono. Basilisco si rifugi\u00f2 nuovamente in una chiesa, ma fu tradito dal patriarca Acacio e si arrese con la propria famiglia, non prima di aver ottenuto da Zenone la solenne promessa che il loro sangue non sarebbe stato versato. Basilisco e la sua famiglia furono inviati in una fortezza in Cappadocia, dove furono rinchiusi in una cisterna vuota e fatti morire di fame.\nBasilisco govern\u00f2 per venti mesi. Le fonti lo descrivono come un generale vittorioso, ma di lenta comprensione e facile a essere raggirato."}
{"id": "60657", "revid": "92723", "url": "https://it.wikipedia.org/wiki?curid=60657", "title": "Gottinga", "text": "Gottinga (: ; in tedesco \"G\u00f6ttingen\", , in basso tedesco \"Ch\u00f6ttingen\") \u00e8 una citt\u00e0 di abitanti della Bassa Sassonia, in Germania.\n\u00c8 capoluogo del circondario omonimo.\nGeografia fisica.\nLa citt\u00e0 di Gottinga sorge nella piana attraversata dal Leine. Gottinga \u00e8 localizzata nella piana fra le alture dello Harz (distante circa a nord-est) e del Solling (distante circa a sud-ovest).\nA sud della citt\u00e0 si trova il lago \"Kiessee\".\nStoria.\nLe origini di Gottinga sono da ricercare in un antico villaggio chiamato \"Gutingi\". Questo villaggio \u00e8 menzionato per la prima volta in un documento del 953. Molto pi\u00f9 noto, sia nelle fonti storiche che in quelle archeologiche, \u00e8 il \"Pfalz\" Grona, a circa nordovest di Gottinga. Questa fortificazione venne utilizzata dagli imperatori come luogo di residenza dal 941 al 1025, soprattutto sotto la dinastia ottoniana. In particolar modo il \"Pflaz\" venne usato molto dall'imperatore Enrico II che qui vi mor\u00ec.\nLa citt\u00e0 vera e propria venne fondata tra il 1150 e il 1200 a nord-ovest del sopracitato Gutingi. La fondazione della citt\u00e0 si presume sia stata voluta da Enrico il Leone.\nNel Medioevo la citt\u00e0 fu membro della Lega Anseatica, arricchendosi molto.\nLa citt\u00e0 fece parte del ducato di Brunswick-L\u00fcneburg.\nNel 1734 venne fondata l'Universit\u00e0 di Gottinga, ufficialmente chiamata \"Georg-August-Universit\u00e4t G\u00f6ttingen\".\nDurante le guerre napoleoniche, nel 1806 Gottinga pass\u00f2 brevemente sotto il controllo prussiano, nel 1807 al regno napoleonico di Vestfalia. Dopo la sconfitta di Napoleone, la citt\u00e0 venne annessa al dominio di Hannover, che dal 1814 venne eletto a regno. Nel 1866 dopo la guerra delle sette settimane, il Gottinga entr\u00f2 a far parte del regno prussiano e dal 1871 nel impero di Germania.\nNel 1833 i fisici Carl Friedrich Gauss e Wilhelm Eduard Weber costruiscono il primo telegrafo elettrico, lungo , per collegare l'Osservatorio e l'istituto di Fisica.\nDurante il Terzo Reich a Gottinga esisteva un campo di concentramento per adolescenti nello \"Jugendkonzentrationslager Moringen\". Il 9 novembre 1938 la sinagoga di Gottinga venne distrutta durante la Notte dei cristalli, come accadde a tutte le sinagoghe nel resto della Germania. Molti membri della comunit\u00e0 giudaica di Gottinga perirono nei campi di concentramento.\nMonumenti e luoghi d'interesse.\nA Gottinga sorge il monumento commemorativo della Notte dei cristalli, il pogrom condotto dai nazisti nella notte tra il 9 e 10 novembre 1938 in Germania, Austria e Cecoslovacchia. Il monumento \u00e8 opera dell'artista Corrado Cagli, che lo realizz\u00f2 componendo centinaia di stelle di David.\nCultura.\nUniversit\u00e0.\nOggi Gottinga \u00e8 famosa per la sua universit\u00e0, l'Universit\u00e0 Georg-August di Gottinga fondata nel 1737 e tuttora una delle pi\u00f9 frequentate universit\u00e0 d'Europa. Nel 1837 sette professori protestarono contro la Monarchia assoluta degli Hannover; gli insegnanti persero il loro lavoro ma vennero in seguito ricordati per sempre come i Sette di Gottinga. A Gottinga hanno studiato molte celebrit\u00e0: i Fratelli Grimm, Heinrich Ewald, Wilhelm Weber, Robert Bunsen, Georg Gervinus e il cancelliere Otto von Bismarck. In tempi pi\u00f9 recenti anche J\u00fcrgen Habermas e Gerhard Schr\u00f6der sono stati studenti dell'universit\u00e0 di Gottinga.\nKarl Barth ha avuto il suo primo incarico da professore qui e inoltre molti famosi matematici, quali Carl Friedrich Gauss, Bernhard Riemann, Hermann Minkowski, David Hilbert e Emmy Noether sono stati professori qui, oltre al fisico Friedrich Hund. Il filosofo Edmund Husserl insegn\u00f2 dal 1901 al 1916. A Gottinga mor\u00ec Max Planck.\nDall'universit\u00e0 dipendono l'Osservatorio astronomico di Gottinga e l'Orto botanico di Gottinga.\nCome molte altre citt\u00e0 universitarie, anche Gottinga ha sviluppato un proprio folklore e dei rituali tipici. Il giorno del conseguimento del dottorato di ricerca ad esempio, i neo-\"Doktoren\" vengono trainati dai loro docenti di riferimento su appositi carri allegorici dall'aula magna alla fontana della G\u00e4nseliesel, di fronte al vecchio municipio. Qui, indossato un cappello allegorico che simboleggia la vita e gli studi del neo-Doktor, devono arrampicarsi sulla fontana, lasciare un bouquet di fiori, e baciare la statua della G\u00e4nseliesel (la Lisetta delle oche). Questa pratica \u00e8 proibita per legge, ma la legge non \u00e8 mai stata fatta rispettare. \u00c8 considerata la ragazza pi\u00f9 baciata al mondo.\nOltre all'universit\u00e0, a Gottinga ha sede l'Akademie der Wissenschaften zu G\u00f6ttingen (\"Accademia delle scienze\") e l'Akademische Orchestervereinigung G\u00f6ttingen, (AOV, Societ\u00e0 orchestrale accademica).\nGottinga in musica.\nA Gottinga \u00e8 dedicato il brano musicale \"G\u00f6ttingen\", un classico della chanson fran\u00e7aise, reso celebre dalla cantante Barbara (al secolo Monique Serf) e successivamente reinterpretato da molte cantanti fra cui Carla Bruni e Lara Fabian.\nLa cantante Patricia Kaas cita le rose di G\u00f6ttingen, gi\u00e0 citate anche nel brano di Barbara, nella canzone \"D'Allemagne\"."}
{"id": "60658", "revid": "125697483", "url": "https://it.wikipedia.org/wiki?curid=60658", "title": "John Ford", "text": "Attivo fin dagli anni del cinema muto, John Ford \u00e8 unanimemente riconosciuto come uno dei pi\u00f9 grandi registi della storia del cinema: registi quali Akira Kurosawa, Martin Scorsese, Sam Peckinpah, Peter Bogdanovich, Sergio Leone, Clint Eastwood, Wim Wenders, Bertrand Tavernier, Steven Spielberg e Fran\u00e7ois Truffaut, hanno apertamente ammesso la notevole influenza che i film di Ford hanno avuto sulle loro opere. Orson Welles lo ha considerato a pi\u00f9 riprese come \u00abil pi\u00f9 grande regista di sempre\u00bb. Della sua prolifica opera si sono occupati grandi critici, da Truffaut a Jean-Luc Godard.\nAlla fama e al successo di Ford, a cui la cinematografia western \u00e8 indissolubilmente associata, contribu\u00ec anche la collaborazione con attori di grande successo popolare, in particolare John Wayne (insieme girarono 21 film), ma anche Victor McLaglen, Henry Fonda, John Carradine e Lee Marvin.\nFord fu uno dei fondatori della Motion Picture Directors Association (18 luglio 1915).\nBiografia.\nLe origini.\nFord nacque a Cape Elizabeth, nel Maine, il 1\u00ba febbraio 1894, penultimo dei quattordici figli di John Augustine Feeney e di Barbara \"Abbey\" Curran, ambedue immigrati irlandesi giunti negli Stati Uniti nel 1872. Il padre era originario di Spiddal, nella contea di Galway, mentre la madre era di Kilronan, sull'isola di Inis M\u00f3r (la pi\u00f9 grande delle isole che compongono l'arcipelago Aran, al largo delle coste occidentali dell'Irlanda). Comp\u00ec i suoi studi presso la Portland High School diplomandosi nel 1913 e tent\u00f2 di essere ammesso, senza successo, all'Accademia navale di Annapolis. Dopo aver lavorato per breve tempo in una fabbrica di calzature, raggiunse a Hollywood il fratello maggiore Francis, che si era affermato come attore cinematografico al fianco di Grace Cunard e come regista di \"B-movies\" presso la Universal di Carl Laemmle. Questo spiega anche l'origine dello pseudonimo con cui oggi \u00e8 conosciuto. Come raccont\u00f2 egli stesso, il fratello (Francis Ford) era direttore di scena di una compagnia che stava allestendo uno spettacolo a Broadway. Qui, sfruttando la sua notevole memoria, impar\u00f2 varie parti cos\u00ec che, quando un attore risult\u00f2 indisponibile la sera della prima, gli fu facile sostituirlo. Le locandine erano per\u00f2 gi\u00e0 stampate e riportavano il nome dell'altro - Francis Ford, appunto - che il nuovo attore adott\u00f2 di buon grado. Quando il futuro John Ford si trov\u00f2 a lavorare con il fratello, gli sembr\u00f2 naturale assumere lo stesso cognome. Dapprima venne accreditato come Jack Ford, e solo nel 1923, dopo aver diretto decine di pellicole, cominci\u00f2 a firmarsi John Ford.\nI primi passi di John Ford nel cinema sono rimasti in buona parte sconosciuti: il regista non amava parlare delle sue origini e la Fox, la casa di produzione per cui gir\u00f2 la maggior parte dei suoi film muti, sosteneva che moltissimi vecchi film erano andati distrutti in una serie di incendi. C'\u00e8 chi ha sospettato che questi incendi fossero stati un pretesto, cio\u00e8 solo dichiarati dalla stessa casa di produzione per evitare i costi necessari alla conservazione e al restauro delle copie in celluloide, giacch\u00e9 dopo attente ricerche, finanziate a cavallo tra i sessanta e i settanta da un dirigente della Fox Television, sono riemersi numerosi film del primo Ford, in un primo momento dichiarati perduti. La riscoperta di questi film ha permesso di individuare fin dall'inizio della carriera del regista una sorprendente coerenza di temi e di ambientazioni rispetto alle pi\u00f9 note opere successive. Fin dalle prime pellicole, Ford fu infatti sempre attento ai valori della vita quotidiana e a temi come la famiglia, la patria, l'immigrazione.\nPeter Bogdanovich, in un volume pubblicato dalla \"University of California Press\" nel 1968, ha contribuito a dare certezza riguardo a molte pellicole alla cui realizzazione contribu\u00ec con vari ruoli il futuro regista di \"Ombre rosse\". Sicuramente Ford svolse vari ruoli: trovarobe, assistente alla regia, comparsa, controfigura (del fratello), attore. Questi ruoli furono svolti soprattutto nelle pellicole dirette dallo stesso fratello Francis, che era un discreto regista anche se poi abbandon\u00f2 la macchina da presa per svolgere esclusivamente il ruolo di attore. L'episodio che artisticamente lo arricch\u00ec di pi\u00f9 fu la partecipazione nel 1915 al film \"Nascita di una nazione\" di David Wark Griffith. Il suo ruolo, pur limitato, gli permise di vedere da vicino come lavorava il maestro americano.\nNel 1966 John Ford ricord\u00f2 cos\u00ec l'episodio: \u00abGriffith io lo conoscevo, ma non intimamente. All'epoca ero appena un ragazzo e soltanto un suo grande ammiratore. Eppure lui era molto affabile con me. Mi dava pacche sulla schiena. Quando fui licenziato dalla Universal, dove facevo il secondo aiuto-trovarobe, mi trov\u00f2 una parte tra gli uomini del \"Ku Klux Klan\" in \"The Birth of a Nation\" (...) S\u00ec, posso dire che eravamo amici. E quando invecchi\u00f2, lo diventammo ancora di pi\u00f9\u00bb.\nL'esordio come regista.\nNel 1917 Ford si trov\u00f2 a dirigere il suo primo film per la 101 Bison, casa di produzione distribuita dalla Universal. Il cortometraggio, intitolato \"Il tornado\", era una storia western rifiutata dai registi pi\u00f9 quotati della casa di produzione. Recitando anche come protagonista, ebbe modo di dare prova delle sue qualit\u00e0 di acrobata, di cavallerizzo e di stuntman, balzando da un cavallo a un treno in corsa. A questo film fecero seguito numerosi altri dello stesso genere, tutti girati con lo stesso gruppo di attori, tra i quali faceva spicco Harry Carey, attore di teatro che interpretava gli avventurieri del West nei melodrammi di repertorio. Con lui John Ford svilupp\u00f2 un solido legame artistico, ideando decine di sceneggiature, desunte da romanzi di scrittori western, che poi venivano rapidamente girate nel corso di pochi giorni. Uno dei trucchi usati da Ford e da Carey era quello di utilizzare pi\u00f9 volte lo stesso canovaccio e di riproporlo in ambientazioni diverse, con nuovi titoli. Tra il 1917 e il 1920 Ford diresse Carey in ben 26 pellicole. L'abitudine di lavorare con gli stessi attori di primo piano, comprimari, caratteristi e addirittura con le stesse comparse fu una caratteristica che John Ford conserv\u00f2 fino alla fine della sua carriera. I membri di questo \"clan\" furono considerati a Hollywood una vera e propria associazione, la \"Ford Stock Company\".\nIl primo lungometraggio fu \"Centro!\" (1917). Realizzato anch'esso con Harry Carey nel ruolo fisso di \"Cheyenne Harry\", \"Centro!\" descrive il conflitto tra coltivatori e allevatori di bestiame. Il fatto che la pellicola sia pervenuta fino a noi ha permesso agli studiosi del cinema di notare come alcune delle inquadrature di questo film siano identiche a quelle di uno dei suoi capolavori della maturit\u00e0, \"Sentieri selvaggi\" (1956). Del 1920 \u00e8 \"Il principe di Avenue A\", primo film non-western.\nIl 3 luglio dello stesso anno, John Ford spos\u00f2 Mary McBride Smyth, da cui ebbe due figli: Patrick Roper, nato nel 1921, che divenne scrittore e giornalista e collabor\u00f2 con il padre al soggetto de \"La carovana dei mormoni\" e come assistente alla produzione di \"Sentieri selvaggi\", e Barbara Nugent, nata nel 1922, che spos\u00f2 Robert Walker e, in seconde nozze, l'attore Frank Curtiss. Dalla moglie non si separ\u00f2 mai, anche se sono note diverse sue relazioni extraconiugali.\nSempre nel 1920 Ford si stacc\u00f2 dalla Universal, per la quale aveva realizzato una trentina di pellicole, per passare alla Fox, con la quale avrebbe lavorato per i successivi dieci anni. Alla Fox il regista ebbe come operatore George Schneiderman, che seppe conferire alle pellicole uno stile di fotografia particolarmente luminoso. Il gusto dell'inquadratura veniva invece dallo stesso Ford, che in seguito si dichiar\u00f2 sempre attento alla composizione dell'immagine, con un gusto per l'equilibrio formale e per il raggruppamento dei personaggi in \"quadri\". Fin dalle prime pellicole girate per la Fox si notano spazi regolari, ben definiti da tende, balaustre, palizzate, ferrovie, cancelli, orizzonti. La sua predilezione per le scene di gruppo girate in campo lungo (parate, balli, funerali, processi) si spiega proprio con il gusto di disporre i personaggi secondo schemi ordinati e formali.\nLa prima pellicola girata per la Fox fu \"Amici per la pelle\", la storia di un vagabondo che vive di piccoli reati e che cambier\u00e0 vita grazie all'amicizia con un orfano tredicenne. Il film si sofferma su alcuni episodi di intolleranza che subiscono i due, come un tentativo di linciaggio del barbone, ingiustamente accusato di un furto all'ufficio postale, e il dileggio dei giovani del luogo nei confronti del ragazzo, colpevole solo di essere uno straccione. Nel 1923 avvenne il \"salto di qualit\u00e0\" da produzioni seriali girate con personaggi fissi a film di maggior prestigio con interpreti affermati. \"Ladro d'amore\", ad esempio, rievocazione del vecchio Sud fatta di battelli fluviali e di case coloniali dipinte di bianco, vedeva il famoso John Gilbert come protagonista. Non ancora trentenne, il giovane regista volle celebrare la \"promozione\" firmandosi per la prima volta John Ford anzich\u00e9 Jack Ford.\nI primi grandi successi.\nL'anno successivo ottenne un grande successo con \"Il cavallo d'acciaio\" (1924), primo western dalle dimensioni epiche sullo sfondo della Prima ferrovia transcontinentale, che vide la concorrenza tra la Union e la Central Pacific. La ferrovia \u00e8 la vera protagonista del film, elemento di progresso e di unit\u00e0 nazionale, alla cui costruzione collaborano uomini di diverse origini etniche, cinesi, irlandesi, italiani, simbolicamente uniti in uno spirito di fratellanza. Oltre che sugli aspetti capitalistici dell'impresa, Ford si sofferma sulla vita quotidiana di questi personaggi e sulla presenza di Abraham Lincoln, che vede nella ferrovia il simbolo dell'unificazione di una nazione. L'impegno produttivo e il grande consenso di pubblico imposero finalmente Ford come regista di fama.\nNegli anni della Fox, Ford ebbe l'opportunit\u00e0 di mettere a fuoco il secondo dei suoi temi dominanti: l'Irlanda. Il paese, visto come un sogno con gli occhi di un emigrato, compariva gi\u00e0 nel primo film \"Il tornado\": il protagonista, nell'ottenere la ricompensa per la cattura dei banditi, la utilizzava infatti per pagare il viaggio alla madre rimasta in Irlanda e potersi ricongiungere a lei. \"The Shamrock Handicap\" (1926) racconta la storia di un'aristocratica famiglia irlandese che, rimasta senza un soldo, decide di emigrare in America e porta il suo cavallo da corsa riuscendo a fargli vincere un premio. Nel film la realt\u00e0 idilliaca di un paese tranquillo come l'Irlanda del XIX secolo si contrappone al fermento degli Stati Uniti, civilt\u00e0 multietnica che offre a tutti le stesse opportunit\u00e0.\nNel 1928, in una piccola parte, apparve per la prima volta John Wayne in \"La casa del boia\", film in cui l'Irlanda \u00e8 ricostruita totalmente in studio, in un'atmosfera nebulosa e lucida, tra vicoli stretti e paludi immerse nella foschia, per creare la storia della vendetta di un ribelle irlandese.\nL'anno successivo Ford gir\u00f2 il suo primo lungometraggio parlato, \"La guardia nera\", mentre nel 1930 il film bellico \"Il sottomarino\" fu l'occasione per il primo incontro professionale con lo sceneggiatore Dudley Nichols, al quale rimase legato per moltissime opere successive.\nDopo il distacco dalla Fox, Ford gir\u00f2 alcune pellicole considerate \"minori\" dalla critica, quali \"Un popolo muore\" (1931)) per la United Artists, \"L'aeroporto del deserto\" (1932) per la Universal, e \"Flesh\" (1932) per la Metro-Goldwyn-Mayer. Nel 1934, insieme a Nichols, per la RKO realizz\u00f2 \"La pattuglia sperduta\", che port\u00f2 a casa un Oscar alla migliore colonna sonora con la partitura scritta da Max Steiner. Nello stesso periodo Ford realizz\u00f2 una trilogia di film con l'attore Will Rogers. Il primo grande successo di critica arriv\u00f2 l'anno dopo con \"Il traditore\" (1935), film ancora una volta ambientato in Irlanda, durante la rivolta del Sinn F\u00e9in, a Dublino nel 1922. Girato a percentuale e in tre sole settimane contro il parere negativo dei dirigenti della RKO, il film gli valse l'Oscar per la migliore regia e ottenne altri tre Oscar, che andarono rispettivamente a Victor McLaglen (miglior attore protagonista), a Dudley Nichols (migliore sceneggiatura) e a Max Steiner (miglior commento musicale).\nI capolavori della maturit\u00e0.\nVerso la fine degli anni trenta, Ford aveva gi\u00e0 girato un centinaio di pellicole, ma i lavori migliori dovevano ancora arrivare. Il 1939 fu l'anno di \"Ombre rosse\", unanimemente considerato il prototipo del western classico. A \"Ombre rosse\" \u00e8 stato attribuito il merito di aver rilanciato il tema del West, ma questo \u00e8 vero solo in parte, giacch\u00e9 nello stesso anno furono realizzate, pi\u00f9 o meno contemporaneamente, anche altre significative testimonianze del genere, quali \"Jess il bandito\" di Henry King, \"Il terrore dell'Ovest\" di Lloyd Bacon, \"Gli avventurieri\" di Michael Curtiz e \"La via dei giganti\" di Cecil B. DeMille, film quest'ultimo che \u00e8 esplicitamente debitore, per alcune scelte stilistiche, del gi\u00e0 citato \"Il cavallo d'acciaio\". Alcuni di questi film ebbero, rispetto a \"Ombre rosse\", maggiori incassi al botteghino. \u00c8 vero tuttavia che le case di produzione a cui Ford aveva sottoposto il progetto volevano utilizzare attori di maggior richiamo, come Gary Cooper e Marlene Dietrich, nel timore che il film non facesse presa sul pubblico, ma il regista si era imposto un budget meno impegnativo e volle rispettarlo non solo contenendo i tempi di lavorazione (gli esterni girati nella Monument Valley richiesero solo quattro giorni di riprese) ma anche scegliendo un cast pi\u00f9 a buon mercato. John Wayne non era ancora un nome di punta, Claire Trevor era \"solo\" una brava attrice di teatro e il resto del cast era fatto di semplici caratteristi. \"Ombre rosse\" non gli fece ottenere l'Oscar come miglior regista (era anche l'anno di \"Via col vento\"), ma Ford ebbe modo di rifarsi nei due anni successivi rispettivamente con \"Furore\" (1940), e con \"Com'era verde la mia valle\" (1941). Le sequenze cariche di emozione e la sapiente costruzione delle inquadrature divennero un marchio di fabbrica di John Ford. Tra le sue fonti di ispirazione figurativa, il regista amava citare il pittore Frederic Remington, che pi\u00f9 di ogni altro seppe descrivere nei suoi dipinti la vita e l'epopea della vecchia frontiera.\nNello stesso 1939 Ford lavor\u00f2 ad altri due film: \"Alba di gloria\", in cui Henry Fonda diede vita a un commosso e intenso ritratto di Abraham Lincoln da giovane, e \"La pi\u00f9 grande avventura\", primo film a colori della sua carriera.\nDal 1941, dopo aver girato \"Com'era verde la mia valle\", Ford si mise al servizio dell'esercito per effettuare riprese di guerra o per realizzare documentari di propaganda o documenti storici. Nel 1942 prese personalmente parte alla battaglia delle Midway e, bench\u00e9 ferito a un braccio durante il primo attacco, continu\u00f2 a filmare gli avvenimenti, lasciando un'importante testimonianza, per di pi\u00f9 girata a colori, nel documentario \"La battaglia delle Midway\". Il documentario didattico \"Sex Hygiene\", sempre commissionato dall'U.S. Army, parlava esplicitamente per la prima volta di prevenzione delle malattie a trasmissione sessuale e fu destinato alla proiezione nelle caserme e presso i campi militari. Un altro documentario, \"December 7th\", fu assemblato da lui con materiale girato durante e dopo l'attacco di Pearl Harbor. Dopo la convalescenza, Ford fu trasferito a Washington, dove lavor\u00f2 presso l'Office of Strategic Services e si dedic\u00f2, tra l'altro, alla raccolta dei documenti filmati che dovevano servire al processo di Norimberga.\nSubito dopo la guerra, Ford torn\u00f2 al western con \"Sfida infernale\" (1946). Molti film di Ford sono legati a canzoni del folclore americano o irlandese e in qualche caso gli stessi titoli dei film sono tratti da canzoni popolari: \"Mother Machree\" (\"La canzone della mamma\"), \"When Willie Comes Marchin' Home\" (\"Bill sei grande!\"), \"She Wore a Yellow Ribbon\" (\"I cavalieri del Nord Ovest\") e questo \"My Darling Clementine\" sono alcuni esempi. Le famose \"Red River Valley\" e \"I Gonna Down This Road Feelin' Bad\" furono inserite in \"Furore\", mentre per \"Lungo viaggio di ritorno\" furono scelte canzoni della tradizione marinaresca, cos\u00ec come nella trilogia della cavalleria ricorrono le classiche canzoni delle \"giubbe blu\".\n\"Sfida infernale\" si ispira, come molti altri film venuti in seguito, alla storia di Wyatt Earp e della sfida all'O.K. Corral. Nel presentare il leggendario sceriffo, qui interpretato da Henry Fonda, Ford lo cala in un vissuto quotidiano, senza cercare di esaltarne le gesta ma conferendogli uno spessore di verit\u00e0. Mentre l'eroe del western tradizionale \u00e8 animato da motivazioni individualistiche come odio, vendetta o rivalit\u00e0, Wyatt Earp, pur mosso da risentimento nei confronti del clan che gli ha ucciso il fratello, rinuncia alla vendetta e sceglie la strada della legalit\u00e0. La veloce sparatoria all'O.K. Corral \u00e8 un esempio di come la violenza sia esposta senza retorica e senza compiacimenti: non come mezzo di soddisfazione personale, ma come estrema risorsa, quasi un dovere.\nIl successivo \"La croce di fuoco\" venne realizzato nel 1947 dalla casa di produzione da lui stesso fondata con Merian C. Cooper, la \"Argosy Pictures\" ma, dopo l'insuccesso al botteghino, Ford volle ritornare a lavorare per le grandi case, decidendo tra l'altro di porre fine alla sua collaborazione con Dudley Nichols.\nAltro motivo dominante nel cinema di Ford \u00e8 il viaggio: ne sono tipici esempi l'odissea della diligenza in \"Ombre rosse\", la peregrinazione di un gruppo di contadini che abbandonano le terre troppo aride dell'Oklahoma in \"Furore\", la navigazione dell'equipaggio di marinai in \"Lungo viaggio di ritorno\" (1940), la missione dei soldati in \"Il massacro di Fort Apache\", realizzato nel 1948 e considerato dai critici il primo film di una trilogia sulla Cavalleria dell'Esercito dell'Unione. Gli altri due film sono: \"I cavalieri del Nord Ovest\" (1949) e \"Rio Bravo\" (1950). In questi film le storie individuali sono complementari alle vicende dell'intera comunit\u00e0, e il comportamento dei protagonisti \u00e8 animato da una coscienza sociale e dal senso di appartenenza ad un gruppo. Con questa trilogia, John Ford riconquist\u00f2 la fama e il successo del passato.\nNell'agosto del 1951, per conto della marina statunitense realizz\u00f2 il documentario \"This is Korea\", che venne premiato con la \"Air Medal\". Con il successivo \"Un uomo tranquillo\" (1952), girato in Irlanda, Ford ottenne un nuovo Oscar per la migliore regia. Questo film inaugur\u00f2 la sua collaborazione con un nuovo sceneggiatore, Frank S. Nugent, marito della figlia Barbara. Anche in \"Un uomo tranquillo\" si ascoltano molti motivi popolari, questa volta della tradizione irlandese.\nDopo aver realizzato un remake di \"Il giudice\", un suo vecchio film che nella nuova versione del 1953 si intitolava \"Il sole splende alto\", nel 1955 Ford diresse il suo primo film in CinemaScope, \"La lunga linea grigia\". Per il successivo \"La nave matta di Mister Roberts\" (1955) il regista impose come protagonista, contro il volere della produzione, ancora una volta l'attore Henry Fonda, che aveva gi\u00e0 interpretato la parte in teatro. La Warner lo considerava superato e avrebbe preferito Marlon Brando, ma Ford non si pieg\u00f2. Durante la lavorazione, tuttavia, una serie di dissensi con il produttore e con lo stesso Fonda provocarono il suo abbandono del set appena dopo aver terminato le riprese in esterni. L'attore ebbe in seguito a dichiarare: \"\u00abNon far\u00f2 pi\u00f9 film con Ford, la luna di miele \u00e8 finita\u00bb\" e il film dovette essere completato da Mervyn LeRoy.\nLa malattia e il declino.\nNel 1960 Ford and\u00f2 a trovare l'amico John Wayne sul set del film \"La battaglia di Alamo\" che stava realizzando come produttore e regista, oltre che come protagonista. Dietro insistenze di Wayne, John Ford gir\u00f2 moltissimo materiale, ma la gran parte venne eliminata dal montaggio. \"La battaglia di Alamo\" secondo alcuni critici segna la fine del western classico, il genere realizzato secondo la tradizione della vecchia frontiera. Con gli anni sessanta, un nuovo genere di western si afferm\u00f2 nella cinematografia non solo americana, e Ford non si lasci\u00f2 cogliere di sorpresa. Esempi di western moderno saranno i suoi due film successivi, entrambi interpretati da James Stewart: \"Cavalcarono insieme\" (1961), che si propone di affrontare il tema spinoso del razzismo, e \"L'uomo che uccise Liberty Valance\" (1962), che descrive una societ\u00e0 in cui la violenza prende a poco a poco il posto della legge. Anche \"Il grande sentiero\", realizzato nel 1964, \u00e8 una riflessione sul grande sterminio dei nativi americani, mentre il successivo \"Il magnifico irlandese\" (1965) fu un ritorno al suo secondo tema preferito. Dopo aver lavorato per quasi tre mesi alla sua preparazione, Ford part\u00ec per l'Irlanda per effettuare le riprese, ma dopo due sole settimane fu costretto ad abbandonare il set per motivi di salute, e la regia fu affidata a Jack Cardiff.\nLa carriera registica di John Ford si concluse poco felicemente nel 1966 con \"Missione in Manciuria\", un insuccesso di critica e di pubblico. Ford avrebbe voluto continuare a svolgere il lavoro che amava: era impossibile per lui rimanere lontano dai set, ma le inesorabili regole dettate dalle compagnie di assicurazione gli impedirono di realizzare i progetti su cui continuava a lavorare nonostante le precarie condizioni di salute.\nJohn Ford si ritir\u00f2 a vita privata; il 31 marzo 1973 fu insignito della Medaglia presidenziale della libert\u00e0 dall'allora Presidente degli Stati Uniti Richard Nixon. Pochi mesi dopo mor\u00ec di cancro a Palm Springs.\nIdee politiche.\nAnche se in giovent\u00f9 fu di idee politiche progressiste (sostenne il \"New Deal\" di Franklin Delano Roosevelt), molti consideravano Ford un repubblicano per la sua vicinanza agli attori John Wayne e Ward Bond, notoriamente di posizioni conservatrici.\nCi\u00f2 nonostante, nel periodo del maccartismo, Ford difese apertamente il collega Joseph L. Mankiewicz contro le accuse di Cecil B. DeMille; ader\u00ec comunque alla \"Societ\u00e0 cinematografica per la salvaguardia degli ideali americani\", un'associazione il cui programma era quello di denunciare e allontanare i simpatizzanti comunisti dall'industria cinematografica.\nCon il passare del tempo, si avvicin\u00f2 maggiormente al Partito Repubblicano. Nel 1968 sostenne la campagna presidenziale di Richard Nixon e l'intervento nella guerra del Vietnam."}
{"id": "60659", "revid": "120786519", "url": "https://it.wikipedia.org/wiki?curid=60659", "title": "Hamm", "text": "Hamm \u00e8 una citt\u00e0 extracircondariale tedesca situata nel Land della Renania Settentrionale-Vestfalia.\nAmministrazione.\nGemellaggi.\nHamm \u00e8 gemellata con le seguenti citt\u00e0:"}
{"id": "60661", "revid": "2225", "url": "https://it.wikipedia.org/wiki?curid=60661", "title": "Joseph Levitch", "text": ""}
{"id": "60665", "revid": "2163589", "url": "https://it.wikipedia.org/wiki?curid=60665", "title": "Halle (Sassonia-Anhalt)", "text": "Halle (ufficialmente Halle (Saale); dal XV al XVII secolo: \"Hall in Sachsen\", fino all'inizio del XX secolo: \"Halle an der Saale\", ) \u00e8 una citt\u00e0 extracircondariale di abitanti della Sassonia-Anhalt, in Germania. \u00c8 la maggiore citt\u00e0 del \"Land\", sebbene non ne sia il capoluogo.\nGeografia fisica.\nI maggiori centri nelle vicinanze sono Lipsia, circa a sud-est, Berlino, circa a nord-est e Dresda, circa a sud-est. La citt\u00e0 \u00e8 bagnata dal fiume Saale.\nStoria.\nNominata per la prima volta nell'anno 806 con il nome di \"Halla\", il luogo era gi\u00e0 abitato in epoca celtica e germanica.\nNel IX secolo la citt\u00e0 acquis\u00ec una certa importanza grazie al commercio del salgemma estratto nelle sue vicinanze.\nDistrutta dagli Ungari nel 906-908, risorse velocemente; appartenne poi ai vescovi di Magdeburgo, fu libera citt\u00e0 anseatica e nel 1541 ader\u00ec alla Riforma.\nDurante la guerra dei Trent'anni fu pi\u00f9 volte devastata dai vari eserciti in campo.\nNel 1680 fu annessa dalla Marca di Brandeburgo e nel 1694 vi fu fondata l'universit\u00e0.\nNel XIX secolo ebbe il suo maggiore sviluppo, grazie ai vicini giacimenti carboniferi e alla sua posizione geografica favorevole, che aiut\u00f2 l'insediamento di numerose industrie.\nDopo la seconda guerra mondiale Halle fu il capoluogo della regione amministrativa di Sassonia-Anhalt, la quale tuttavia ebbe breve vita in quanto nel 1952 il governo della Repubblica Democratica Tedesca (DDR) abol\u00ec i suoi \"L\u00e4nder\". Nella DDR, ossia fino al 1990, Halle fu capoluogo del distretto amministrativo (\"Bezirk\") di Halle.\nNegli anni sessanta fu costruito il grande quartiere residenziale \"Halle-West\", destinato ai lavoratori dell'industria chimica, che ebbe lo \"status\" di citt\u00e0 indipendente dal 1967 al 1990 con il nome di Halle-Neustadt.\nQuando il \"land\" Sassonia-Anhalt fu riattivato come \"Bundesland\", ne divenne capitale Magdeburgo.\nNel 2006 Halle ha compiuto 1.200 anni.\nMonumenti e luoghi d'interesse.\nTra i monumenti sono da ricordare la cattedrale gotica del XIV secolo, numerose chiese tra cui la \"Unsere Liebe Frau\" (sec. XVI), il palazzo municipale realizzato tra il XV e XVI secolo e l'antica \"Moritzburg\" che ospita un museo.\nSociet\u00e0.\nEvoluzione demografica.\nLa citt\u00e0 ha subito una forte contrazione demografica a partire dagli anni novanta del secolo scorso dovuta alla forte disoccupazione, causata dall'inadeguatezza delle industrie della ex DDR ad affrontare l'economia occidentale, che ha spinto numerosi abitanti a emigrare nei \"L\u00e4nder\" occidentali pi\u00f9 ricchi.\nEconomia.\nLa citt\u00e0 \u00e8 ancora sede di numerose industrie, nell'ambito della siderurgia, meccanica, chimica, alimentari tessili, e della gomma.\nCultura.\nIstruzione e ricerca.\nLo sviluppo di Halle come centro di istruzione superiore part\u00ec verso la fine del XVII secolo, nel 1694 venne fondata l'universit\u00e0 di Halle e nel 1698 le Franckesche Stiftungen, istituite da August Hermann Francke. L'universit\u00e0, guidata nel tempo da Christian Thomasius e Christian Wolff che furono entrambi rettori, fu una delle roccaforti dell'illuminismo in Germania. Frequenti furono i contrasti con i rappresentanti del pietismo. Con studiosi come Alexander Gottlieb Baumgarten, Johann Christian Reil e Friedrich Schleiermacher l'universit\u00e0 di Halle divenne celebre in tutta la Germania.\nPresso l'Universit\u00e0 di Halle si form\u00f2 il giurista Jacob Gabriel Wolff che in seguito vi rivest\u00ec vari incarichi, sia nella facolt\u00e0 di giurisprudenza, sia quale prorettore nel 1736 e nel 1751/52.\nDopo una breve chiusura durante l'epoca di Napoleone Bonaparte l'universit\u00e0 venne unificata con quella di Wittenberg e assunse il nome attuale, Universit\u00e0 \"Martin Lutero\" di Halle-Wittenberg.\nCollegate all'universit\u00e0 sono le fondazioni dell'osservatorio astronomico (1788) e dell'orto botanico (1694).\nOltre all'universit\u00e0 a Halle ha sede anche l'Accademia Cesarea Leopoldina, fondata nel 1652.\nNel 1685, ad Halle nacque ed ebbe la propria formazione il grande compositore Georg Friedrich H\u00e4ndel.\nGeografia antropica.\nSuddivisione amministrativa.\nHalle si divide in 5 distretti urbani (\"Stadtbezirk\"), a loro volta divisi in quartieri (\"Stadtteil\"):\nInfrastrutture e trasporti.\nFerrovie.\nLa stazione centrale \u00e8 la principale stazione ferroviaria della citt\u00e0, servita dalla S-Bahn della Germania Centrale.\nRete tranviaria.\nLa citt\u00e0 \u00e8 servita da una rete tranviaria composta di 13 linee diurne e 2 linee notturne.\nSport.\nLa squadra di calcio cittadina \u00e8 lo Hallescher FC che gioca dal 2011 in terza serie."}
{"id": "60667", "revid": "2036605", "url": "https://it.wikipedia.org/wiki?curid=60667", "title": "Anastasio I Dicoro", "text": "Biografia.\nNativo di \"Dyrrhachium\", in Nova Epirum, ebbe una madre manichea e uno zio, di nome Clearco, ariano. Aveva un fratello, Paolo, una sorella di nome Cesaria e tre nipoti, Ipazio, Pompeo e Probo. Era alto, di bell'aspetto e, primo imperatore dopo una lunga serie, non portava la barba; la singolare caratteristica di avere un occhio nero ed uno azzurro (eterocromia) gli guadagn\u00f2 il soprannome di \"Dicorus\" (dal greco \u0394\u03af\u03ba\u03bf\u03c1\u03bf\u03c2, \"due pupille\").\nNel 491, Anastasio era un ufficiale di palazzo (uno dei tre decurioni dei \"silentiarii\") e godeva di una reputazione molto alta, ma non era ancora membro del senato. Aveva un grande interesse nelle materie religiose, tanto da essere considerato come candidato per il soglio episcopale di Antiochia alla morte di Pietro Fullo (488 circa); tra il 489 e il 491 entr\u00f2 in contrasto col patriarca di Costantinopoli, Eufemio, in quanto aveva aperto una cattedra nella Grande chiesa e si era messo ad insegnare privatamente le proprie convinzioni, che seguivano quelle di Eutiche, fondatore del Monofisismo. Il racconto del suo esilio in Egitto ordinato da Zenone \u00e8 considerato falso dagli storici, ma effettivamente pare abbia fatto naufragio e poi abbia visitato la provincia, dove avrebbe conosciuto il vescovo Giovanni Tabennesiota.\nAssunzione dell'impero.\nAlla morte di Zenone, fu elevato al trono dell'Impero romano d'Oriente per volere di Ariadne, la vedova dell'imperatore, che lo conosceva bene. Prima dell'incoronazione, avvenuta l'11 aprile per mano di Eufemio, Anastasio dovette firmare un documento in cui dichiarava la propria ortodossia. Il 20 maggio di quello stesso anno rafforz\u00f2 il proprio potere sposando Ariadne.\nIl suo regno, anche se in seguito fu disturbato da guerre esterne ed intestine e da questioni religiose, cominci\u00f2 sotto buoni auspici. Anastasio ottenne il favore popolare con una giudiziosa riduzione della tassazione, e mostr\u00f2 grande vigore ed energia nell'amministrazione degli affari dell'impero, tanto che alla sua morte lasci\u00f2 23 milioni di nomismata nelle casse statali , quasi tre volte il bilancio annuale dell'impero.\nAnastasio fu coinvolto nella guerra isaurica e nella guerra persiana. La prima (492-497) venne scatenata dai sostenitori di Longino, il fratello di Zenone che Anastasio aveva esiliato nella Tebaide, in Egitto, espellendo pure tutti gli isaurici dalla capitale. La vittoria di Cotieo nel 493 \"spezz\u00f2 la schiena\" alla rivolta, ma la guerriglia continu\u00f2 sulle montagne isauriane per altri anni. Nella guerra con la Persia (502-506), Teodosiopoli e Amida vennero catturate dal nemico, ma anche le province persiane soffrirono gravemente e i romani recuperarono Amida. Entrambi gli avversari erano esausti quando venne stabilita una pace (506) sulle basi dello status quo. Anastasio successivamente fece costruire la potente fortezza di Dara per tenere in scacco Nisibis. Le province balcaniche vennero devastate dalle invasioni degli Slavi e dei Bulgari; per proteggere Costantinopoli e le sue vicinanze venne costruito il \"Muro anastasiano\" che si estendeva dal Propontide al Mar Nero. Clodoveo I ricevette nel 508 dall'imperatore il titolo di console, che gli permise di entrare a Tours con le insegne romane.\nNel 513 scoppi\u00f2 la rivolta di Vitaliano, \"comes foederatorum\" (comandante dei contingenti alleati). Vitaliano attacc\u00f2 la Tracia e la Moesia, devastando le citt\u00e0 del luogo. Nel 514 si diresse col proprio esercito di 60.000 uomini contro Costantinopoli; Anastasio gli mand\u00f2 contro un esercito guidato da Ipazio, il quale fu catturato da Vitaliano per il tradimento dei propri uomini. Il comando delle truppe romane fu allora affidato a Cirillo, il quale, dopo alterne vicende, fu sconfitto e catturato da Vitaliano, ancora una volta a causa del tradimento dei soldati romani, mentre si trovava nel proprio letto con due concubine. Nel 515 Vitaliano si diresse allora su Costantinopoli, con l'intenzione di catturare la capitale e prendere il potere, ma, accampatosi a Sycae, di fronte alla citt\u00e0, accett\u00f2 di abbandonare i propri propositi e di rilasciare Ipazio in cambio di un tributo in oro e del titolo di \"magister militum per Thracias\". Nel 516 Vitaliano torn\u00f2 all'attacco e Anastasio affid\u00f2 allora a Marino il Siriano la spedizione contro gli invasori, stavolta via mare: Vitaliano accett\u00f2 lo scontro, ma fu sconfitto nei pressi di Bytharia, perdendo gran parte della flotta.\nPolitica interna.\nL'imperatore fu un convinto monofisita, ma la sua politica ecclesiastica fu moderata; si impegn\u00f2 a mantenere i principi dell\"Henotikon\" di Zenone e la pace nella chiesa. Furono l'atteggiamento non incline ai compromessi degli estremisti ortodossi, e le dimostrazioni di ribellione della popolazione bizantina, che lo spinsero nel 512 ad abbandonare questa politica ed adottare un programma monofisita.\nLa politica finanziaria di Anastasio fu cos\u00ec prudente e volta al risparmio che gli fece guadagnare la reputazione di avaro e contribu\u00ec alla sua impopolarit\u00e0.\nMor\u00ec il 9 luglio 518 e fu sepolto assieme ad Ariadne nella chiesa dei Santi Apostoli. Giovanni Lido ne loda la generosit\u00e0 e lo descrive come intelligente, acculturato, attivo e lento all'ira.\nEsiste una storia riguardante la scelta del suo successore: Anastasio non riusciva a decidere quale dei suoi tre nipoti gli avrebbe succeduto, cos\u00ec mise un messaggio sotto un divano e fece prendere posto ai nipoti nella stanza, dove c'erano altri due divani; egli riteneva che il nipote che si fosse seduto sulla poltrona col messaggio sarebbe stato il suo erede. Comunque, due dei suoi nipoti si sedettero sullo stesso divano (una storia vuole che fossero amanti), e il divano con il messaggio rimase vuoto. Quindi, dopo aver chiesto consiglio a Dio in preghiera, determin\u00f2 che la prima persona ed entrare nella stanza il mattino seguente sarebbe stata il prossimo imperatore, e quella persona fu Giustino, il capo della sua guardia. In realt\u00e0, Anastasio probabilmente non pens\u00f2 mai a Giustino come suo successore, ma la scelta venne fatta per lui dopo la sua morte."}
{"id": "60668", "revid": "9", "url": "https://it.wikipedia.org/wiki?curid=60668", "title": "G\u00f6ttingen", "text": ""}
{"id": "60670", "revid": "60809", "url": "https://it.wikipedia.org/wiki?curid=60670", "title": "IMovie", "text": "iMovie \u00e8 un'applicazione creata da Apple Inc. iMovie \u00e8 un programma di montaggio video non lineare, la cui funzione \u00e8 quella di prelevare filmati e di montarli aggiungendovi audio, effetti speciali e transizioni. Inizialmente, era uno dei software del pacchetto iLife, un insieme di programmi dedicati alla gestione e organizzazione di contenuti multimediali disponibile per il sistema operativo macOS. \n\u00c8 di tipologia poco professionale poich\u00e9 il prodotto di Apple pi\u00f9 avanzato \u00e8 Final Cut Pro\nI contenuti video possono essere importati dal disco rigido dell'utente, da una videocamera se dotata di collegamento Firewire o da una webcam come iSight. I filmati importati possono essere scomposti in frammenti e ri-assemblati in un ordine diverso.\nI suoni e le musiche vengono prelevate dalla libreria musicale del programma iTunes.\niMovie dispone di una decina di effetti speciali predefiniti per permettere di realizzare delle semplici operazioni di post produzione dei filmati. Permette l'aggiunta di titoli che possono essere inseriti con una ventina di modalit\u00e0 diverse e permette di realizzare dei passaggi tra gli spezzoni con una decina di modalit\u00e0 diverse.\niMovie permette di realizzare dei DVD video con il supporto del programma iDVD fornito anch'esso nel pacchetto iLife.\nIl principale punto di forza di iMovie \u00e8 la semplicit\u00e0 di utilizzo, il programma non \u00e8 dedicato all'utente professionale o semiprofessionale, quanto all'amatore dotato di una videocamera e di scarse conoscenze informatiche; tuttavia, con le pi\u00f9 recenti versioni, ha aggiunto funzioni tali che si potevano trovare solo in applicazioni per professionisti. Il programma supporta anche l'aggiunta di plug-in che espandono gli effetti e le transizioni fornite con il programma. Il programma utilizza la tecnologia QuickTime per esportare i filmati e quindi \u00e8 in grado di creare anche contenuti multimediali per i telefoni di terza generazione.\nLe prime versioni del programma erano disponibili gratuitamente attraverso il sito internet di Apple e le versioni fino alla 2.0.3 erano compatibili anche con Mac OS 9.\nVersioni.\niMovie '11 (v. 9.0).\nIl 20 ottobre 2010, all'evento Apple \"Back to the Mac\", \u00e8 stato presentato iMovie '11 (versione 9.0). In questa nuova versione sono state migliorate molte funzioni, come l'editing audio, e ne sono state aggiunte altre, come la funzione Trailers. L'elenco delle maggiori migliorie e aggiunte:\niMovie per iOS.\nIl 7 giugno 2010, durante il keynote del WWDC in cui veniva annunciato l'arrivo dell'iPhone 4, Steve Jobs annuncia il rilascio di iMovie per i sistemi operativi iOS, nel quale sono comprese la maggior parte delle funzioni base del prodotto disponibili sui sistemi operativi Mac OS X. L'applicazione viene commercializzata direttamente sull'App Store a partire dal 24 giugno 2010, in coincidenza della commercializzazione dell'iPhone 4. Il 1\u00ba settembre 2010, iMovie viene reso compatibile con la quarta generazione di iPod touch. Il 2 marzo 2011 in contemporanea della presentazione dell'iPad 2, viene annunciato il rilascio di una nuova versione di iMovie che potr\u00e0 essere installata sui nuovi tablet Apple, la cui commercializzazione inizia l'11 marzo 2011."}
{"id": "60671", "revid": "104265", "url": "https://it.wikipedia.org/wiki?curid=60671", "title": "Tragedia di Superga", "text": "La tragedia di Superga fu un incidente aereo avvenuto il 4 maggio 1949 a Torino. Alle ore 17:03, il Fiat G.212 della compagnia aerea ALI, siglato I-ELCE, con a bordo l'intera squadra del Grande Torino, si schiant\u00f2 contro il muraglione del terrapieno posteriore della basilica di Superga, che sorge sulla collina torinese; le vittime furono 31.\nIl contesto.\nL'aereo stava riportando a casa la squadra da Lisbona, dove aveva disputato una partita amichevole contro il Benfica, organizzata per aiutare il capitano della squadra lusitana Francisco Ferreira, in difficolt\u00e0 economiche. \nNell'incidente perse la vita l'intera squadra del Torino, vincitrice di cinque scudetti consecutivi dalla stagione 1942-1943 alla stagione 1948-1949 e che costituiva la quasi totalit\u00e0 della Nazionale italiana. Nell'incidente morirono anche i dirigenti della squadra e gli accompagnatori, l'equipaggio e tre noti giornalisti sportivi italiani: Renato Casalbore (fondatore di \"Tuttosport\"); Renato Tosatti (della \"Gazzetta del Popolo\", padre di Giorgio Tosatti) e Luigi Cavallero (\"La Nuova Stampa\"). Il compito di identificare le salme fu affidato all'ex commissario tecnico della Nazionale Vittorio Pozzo, che aveva trapiantato quasi tutto il Torino in Nazionale.\nA non prendere parte alla trasferta portoghese furono lo spezzino Sauro Tom\u00e0, infortunato al menisco, il portiere di riserva Renato Gandolfi (gli fu preferito il terzo portiere Dino Ballarin, fratello del terzino Aldo, che intercedette per lui), il radiocronista Nicol\u00f2 Carosio (bloccato dalla cresima del figlio), Luigi Giuliano (capitano della Primavera del Toro e da poco tempo in pianta stabile in prima squadra, fu bloccato da un'influenza), l'ex C.T. della Nazionale nonch\u00e9 giornalista Vittorio Pozzo (il Torino prefer\u00ec assegnare il posto a Cavallero), Tommaso Maestrelli (invitato ad aggregarsi alla squadra per l'amichevole da Valentino Mazzola pur giocando nella Roma, non prese il volo poich\u00e9 non riusc\u00ec a rinnovare in tempo il passaporto), e il presidente del Torino Ferruccio Novo, influenzato.\nIl Torino fu proclamato campione d'Italia su delibera federale mancando quattro giornate dalla fine del campionato in quanto capolista fino alla strage, pur non avendo raggiunto ancora la certezza matematica del titolo. Di conseguenza, gli avversari di turno, cos\u00ec come la stessa squadra granata, schierarono le formazioni giovanili nelle restanti partite. Il giorno dei funerali pi\u00f9 di mezzo milione di persone scese in piazza a Torino per dare l'ultimo saluto ai giocatori. Lo shock fu tale che l'anno seguente la nazionale si rec\u00f2 ai Mondiali in Brasile viaggiando in nave.\nIl volo e l'incidente.\nIl trimotore Fiat G.212, con marche I-ELCE, delle Avio Linee Italiane, decolla dall'aeroporto di Lisbona alle 9:40 di mercoled\u00ec 4 maggio 1949. Comandante del velivolo \u00e8 il tenente colonnello Pierluigi Meroni.\nIl volo atterra alle 13:00 all'aeroporto di Barcellona.\nAlle 14:50 l'I-ELCE decolla con destinazione l'aeroporto di Torino-Aeritalia. La rotta seguita fa sorvolare al trimotore Cap de Creus, Tolone, Nizza, Albenga e Savona. All'altezza di Savona l'aereo vira verso nord, in direzione del capoluogo subalpino, dove si prevede di arrivare in una trentina di minuti. Il tempo su Torino \u00e8 pessimo. Alle 16:55 l'aeroporto di Aeritalia comunica ai piloti la situazione meteo: nubi quasi a contatto col suolo, rovesci di pioggia, forte libeccio con raffiche, visibilit\u00e0 orizzontale scarsissima (40 metri).\nLa torre chiede anche un riporto di posizione. Dopo qualche minuto di silenzio alle 16:59 arriva la risposta: \"Quota 2.000 metri. QDM su Pino, poi tagliamo su Superga\". A Pino Torinese, che si trova tra Chieri e Baldissero Torinese, a sud est di Torino, c'\u00e8 una stazione radio VDF (VHF direction finder), per fornire un QDM (rotta magnetica da assumere per dirigersi in avvicinamento a una radioassistenza) su richiesta.\nGiunti sulla perpendicolare di Pino, mettendo 290 gradi di prua ci si trova allineati con la pista dell'Aeritalia, a circa 9 chilometri di distanza, a 305 metri di altitudine. Poco pi\u00f9 a nord di Pino Torinese c'\u00e8 il colle di Superga con l'omonima basilica, in posizione dominante a 669 metri di altitudine. Si ipotizz\u00f2 che - a causa del forte vento al traverso sinistro - l'aereo nel corso della virata potesse aver sub\u00ecto una deriva verso dritta, che lo spost\u00f2 dall'asse di discesa e lo alline\u00f2, invece che con la pista, con la collina di Superga; a seguito di recenti indagini \u00e8 emersa la possibilit\u00e0 che l'altimetro si fosse bloccato sui 2.000 metri e quindi inducesse i piloti a credere di essere a tale quota, mentre erano a soli 600 metri dal suolo.\nAlle ore 17:03 l'aereo con il Grande Torino a bordo, eseguita la virata verso sinistra, messo in volo orizzontale e allineato per prepararsi all'atterraggio, si va invece a schiantare contro il terrapieno posteriore della basilica di Superga. Il pilota, che credeva di avere la collina di Superga alla sua destra, se la vede invece sbucare davanti all'improvviso (velocit\u00e0 180\u00a0km/h, visibilit\u00e0 40 metri) e non ha il tempo per fare nulla: non si ravvisano infatti, dalla disposizione dei rottami, tentativi di riattaccata o virata. L'unica parte del velivolo rimasta parzialmente intatta \u00e8 l'impennaggio.\nAlle 17:05 Aeritalia Torre chiama I-ELCE, non ricevendo alcuna risposta. Delle 31 persone a bordo non si salv\u00f2 nessuno.\nI funerali delle vittime si svolsero il 6 maggio presso il Duomo di Torino e videro un'imponente partecipazione popolare: oltre 600.000 persone si riversarono infatti per le strade del capoluogo sabaudo a salutare per l\u2019ultima volta i calciatori. Tra i presenti anche Giulio Andreotti, in rappresentanza del Governo, e Ottorino Barassi, presidente della FIGC. La camera ardente si tenne a Palazzo Madama, ex residenza reale situata nella centralissima piazza Castello. Vittorio Veltroni, redattore capo cronache della Rai, effettu\u00f2 la radiocronaca in diretta delle esequie della squadra.\nMemorie.\nI resti dell'aereo, tra cui un'elica, uno pneumatico e pezzi sparsi della fusoliera, ma anche le valigie di Mazzola, Maroso ed Erbstein, sono conservati nel Museo del Grande Torino e della leggenda granata, ospitato nella prestigiosa \"Villa Claretta Assandri\" di Grugliasco, inaugurato il 4 maggio 2008 nel 59\u00ba anniversario della tragedia.\nSette dei diciotto calciatori sono sepolti presso il Cimitero Monumentale di Torino; altri dieci giocatori sono stati invece sepolti presso i propri comuni d'appartenenza, dopo aver ricevuto delle seconde esequie in forma privata.. La salma di Eusebio Castigliano, che originariamente si trovava nel capoluogo piemontese, negli anni novanta \u00e8 stata traslata nel cimitero del suo paese d\u2019origine, Carmagnola, a pochi chilometri da Torino.\nCalciatori a parte, tutti coloro che si trovavano nell'aereo sono stati sepolti nel cimitero della citt\u00e0, con le uniche eccezioni dell'allenatore inglese Lievesley e dei membri dell'equipaggio, per un totale di quindici salme: undici di esse, fra le quali quelle di sei calciatori, riposano insieme nello stesso loculario ubicato nella Quinta Ampliazione.\nLe vittime.\nTra parentesi \u00e8 indicata l'et\u00e0 e il ruolo dei giocatori al momento dell'incidente, in seguito il luogo del camposanto dove hanno ricevuto sepoltura."}
{"id": "60672", "revid": "400694", "url": "https://it.wikipedia.org/wiki?curid=60672", "title": "Rotta verso l'ignoto", "text": "Rotta verso l'ignoto (\"Star Trek VI: The Undiscovered Country\"), noto nel \"fandom\" anche con l'acronimo TUC o ST VI, \u00e8 un film di fantascienza del 1991 diretto da Nicholas Meyer, sesto film della serie cinematografica di \"Star Trek\" e l'ultimo con il cast originale al completo (che con il film successivo \"Generazioni\" lascia il testimone al cast della serie \"\").\nPer l'home video il film \u00e8 stato distribuito col titolo Star Trek VI - Rotta verso l'ignoto.\nTrama.\nLa nave stellare USS \"Excelsior\", comandata da Hikaru Sulu, viene coinvolta nell'improvvisa esplosione della luna Praxis, una preziosa fonte di energia dell'Impero Klingon. La distruzione di Praxis, oltre a provocare un collasso economico, danneggia l'ozonosfera di Qo'noS, il pianeta nativo dei Klingon, i quali decidono di accordare la pace con la Flotta Stellare per farsi aiutare di fronte alla crisi.\nLa Federazione dei Pianeti Uniti accetta l'appello e invia l'equipaggio della USS \"Enterprise\" per incontrarsi con il cancelliere dei Klingon, Gorkon, e scortarlo sulla Terra per negoziare la pace. Il capitano dell\"Enterprise\", James T. Kirk, trova l'incarico difficile per via del profondo rancore che prova verso i Klingon, i quali hanno ucciso suo figlio, David. Durante il viaggio, dopo una difficile cena tra le due fazioni, il vascello Klingon viene colpito da due siluri, apparentemente sparati dall'Enterprise, che disabilitano la gravit\u00e0 all'interno. Nella confusione, due misteriosi individui nascosti in tute spaziali della Flotta e dotati di scarponi magnetici per camminare si teletrasportano nella nave dei Klingon e feriscono Gorkon.\nKirk e il dottor Leonard McCoy giungono sulla nave di Gorkon e tentano di soccorrerlo, ma il cancelliere Klingon muore nonostante gli sforzi del medico di bordo. Il perfido vice di Gorkon, il generale Chang, arresta Kirk e McCoy incolpandoli dell'assassinio. I due vengono in seguito processati dal consiglio Klingon e condannati all'ergastolo da scontare sulla colonia penale di Rura Penthe. Azetbur, la figlia di Gorkon, diventa il nuovo cancelliere e sceglie di continuare i negoziati per la pace, che saranno tenuti in un luogo segreto. Il Presidente della Federazione reputa l'arresto di Kirk e McCoy ingiusto, ma Azetbur sostiene che la loro condanna serve per ripagare la morte di suo padre e che qualsiasi tentativo per liberarli, sar\u00e0 considerato come atto di guerra.\nSu Rura Penthe, Kirk e McCoy incontrano Martia, un'aliena mutaforma che li aiuta ad evadere, ma poi Kirk scopre che in realt\u00e0 era stata assoldata per eliminarli facendo credere che fossero stati uccisi nel tentare di fuga. Le guardie Klingon li raggiungono e uccidono Martia. Kirk domanda alle guardie chi \u00e8 che li vuole morti, ma prima che il Klingon riveli le identit\u00e0 dei cospiratori, Kirk e McCoy vengono teletrasportati sull\"Enterprise\", che ora \u00e8 al comando di Spock, il quale ha condotto un'indagine durante la loro assenza per scoprire chi \u00e8 che li ha incastrati. Gli assassini di Gorkon vengono trovati morti, ma con una mossa astuta Kirk e Spock riescono lo stesso a far venire allo scoperto il colpevole, che si rivela essere l'allieva vulcaniana di Spock, la tenente comandante Valeris.\nSpock esegue la fusione mentale vulcaniana su Valeris e scopre che il gruppo di cospiratori che vogliono la grande guerra perch\u00e9 temono i cambiamenti (il titolare \"ignoto\") \u00e8 composto da membri sia dell'Impero Klingon sia della Federazione e della Flotta Stellare stessa, tra i quali vi sono il generale klingon Chang, l'ambasciatore romulano Nanclus e l'ammiraglio Donald Cartwright. L\"Enterprise\" si reca di fretta sul pianeta Khitomer, dove avr\u00e0 luogo la nuova conferenza per la pace, ma viene attaccata da Chang, al comando di uno Sparviero Klingon capace di fare fuoco mentre \u00e8 occultato. In aiuto dell\"'Enterprise\" interviene anche Sulu con la sua \"Excelsior\", ma \u00e8 grazie a uno stratagemma ideato da Spock che il vascello nemico viene portato allo scoperto e distrutto, provocando la morte di Chang.\nGli equipaggi delle due navi federali si teletrasportano su Khitomer e arrestano Cartwright e Nanclus mentre Scotty uccide il cecchino Klingon che doveva assassinare il Presidente durante la conferenza. Azetbur, riconoscente, decide di proseguire per i trattati della pace dicendo a Kirk che ha confermato le speranze di suo padre, mentre lui le dice che ha confermato quelle di suo figlio. Nel finale, l'equipaggio dell\"Enterprise\" riceve l'ordine di tornare alla base per decommissionare la nave, ma Kirk, appoggiato dai suoi compagni, sceglie di \"allungare\" il viaggio di ritorno.\nProduzione.\nLa produzione voleva realizzare un sesto film con il cast della serie originale, cos\u00ec da non terminare la serie con \"Star Trek V - L'ultima frontiera\", pur consapevoli che questo sarebbe stato l'ultimo film con presente il cast originale, data l'et\u00e0 degli attori, e con cui celebrare il 25\u00ba anniversario del franchise \"Star Trek\". Il film ebbe un costo di produzione di 27 milioni di dollari.\nSoggetto.\nIl soggetto venne affidato a Leonard Nimoy, gi\u00e0 responsabile del terzo e quarto film della saga, che lo svilupp\u00f2 assieme a Nicholas Meyer, regista del secondo film. Forti del fatto che i Klingon rappresentassero una metafora dell'Unione Sovietica che si contrapponevano alla Federazione, a sua volta metafora degli USA o della NATO, i due si ispirarono agli avvenimenti storici di quegli anni, quali in particolare la caduta del muro di Berlino e la glasnost. \"Rotta verso l'ignoto\" \u00e8 infatti, nelle intenzioni dei suoi autori, una metafora della caduta del muro e in particolare del crollo dell'Unione Sovietica, in cui l'incidente di Qo'noS rappresenta una metafora del disastro di Chernobyl, che rivela la crisi in cui versa il blocco sovietico. Mentre la colonia penale di Rura Penthe \u00e8 una metafora dei gulag sovietici, il cancelliere Gorkon \u00e8 stato ispirato a Meyer da Gorbaciov, nel ruolo di \"pacificatore\" tra l'impero Klingon e la Federazione dei Pianeti Uniti, metafora della riappacificazione tra URSS e USA, mentre nell'aspetto Meyer ha voluto che ricordasse Abraham Lincoln, finendo assassinato anch'esso in un attentato, cos\u00ec come il presidente statunitense.\nIl titolo originale \"The Undiscovered Country\" \u00e8 ripreso dall'Amleto di William Shakespeare, atto III scena 1 (\u00e8 il monologo che comincia con la celebre frase \"Essere o non essere\"); pi\u00f9 in generale i dialoghi del film contengono numerose esplicite citazioni alle opere di Shakespeare, in particolare per la parte interpretata da Christopher Plummer, attore con un grande passato nelle opere teatrali Shakespeariane (il suo personaggio, il generale Chang, afferma di essere un grande estimatore del drammaturgo terrestre).\nCast.\nL'attore David Warner, che interpreta il Cancelliere Gorkon, era gi\u00e0 apparso in \"Star Trek V - L'ultima frontiera\" nei panni di John Talbot.\nNel film appare l'attore Christian Slater, presente sull'astronave \"Excelsior\" come ufficiale alle comunicazioni (\u00e8 colui che sveglia il capitano Sulu per informarlo che il comando della Flotta chiede informazioni sulla posizione dell'Enterprise che ha l'ordine di rientrare sulla Terra). Sembra che la partecipazione sia stata richiesta dallo stesso Slater in quanto fan appassionato di Star Trek; inoltre la responsabile del cast era sua madre, Mary Jo Slater.\nL'ufficiale addetto alle comunicazioni dell\"Excelsior\" \u00e8 Janice Rand che nella prima stagione della serie originale (sempre interpretata da Grace Lee Whitney) era l'attendente personale del Capitano Kirk, poi addetta al teletrasporto sull\"Enterprise\" nel primo film e assegnata al Quartier Generale della Flotta Stellare di San Francisco nel quarto.\nMichael Dorn ha il ruolo del colonnello Worf (antenato del Worf che interpreta nella serie \"\"), avvocato difensore di Kirk e McCoy al loro processo.\nJohn Schuck riprende il ruolo di ambasciatore Klingon gi\u00e0 rivestito in \"Rotta verso la Terra\".\nInfine sono presenti nel cast Brock Peters (ammiraglio Cartwright, come gi\u00e0 in \"Rotta verso la Terra\") e Ren\u00e9 Auberjonois (colonnello West), che interpreteranno rispettivamente , padre di Benjamin Sisko, e Odo nella serie \"\").\nRiprese.\nL'ultima scena del film venne programmata per l'ulimo giorno di riprese, cos\u00ec da far coincidere la fine del film con quella della produzione. Inizialmente le battute dell'equipaggio avrebbero dovuto avere un tono pi\u00f9 cupo e triste, ma Meyer apport\u00f2 alcune modifiche alla sceneggiatura all'ultimo minuto. Flinn ha affermato che Meyer \"era di umore ottimista\", il regista sugger\u00ec di citare \"Peter Pan\" nelle battute finali: \"Seconda stella a destra, poi dritto fino al mattino\" Le riprese di questa scena furono molto emozionanti. A tal proposito William Shatner ebbe a dichiarare: \"Quando girammo l'ultima scena, che dur\u00f2 pi\u00f9 del previsto, c'era come un senso di irritazione. Bevemmo un bicchiere di champagne, ma tutti erano comunque un po' ansiosi.\"\nDistribuzione.\nDoppiaggio italiano.\nL'edizione italiana del film \u00e8 stata diretta da Renato Izzo, direttore di doppiaggio dei primi tre capitoli della serie cinematografica.\nAlcune scene aggiunte per la versione integrale presentano delle voci diverse.\nAccoglienza.\nIl film, a fronte di un costo di produzione di 27 milioni di dollari, ne ricav\u00f2 al botteghino 96,9 (di cui quasi 75 solo negli Stati Uniti), a cui si sono aggiunti nel tempo altri 60 milioni di dollari per i noleggi nel circuito dell'home video.\nOpere derivate.\nVari eventi del film sono ripresi nell'episodio \"Flashback\" della serie , dove sono citati dal tenente Tuvok, che ha prestato servizio come guardiamarina a bordo della USS Excelsior comandata dal capitano Hikaru Sulu."}
{"id": "60673", "revid": "122871", "url": "https://it.wikipedia.org/wiki?curid=60673", "title": "Quicksort", "text": "Quicksort \u00e8 un algoritmo di ordinamento ricorsivo in place non stabile. Tale procedura ricorsiva viene comunemente detta partition: preso un elemento chiamato \"pivot\" da una struttura dati (es. array) si pongono gli elementi minori a sinistra rispetto al pivot e gli elementi maggiori a destra. L'operazione viene quindi reiterata sui due insiemi risultanti fino al completo ordinamento della struttura.\nIl Quicksort, termine che tradotto letteralmente in italiano indica ordinamento rapido, \u00e8 l'algoritmo di ordinamento che ha, nel caso medio, prestazioni migliori tra quelli basati su confronto. \u00c8 stato ideato da Charles Antony Richard Hoare nel 1961.\nStoria.\nL'algoritmo quicksort fu ideato nel 1959 da Tony Hoare durante un viaggio nell'URSS, durante una sua visita alla Moscow State University. In quel periodo, Hoare lavorava a un progetto di traduzione automatica per il National Physical Laboratory. Durante il processo di traduzione si rese necessario ordinare le parole russe prima di consultare il dizionario Russo-Inglese che era registrato su un nastro magnetico e ordinato alfabeticamente. Dopo aver capito che l'uso dell'insertion sort sarebbe stato troppo lento, concep\u00ec una nuova idea di algoritmo - il Quicksort. Scrisse il programma con Autocode relativa alla partizione ma non riusc\u00ec a gestire la parte relativa ai segmenti non ordinati. Tornato in Inghilterra, gli fu chiesto per lavoro di scrivere il codice di uno Shell sort - l'algoritmo di ordinamento pi\u00f9 efficiente all'epoca. Hoare dichiar\u00f2 al suo capo che conosceva un algoritmo pi\u00f9 efficiente; il capo fece una scommessa, di sei pence, e perse. In seguito, Hoare venne a conoscenza del linguaggio ALGOL e della sua abilit\u00e0 di gestire la ricorsione; grazie ad esso, pubblic\u00f2 il codice completo nella maggiore rivista scientifica di informatica del periodo, \"Communications of the Association for Computing Machinery\".\nAlgoritmo di base.\nL'idea base pu\u00f2 esprimersi agevolmente in termini ricorsivi. Ad ogni stadio si effettua un ordinamento parziale di una sequenza di oggetti da ordinare. Assunto un elemento come perno dello stadio, si confrontano con esso gli altri elementi e si posizionano alla sua sinistra i minori e a destra i maggiori, senza tener conto del loro ordine. Dopo questo stadio si ha che il \"perno\" \u00e8 nella sua posizione definitiva.\nSuccessivamente si organizzano nuovi stadi simili nei quali si procede all'ordinamento parziale delle sottosequenze di elementi rimasti non ordinati, fino al loro esaurimento.\nLo pseudocodice per il Quicksort \u00e8:\n Procedure Quicksort(A)\n Input A, vettore a1, a2, a3 .. an\n begin\n if n \u2264 1 then return A\n else\n begin\n scegli un elemento pivot ak\n calcola il vettore A1 dagli elementi ai di A tali che i \u2260 K e ai \u2264 ak\n calcola il vettore A2 dagli elementi aj di A tali che j \u2260 K e aj &gt; ak\n A1 \u2190 Quicksort(A1)\n A2 \u2190 Quicksort(A2)\n return A1 \u00b7 (ak) \u00b7 A2;\n end\nSpecifica dell'algoritmo.\nSi vuole fornire una versione pi\u00f9 dettagliata dell'algoritmo che specifichi la struttura dati utilizzata e il processo di partizione. L'obiettivo \u00e8 quello di implementare la procedura mediante un procedimento che calcoli la sequenza ordinata attraverso scambi diretti tra i valori delle sue componenti, senza usare vettori aggiuntivi per mantenere risultati parziali della computazione. In questo modo lo spazio di memoria utilizzato \u00e8 essenzialmente ridotto alle celle necessarie per mantenere il vettore di ingresso e per implementare la ricorsione.\nSi rappresenta la sequenza di input mediante il vettore formula_1 componenti. Per ogni coppia di interi p,q tali che formula_2 denotiamo formula_3 . Il cuore dell'algoritmo \u00e8 costituito dalla funzione che partiziona l'insieme, per comodit\u00e0 chiamiamo Partition(p,q). Questa procedura ripartisce gli elementi del vettore formula_4 rispetto al valore formula_5 della prima componente formula_6; questa funzione modifica quindi il valore delle componenti di formula_4 e restituisce un indice formula_8 che gode delle seguenti propriet\u00e0:\nRianalizzando l'algoritmo del quicksort prima esposto si comprende che la funzione partition \u00e8 il fulcro delle operazioni. Nella versione qui presentata l'elemento pivot \u00e8 fissato a A[p]; questo non \u00e8 limitativo poich\u00e9 il chiamante pu\u00f2 scegliere un pivot diverso e posizionarlo in A[p] prima di chiamare la funzione. Partition quindi effettua una scansione degli elementi dalla sinistra saltando quelli pi\u00f9 piccoli del pivot e dalla destra saltando quelli pi\u00f9 grandi; quindi scambia gli elementi che arrestano le scansioni e ricomincia. La scansione partita da sinistra si ferma su elementi maggiori o uguali al pivot (e quindi \u00e8 bloccata dall'elemento pivot stesso), mentre quella partita da destra si interrompe quando arriva a un elemento minore del pivot (e quindi \u00e8 bloccata dall'elemento precedente al pivot). I puntatori utilizzati per la scansione quindi si possono incrociare, e quando l'incrocio \u00e8 avvenuto la funzione ha completato il suo lavoro.\nOltre al vettore A, la funzione riceve i parametri p e q che rappresentano gli indici del sottovettore sul quale si opera la partizione (assumiamo sempre formula_2). Le altre variabili che compaiono nella procedura sono locali.\n Function Partition(A, p, q)\n begin\n i \u2190 p\n j \u2190 q\n while i \u2264 j do\n begin\n while A[j] &gt; A[p] do j \u2190 j - 1\n while i \u2264 j and A[i] \u2264 A[p] do i \u2190 i + 1\n if i &lt; j then\n begin\n Scambia(A[i], A[j])\n i \u2190 i + 1\n j \u2190 j - 1\n end\n end\n Scambia(A[p], A[j])\n return j\n end\nAnalisi delle prestazioni.\nCaso peggiore.\nDenotiamo con formula_18 il massimo numero di confronti tra elementi del vettore di ingresso eseguiti dall'algoritmo su input A di lunghezza n. \u00c8 evidente che i vettori A1 e A2 della partizione possono essere calcolati mediante n-1 confronti (dato che un elemento viene scelto come pivot). Inoltre la dimensione di A1 e A2 \u00e8 data rispettivamente da k e n-k-1, per qualche formula_19. Questo implica che per ogni\nformula_20:\nformula_21\nmentre per formula_22:\nformula_23. Questa \u00e8 l'equazione di ricorrenza per l'algoritmo in questione.\nSi vuole ora determinare il formula_24 esatto. Nel caso pratico questo valore sar\u00e0 utile per capire il comportamento dell'algoritmo nel caso in cui si sceglie l'elemento massimo o minimo per il partizionamento. Infatti poich\u00e9 formula_25 abbiamo che formula_26 e quindi per ogni formula_27 otteniamo:\nformula_28.\nIn questo modo abbiamo ottenuto che l'algoritmo nel caso peggiore ha un costo quadratico. Il caso peggiore si verifica quando lo sbilanciamento \u00e8 totale, cio\u00e8 quando l'algoritmo di partizionamento restituisce una partizione di lunghezza \"n-1\" e una di lunghezza 0; in questo caso il tempo di esecuzione \u00e8 \u0398(formula_29).\nSe vogliamo evitare che la scelta del partizionamento ci conduca ad un tempo quadratico, \u00e8 sufficiente scegliere come pivot l'elemento mediano della sequenza, per esempio tramite l'algoritmo QuickSelect. Questo consente di trovarci sempre ad avere due sequenze di formula_30 elementi, ottenendo quindi un tempo asintotico pari a O(nlogn) nel caso peggiore. Ad un'analisi pi\u00f9 accurata, tuttavia, si verifica che la costante moltiplicativa \u00e8 circa 24 (e non 1.39, come nel caso migliore). Per accorgersene \u00e8 sufficiente scegliere il pivot seguendo questi passi:\nL'equazione di ricorrenza diventa:\nT(n) \u2264 (12/5) n + T(n/5) + T((7/10) n)\nche ha soluzione O(n), in particolare T(n)&lt;=cn &lt;-&gt; c&gt;24. Esistono quindi soluzioni approssimate che in pratica evitano il caso pessimo pur non potendo garantire ci\u00f2.\nCaso medio.\nPer lo studio nel caso medio si valuta il numero medio di confronti tra elementi del vettore di ingresso eseguiti dall'algoritmo, determinando di conseguenza l'ordine di grandezza del tempo medio di calcolo necessario per eseguire la procedura.\nLa complessit\u00e0 dell'algoritmo in questo caso \u00e8 formula_31.\nCaso migliore.\nIl caso migliore si verifica quando l'algoritmo di partizionamento determina due sottoproblemi perfettamente bilanciati, entrambi di dimensione \"n/2\"; in questo caso il tempo di esecuzione \u00e8 formula_32, precisamente 1.39nlogn.\nTipi di partizionamento.\nEsistono delle varianti del quicksort che si basano sulla differente scelta dell'elemento pivot all'interno della serie di dati da ordinare.\nCome gi\u00e0 menzionato in precedenza, tutte queste versioni si ottengono aggiungendo uno scambio prima della chiamata a Partition, per esempio:\n scegli a caso un intero k tra p e q\n Scambia (A[p], A[k])\n Partition (A, p, q)\nChiavi duplicate.\nSe nello stesso vettore esistono degli elementi ripetuti, \u00e8 possibile sistemarli nella prima scansione che viene effettuata tramite la versione di Bentley - Mc Illroy del 1993.\nQuesta versione prevede che, durante il processo di scansione (fase di partizionamento dell'algoritmo), gli elementi uguali al pivot vengano spostati immediatamente a fianco del pivot (a sinistra se provengono dalla parte sinistra, a destra se provengono dalla parte destra). In questo modo avr\u00f2 tre partizioni, una con gli elementi minori del pivot, una con gli elementi uguali e una con gli elementi maggiori del pivot.\nLa complessit\u00e0 dell'algoritmo non viene modificata.\nDimensione dello stack.\nL'algoritmo utilizza la ricorsione, che in casi di anomalie potrebbe portare a problemi di stack overflow. \u00c8 possibile operare un processo di rimozione della ricorsione senza alterare le prestazioni utilizzando uno stack esterno che memorizza il \"lavoro da fare\" in forma di file parziali da ordinare. Ogni qualvolta si richiede un sottofile da ordinare \u00e8 sufficiente estrarlo dalla stack mentre in seguito a un partizionamento i due file parziali generati possono essere inseritivi. Nell'implementazione ricorsiva (quelle viste sopra), lo stack viene gestito dal sistema contiene le stesse informazioni che si salveranno in questo stack esterno. Per un file casuale la massima dimensione dello stack \u00e8 proporzionale a formula_33 anche se in casi degeneri lo stack pu\u00f2 crescere proporzionalmente a N. Il caso peggiore \u00e8 quello in cui il file risulta gi\u00e0 ordinato. Questo problema \u00e8 tanto sottile quanto reale: anche un programma ricorsivo utilizza (implicitamente) uno stack, per cui la degenerazione del quicksort per file di grandi dimensioni potrebbe causare una terminazione anomala del programma per mancanza di memoria disponibile. Ovviamente un comportamento del genere deve essere evitato soprattutto se si vuole inserire la routine in una libreria di programma. Non \u00e8 facile dare garanzie che ci\u00f2 non avvenga anche se non \u00e8 difficile fare in modo che questi casi degeneri siano estremamente improbabili.\nPer effettuare lo studio della dimensione dello stack si effettua la valutazione dello spazio di memoria necessario alla procedura del quicksort. Oltre alle n celle necessarie per contenere il vettore dei valori di ingresso, occorre utilizzare una certa quantit\u00e0 di spazio per mantenere la pila che implementa la ricorsione. Nel caso peggiore Quicksort(1,n) utilizza uno spazio formula_34 per mantenere la pila. Se infatti viene estratto l'elemento maggiore del campione, la pila deve conservare i parametri relativi a un massimo di n - 1 chiamate ricorsive.\nQuicksort iterativo.\nIl primo passaggio da fare per passare dalla strategia ricorsiva a quella iterativa \u00e8 quello di inserire il pi\u00f9 grande dei due sottofile da ordinare nello stack assicurando che ogni sottofile presente nello stack non sia pi\u00f9 grande della met\u00e0 di quello che gli sta sotto, quindi lo stack non dovr\u00e0 contenere pi\u00f9 di un numero logaritmico di oggetti. Questa dimensione massima dello stack si verifica quando il partizionamento \u00e8 effettuato sempre al centro del file. Per file casuali l'occupazione di stack \u00e8 verosimilmente piccola.\nLa versione di base del quicksort potr\u00e0 essere migliorata modificando appositamente le chiamate ricorsive. Pi\u00f9 precisamente si pu\u00f2 forzare la procedura ad eseguire sempre la prima chiamata relativa al sottovettore di lunghezza minore. Si ottiene un nuovo algoritmo con le seguenti istruzioni (la procedura viene scritta in pseudocodice):\n Procedure Quicksort(A, p, q)\n Input A vettore di elementi\n begin\n l \u2190 Partition (A, p, q)\n if (l - p) &lt; (q - l) then\n begin\n if p &lt; (l - 1) then Quicksort(A,p, l - 1)\n if (l + 1) &lt; q then Quicksort(A, l + 1, q)\n end\n else\n begin\n if (l + 1) &lt; q then Quicksort(A, l + 1,q)\n if p &lt; (l - 1) then Quicksort(A,p, l - 1)\n end\n end\nA questo punto \u00e8 possibile operare la trasformazione e passare nella versione iterativa. Si osserva innanzitutto che in questo caso il criterio di gestione della pila pu\u00f2 essere semplificato sfruttando il fatto che le due chiamate ricorsive sono le ultime istruzioni della procedura. Si pu\u00f2 quindi definire una versione iterativa nella quale la pila serve per mantenere l'elenco delle chiamate che devono ancora essere eseguite e non sono state neppure iniziate. In altre parole nell'esecuzione della procedura la prima chiamata ricorsiva viene attivata dopo aver accantonato in testa alla pila i parametri necessari per eseguire la seconda. Quest'ultima sar\u00e0 attivata una volta completata la precedente, quando i suoi parametri si trovano di nuovo in testa alla pila. In particolare non si ha bisogno di mantenere nella pila il record di attivazione della procedura (che qualsiasi linguaggio di programmazione fa ogni qual volta viene chiamata una procedura).\nL'algoritmo cos\u00ec ottenuto \u00e8 descritto dalla seguente procedura:\n Procedure Quicksort(A)\n Input: un vettore A con i dati da ordinare\n begin\n p \u2190 1\n q \u2190 n\n S \u2190 NULL\n repeat\n while (q - p) \u2264 1 do\n begin\n Partition(A, p, q)\n sia Ap1,q1 il vettore max(Ap,q)\n sia Ap2,q2 il vettore min(Ap,q)\n S \u2190 Push(S, (p1,q1))\n p \u2190 p2\n q \u2190 q2\n end\n until (S = NULL) or (q - p) &lt; 1\n end\nSi pu\u00f2 dimostrare che la procedura \u00e8 corretta. Infatti al termine dell'esecuzione di ogni ciclo repeat-until le parti del vettore di ingresso non ancora ordinate sono contenute nella pila S oppure in Ap,q. La verifica di questa propriet\u00e0 \u00e8 facile. Di conseguenza quando si esce dal ciclo la condizione (S \u2260 NULL) e (q - p) &lt; 1 garantisce che il vettore di ingresso sia ordinato.\nValutazione altezza massima dello stack.\nSi osserva innanzitutto che il vettore Ap,q sul quale la macchina sta lavorando non \u00e8 mai maggiore del vettore che si trova in testa alla pila S. Inoltre, ad ogni incremento di S la dimensione Ap,q, viene ridotta almeno della met\u00e0. Quindi durante la computazione la pila pu\u00f2 contenere al pi\u00f9 formula_35 elementi dove n \u00e8 la dimensione dell'input.\nQuicksort misto ricorsivo-iterativo.\nCome descritto per il Quicksort iterativo, anche per questa strategia il primo passo \u00e8 quello di modificare la procedura ricorsiva considerando il fatto che la seconda chiamata alla funzione Quicksort avviene alla fine della procedura, quando non c'\u00e8 pi\u00f9 quindi la necessit\u00e0 di mantenere nello stack le informazioni e lo stato della funzione chiamante. Si pu\u00f2 allora trasformare la seconda chiamata ricorsiva in un loop interno alla funzione chiamante stessa, dopo averne opportunamente aggiornato i parametri d'ingresso. Se a questo primo passo aggiungiamo che la prima chiamata ricorsiva \u00e8 sempre effettuata sulla parte di vettore da ordinare che risulta pi\u00f9 corta (e quindi mai maggiore della met\u00e0 del vettore di partenza), questa strategia contemporaneamente riduce il numero di chiamate ricorsive e pu\u00f2 utilizzare lo stack di sistema (senza doverne creare uno ad hoc) dato che limita la profondit\u00e0 massima dello stack, anche nel caso pessimo, a formula_35 elementi.\nSi riporta una efficiente implementazione in C della strategia descritta. Il codice pu\u00f2 essere compilato per ordinare stringhe, numeri interi, etc.\n/********** QuickSort(): sorts the vector 'list[]' **********/\n/**** Compile QuickSort for strings ****/\n/**** Compile QuickSort for integers ****/\n//#define QS_TYPE int\n//#define QS_COMPARE(a,b) ((a)-(b))\n/**** Compile QuickSort for doubles, sort list in inverted order ****/\n//#define QS_TYPE double\n//#define QS_COMPARE(a,b) ((b)-(a))\nvoid QuickSort(QS_TYPE list[], int beg, int end)\n QS_TYPE piv; QS_TYPE tmp;\n int l,r,p;\n while (beg&lt;end) // This while loop will substitude the second recursive call\n l = beg; p = (beg+end)/2; r = end;\n piv = list[p];\n while (1)\n while ((l&lt;=r) &amp;&amp; (QS_COMPARE(list[l],piv) &lt;= 0)) l++;\n while ((l&lt;=r) &amp;&amp; (QS_COMPARE(list[r],piv) &gt; 0)) r--;\n if (l&gt;r) break;\n tmp=list[l]; list[l]=list[r]; list[r]=tmp;\n if (p==r) p=l;\n l++; r--;\n list[p]=list[r]; list[r]=piv;\n r--;\n // Select the shorter side &amp; call recursion. Modify input param. for loop\n if ((r-beg)&lt;(end-l)) \n QuickSort(list, beg, r);\n beg=l;\n else\n QuickSort(list, l, end);\n end=r;\n } "}
{"id": "60674", "revid": "599013", "url": "https://it.wikipedia.org/wiki?curid=60674", "title": "Et", "text": ""}
{"id": "60676", "revid": "599013", "url": "https://it.wikipedia.org/wiki?curid=60676", "title": "Eu", "text": ""}
{"id": "60678", "revid": "599013", "url": "https://it.wikipedia.org/wiki?curid=60678", "title": "Ev", "text": ""}
{"id": "60679", "revid": "2225", "url": "https://it.wikipedia.org/wiki?curid=60679", "title": "Existenz", "text": ""}
{"id": "60681", "revid": "1226", "url": "https://it.wikipedia.org/wiki?curid=60681", "title": "Quick-Sort", "text": ""}
{"id": "60682", "revid": "344503", "url": "https://it.wikipedia.org/wiki?curid=60682", "title": "Joel ed Ethan Coen", "text": "Normalmente scrivono insieme il soggetto e la sceneggiatura dei loro film e, nonostante di solito sia Joel ad essere accreditato come regista, la collaborazione tra i due fratelli \u00e8 cos\u00ec stretta che questa distinzione non \u00e8 netta. In effetti, sul set gli attori interagiscono con entrambi per le indicazioni delle scene, ottenendo pi\u00f9 o meno le stesse risposte. Per questo motivo, nel mondo del cinema vengono spesso definiti come \"il regista a due teste\".\nSpesso autori anche del montaggio dei propri film, per il quale compaiono sotto lo pseudonimo Roderick Jaynes, i fratelli Coen hanno vinto numerosi premi, tra cui 4 Premi Oscar: miglior sceneggiatura originale per \"Fargo\" e miglior film, regia e sceneggiatura non originale per \"Non \u00e8 un paese per vecchi\".\nBiografia.\nJoel ed Ethan sono cresciuti a St. Louis Park, un sobborgo di Minneapolis. I genitori, Edward e Rena, entrambi ebrei, erano l'uno docente di economia all'Universit\u00e0 del Minnesota e l'altra di storia alla St. Cloud State University. Prima di intraprendere la carriera cinematografica, Joel ed Ethan frequentano il college e l'universit\u00e0; Joel si laurea in cinematografia alla New York University, mentre Ethan in Filosofia a Princeton.\nIniziano a lavorare nel mondo del cinema come assistenti sul set, e nel 1982 collaborano con l'amico Sam Raimi, anch'esso al debutto, in una produzione a basso costo che diverr\u00e0 un vero e proprio \"cult\": \"La casa\". Nel 1984 esordiscono in proprio con \"Blood Simple - Sangue facile\", che li conduce ad un successo immediato, grazie all'attribuzione del prestigioso \"Premio della Giuria\" del Sundance Film Festival.\nEntrambi sono autori di racconti, attivit\u00e0 cui si dedicano per diletto. Nel 1999 \u00e8 stato pubblicato in Italia il volume \"I cancelli dell'Eden\" (Einaudi) che raccoglie una parte della produzione letteraria di Ethan Coen.\nVita privata.\nJoel Coen conobbe l'attrice Frances McDormand nel 1984 (e che sar\u00e0 poi presente in sette dei film della coppia), durante le riprese del loro primo film \"Blood Simple - Sangue facile\". Nello stesso anno i due si sposarono. Dieci anni dopo Joel e Frances adottarono un bambino del Paraguay, Pedro McDormand Coen. Ethan \u00e8 sposato con l'assistente alla regia e addetta al montaggio Tricia Cooke, anch'essa spesso presente in molti dei loro film. Entrambe le coppie vivono a New York.\nNel 1985 Joel ed Ethan Coen e Frances McDormand acquistarono una casa nel Bronx, dove andarono a vivere insieme al regista e amico Sam Raimi e all'attrice Holly Hunter, compagna di studi della McDormand nella scuola di recitazione di Yale, e, per un breve periodo anche Kathy Bates con il suo compagno di allora.\nCritica.\nIl cinema di Joel e Ethan Coen ha sempre goduto di una considerazione notevole presso i critici: gi\u00e0 alla prima proiezione di \"Blood Simple\" al New York Film Festival del 1984, i critici valutarono il film del duo esordiente in maniera entusiastica, un atteggiamento insolito nei confronti di un film che muove dichiaratamente dal cinema di genere e che \u00e8 quanto di pi\u00f9 distante dai raffinati prodotti cinematografici che solitamente avevano la meglio al festival.\nUno dei motivi di questo successo \u00e8 che il cinema dei Coen, pur muovendo dai (e all'interno dei) generi, si riveste subito di una forte impronta autoriale, con movimenti di camera ben visibili, a volte apertamente denunciati, un fortissimo stilismo e una lampante consonanza di temi e toni da un film all'altro.\nEppure i Coen, tra gli \"autori\" che popolano il cinema contemporaneo, sono quelli che pi\u00f9 apertamente rigettano lo status di registi impegnati o la qualifica stessa di autori. Il loro \u00e8 un cinema classico, nel senso pi\u00f9 stretto del termine: un cinema fatto di generi, e allo stesso tempo un cinema autoriale, che dal genere si svincola per mostrare l'impronta dell'autore. Ma gli autori in questione rifiutano questo statuto e si negano al pubblico e alla critica, rifiutando agli uni il divismo tipico di molti registi contemporanei e agli altri qualsiasi discorso serio riguardo alla loro filmografia. Ed \u00e8 il loro stesso cinema a rifiutare etichettature di ogni genere, positive o meno che siano, poich\u00e9 innovativo e spiazzante, grottesco e ambiguo, in ultima analisi geniale. Un cinema prettamente formale dunque, proprio nell'epoca della crisi della componente estetica nel cinema (nonostante il 3D).\nQuesto atteggiamento \u00e8 stato definito da alcuni critici sintomatico di una nuova concezione del ruolo dell'artista vicina al concetto di postmoderno.\nFilmografia.\nDa segnalare che i fratelli Coen sono sempre stati coregisti e cosceneggiatori, ma fino al 2003 Ethan firmava la produzione e Joel la regia, e l'altro fratello non risultava accreditato nei titoli anche se effettivamente produttore e regista alla pari. Il primo film in cui la regia \u00e8 firmata ufficialmente da entrambi \u00e8 stato \"Ladykillers\" del 2004.\nUtilizzano inoltre lo pseudonimo \"Roderick Jaynes\" per firmare il montaggio delle loro opere."}
{"id": "60684", "revid": "599013", "url": "https://it.wikipedia.org/wiki?curid=60684", "title": "Fc", "text": ""}
{"id": "60686", "revid": "2225", "url": "https://it.wikipedia.org/wiki?curid=60686", "title": "Fratelli Coen", "text": ""}
{"id": "60687", "revid": "2225", "url": "https://it.wikipedia.org/wiki?curid=60687", "title": "Joel Coen", "text": ""}
{"id": "60688", "revid": "2225", "url": "https://it.wikipedia.org/wiki?curid=60688", "title": "Ethan Coen", "text": ""}
{"id": "60689", "revid": "991694", "url": "https://it.wikipedia.org/wiki?curid=60689", "title": "Intolerable Cruelty", "text": ""}
{"id": "60690", "revid": "599013", "url": "https://it.wikipedia.org/wiki?curid=60690", "title": "Fe", "text": ""}
{"id": "60694", "revid": "599013", "url": "https://it.wikipedia.org/wiki?curid=60694", "title": "Ff", "text": ""}
{"id": "60696", "revid": "2225", "url": "https://it.wikipedia.org/wiki?curid=60696", "title": "Roderick Jaynes", "text": ""}
{"id": "60697", "revid": "1226", "url": "https://it.wikipedia.org/wiki?curid=60697", "title": "Insertion-Sort", "text": ""}
{"id": "60698", "revid": "599013", "url": "https://it.wikipedia.org/wiki?curid=60698", "title": "Fi", "text": ""}
{"id": "60700", "revid": "599013", "url": "https://it.wikipedia.org/wiki?curid=60700", "title": "Fl", "text": ""}
{"id": "60702", "revid": "599013", "url": "https://it.wikipedia.org/wiki?curid=60702", "title": "Fm", "text": ""}
{"id": "60707", "revid": "1702319", "url": "https://it.wikipedia.org/wiki?curid=60707", "title": "Marassi", "text": "Marassi (\"Marasci\" in ligure) \u00e8 un quartiere di Genova nella bassa val Bisagno. \nComune autonomo fino al 1873, quando insieme ad altri cinque comuni della bassa val Bisagno fu inglobato nel comune di Genova, prima espansione di quella che nel 1926 sarebbe divenuta la Grande Genova; dopo l'annessione alla citt\u00e0 ha conosciuto un'impetuosa crescita urbanistica, trasformandosi in un quartiere residenziale popolare.\nNella ripartizione amministrativa del comune di Genova ne \u00e8 stato, insieme a Quezzi, una \"circoscrizione\". Nella nuova ripartizione in vigore dal 2005 fa parte del Municipio III Bassa Valbisagno, insieme al quartiere di San Fruttuoso.\nGeografia fisica.\nL'ex circoscrizione \"Marassi-Quezzi\", estesa per 5,82 km\u00b2 di cui 2,79 urbanizzati, \u00e8 formata dalle \"unit\u00e0 urbanistiche\" \"Marassi\", \"Fereggiano\", \"Quezzi\" e \"Forte Quezzi\", che insieme hanno una popolazione di 39.258 abitanti al 31 dicembre 2017. \nLa zona di Marassi con 11.097 abitanti risulta la pi\u00f9 popolata, superando di poco la storica frazione collinare di Quezzi, che nel corso del Novecento ha avuto anch'essa un forte sviluppo urbanistico e demografico e conta 10.650 abitanti; l'area del Fereggiano ha 8.832 residenti e Forte Quezzi (pi\u00f9 conosciuta come \"Biscione\") 8.679.\nTerritorio.\nIl territorio di Marassi, compresa l'area di Quezzi, confina con i quartieri di Staglieno e Molassana a nord, San Martino e San Fruttuoso a sud, Castelletto a ovest e Valle Sturla a est.\nPi\u00f9 in dettaglio il quartiere si sviluppa prevalentemente sul versante sinistro del torrente Bisagno, ma comprende anche una piccola area sulla sponda destra che comprende piazza Romagnosi, via Canevari e le strade adiacenti. Il territorio comprende interamente la valle del rio Fereggiano, affluente di sinistra del Bisagno. Ad ovest per un breve tratto, corrispondente al percorso delle antiche mura cittadine, confina con l'unit\u00e0 urbanistica \"Manin\", che fa parte del quartiere di Castelletto. A nord, oltre che con Staglieno, con cui esiste una continuit\u00e0 urbanistica, confina con l'unit\u00e0 urbanistica di Sant'Eusebio dell'ex circoscrizione di Molassana, adiacente alla zona del \"Biscione\". L'unit\u00e0 urbanistica di Quezzi, compresa storicamente nel territorio di Marassi, comprende la valle del Fereggiano fino alla confluenza di via Fereggiano (Marassi) nel largo Augusto Merlo (Quezzi). A sud-ovest l'area di Marassi comprende parte di corso Sardegna al limite con il quartiere San Fruttuoso.\nLo sviluppo urbanistico del Novecento ha portato a una forte espansione urbana attorno al primitivo nucleo storico, che era sorto intorno alla chiesa di Santa Margherita, arrivando a formare un'unica conurbazione con i confinanti quartieri di Staglieno, dove ha sede l'omonimo cimitero e San Fruttuoso.\nOrigini del nome.\nIl toponimo \"Marassi\", uno dei pi\u00f9 antichi tra quelli dei quartieri genovesi, deriva da due termini preromani: \"mar\", termine greco che significa \"palude\" e l'antico suffisso ligure \"asc\", frequente nei toponimi del genovesato, che indicava un corso d'acqua.\nIl nome indicava quindi la vasta palude salmastra formatasi alla foce del Bisagno (chiamato dai romani \"Feritor\") e del Fereggiano, che all'epoca sfociava autonomamente in mare. In epoche antiche, infatti, la piana oggi occupata dai moderni quartieri di San Fruttuoso e Foce non esisteva e il mare penetrava all'interno insinuandosi tra i capi di Carignano e Albaro. Dopo la progressiva bonifica del greto torrentizio il borgo che sorgeva nel \"Piano\" del Bisagno prese il nome dell'antica palude.\nStoria.\nDalle origini al Settecento.\nI primi nuclei urbani del futuro comune di Marassi si formarono in epoca medioevale come centro di servizio lungo la via che risalendo il corso del Fereggiano collegava Genova con la Val Trebbia attraverso il passo della Scoffera.\nFra questi i due pi\u00f9 importanti divennero il \u201cBorgo Superiore di Bisagno\u201d (che in seguito prese il nome di Marassi) e Quezzi, in alto sulla collina nella valle del Fereggiano.\nIl \"Borgo Superiore di Bisagno\", formato da case sparse intorno alla chiesa di Santa Margherita proprietaria dei beni e delle terre, citata sin dall'XI secolo, si trovava lungo questa via immediatamente al di l\u00e0 di un antico ponte che attraversava il greto acquitrinoso del Bisagno per raggiungere il cosiddetto \"Piano\" di Marassi e proseguire il percorso in collina verso Sant'Eusebio. L'esistenza di questo ponte, chiamato \"ponte di Prete Beroldo\", era gi\u00e0 documentata intorno all'XI secolo, ma nel 1428 veniva citato come \"Ponte Rotto\", probabilmente perch\u00e9 gravemente danneggiato da un evento alluvionale.\nIl Giustiniani nei suoi \"Annali\" (1537) riporta che gi\u00e0 ai suoi tempi il ponte non era pi\u00f9 in uso (\"E del ponte rotto, qual rimane pi\u00f9 alto verso la montagna, non accade far altra menzione, come che l'uso di quello sia del tutto abolito.\").\nIl borgo, in seguito chiamato con il nome stesso dell'antica palude, fu per secoli un centro rurale ai margini della citt\u00e0, che riforniva di prodotti ortofrutticoli grazie agli orti della fertile piana alluvionale.\nIn un documento del gennaio 1027 vi \u00e8 la donazione fatta da Berta o Beza, moglie di Astolfo, del territorio di Marassi al monastero di Santo Stefano, il documento cita le propriet\u00e0 \"in Bisogno, nel luogo detto Marasi, Santa Margarita\". La parrocchia dipendeva prima dalla prevostura dei Santi Nazario e Celso (attuale santuario delle Grazie al Molo), passa quindi ai monaci benedettini di Santo Stefano. \nLa parrocchia in seguito passa sotto la gestione del capitolo della Cattedrale di San Lorenzo ed \u00e8 poi affidata ai Frati Minori che nel 1444 l'abbandonano per trasferirsi al santuario della Madonna del Monte, lasciando S. Margherita al clero diocesano. Nel 1604 la parrocchia passa ai frati Carmelitani, scambio viene approvato da papa Clemente VIII, i frati costruiscono il nuovo convento adiacente alla chiesa, ma il progetto non si realizza e nel 1619 il tutto passa ai Padri Minimi del santuario dei Frati Minimi di Ges\u00f9 e Maria di Fassolo in Genova, che amministrano ancora oggi la parrocchia. Essi ampliano la chiesa ed il convento e realizzano il nuovo campanile, sfruttando un'antica torre di avvistamento guelfa utilizzata dal capo della fazione Di Negro nel 1322 durante la lotta coi ghibellini che si erano rinchiusi nel campanile della chiesa di Quezzi.\nMarassi e Quezzi, sviluppatosi nella parte alta della valle del Fereggiano attorno alla chiesa della Nativit\u00e0 di Maria Santissima, citata sin dal XII secolo, erano divisi da un'aspra rivalit\u00e0: nel Trecento ci furono scontri fra gli abitanti di Quezzi (Ghibellini) e quelli di Marassi (Guelfi).\nSecondo il Giustiniani nel XVI secolo Quezzi, con la frazione di Vegori (oggi Egoli), contava oltre 250 abitanti contro i circa 200 di Marassi e Fereggiano.\nNel Seicento amministrativamente i due borghi facevano parte della Podesteria del Bisagno.\nCome la maggior parte delle localit\u00e0 intorno a Genova, la zona fu coinvolta nelle vicende belliche degli anni 1746-47, subendo le devastanti conseguenze dell'occupazione da parte delle truppe austriache che avevano posto l'assedio a Genova.\nFra il XVIII e il XIX secolo le colline intorno a Quezzi furono fortificate con la costruzione delle fortificazioni genovesi di levante che comprendono i forti Quezzi, Richelieu e Monteratti, divenuti nel 1800 terreno di scontro tra francesi e austriaci.\nL'Ottocento.\nFino alla fine del Settecento Marassi era una delle principali porte di accesso alla val Bisagno: solo qualche villa sparsa si stagliava tra gli orti intensamente coltivati. Nell'area di Marassi si producevano molte delle verdure che si vendevano poi sui mercati cittadini.\nCon il dominio napoleonico e la nuova suddivisione amministrativa all'inizio dell'Ottocento Marassi divenne comune autonomo, con giurisdizione anche su Quezzi e tutta la valle del Fereggiano, cos\u00ec descritto dal Casalis nel 1841:\nNel corso dell'Ottocento l'amministrazione comunale, che trov\u00f2 sede in piazza Romagnosi, nel Borgo Ponterotto, sulla destra del Bisagno, provvide all'apertura di nuove strade e rese carrozzabili parte delle vecchie mulattiere, mentre la strada per Quezzi fu aperta pi\u00f9 tardi, dopo l'annessione al comune di Genova; fu anche ripristinato il ponte sul Bisagno, grazie anche ad un prestito ad un minimo interesse del marchese Pietro Monticelli, che fu ministro del governo sabaudo e per molti anni sindaco del comune di Marassi, dove la famiglia possedeva vaste propriet\u00e0. Il nuovo ponte, inaugurato nel 1865 (pochi mesi dopo la sua morte, avvenuta il 17 aprile 1864) fu intitolato al suo nome.\nL'annessione a Genova.\nNel 1873, con un Regio Decreto, il Comune di Genova si espandeva oltre il confine del Bisagno, inglobando, oltre a Marassi, i comuni di San Francesco d'Albaro, San Martino, Staglieno, San Fruttuoso e Foce, dando avvio ad un'espansione urbanistica che avrebbe radicalmente cambiato il volto di quei quartieri.\nL'espansione urbanistica tra Ottocento e Novecento.\nCon l'espansione urbana successiva all'annessione al comune di Genova poco rimane degli antichi borghi e delle ville signorili (presenti, sia pure in misura minore rispetto ad altre zone limitrofe). Le tracce degli antichi insediamenti restano pi\u00f9 leggibili nelle frazioni collinari di Pedegoli, Egoli, Cima d'Egoli, Molinetto e Finocchiara, peraltro anch'esse parzialmente soffocate da moderni caseggiati.\nNei decenni a cavallo tra il XIX e il XX secolo ebbe inizio il grande sviluppo urbanistico, con l'edificazione delle case popolari lungo la riva del Bisagno, in corrispondenza dell'attuale corso Alessandro de Stefanis; la massiccia edificazione degli anni trenta e soprattutto nel secondo dopoguerra trasformarono definitivamente l'antico borgo rurale in un popoloso quartiere cittadino. Gli abitanti salirono a 10.000 nel 1900 (rispetto ai meno di 3.000 indicati dal Casalis nel 1841) per arrivare al massimo storico di circa 42.000 nella seconda met\u00e0 del Novecento.\nCon il nuovo inquadramento amministrativo nel quartiere furono dislocati il nuovo carcere giudiziario, entrato in funzione nel 1898 e il campo sportivo, costruito intorno al 1910 e che con i suoi successivi ampliamenti sarebbe divenuto l'attuale Stadio Luigi Ferraris.\nAltri lavori di pubblica utilit\u00e0 riguardarono la viabilit\u00e0, con l'apertura, verso la fine dell'Ottocento della strada carrabile per Quezzi e l'istituzione di un servizio di omnibus a cavalli fino all'attuale Largo Merlo. Tra il 1908 e il 1913 fu costruita la copertura della parte inferiore del torrente Fereggiano, da Largo A. Merlo fino allo sbocco nel Bisagno, in prossimit\u00e0 del ponte Serra. L'espansione edilizia del secondo dopoguerra lungo le rive del torrente ha finito per\u00f2 per creare situazioni di emergenza, per cui nel 2007 il Consiglio dei ministri ha approvato e finanziato una serie di interventi per la messa in sicurezza idraulica del torrente, compresa la demolizione di alcuni fabbricati e l'innalzamento degli argini.\nAlla fine degli anni ottanta, nel contesto dei lavori di ammodernamento dello stadio in previsione dei mondiali di calcio del 1990, per creare nuove aree di parcheggio fu realizzata una piastra di copertura su un tratto del Bisagno proprio di fronte all'impianto sportivo.\nL'alluvione del 4 novembre 2011.\nIl quartiere \u00e8 stato colpito da una grave tragedia il 4 novembre 2011 quando l'esondazione del torrente Fereggiano, nonostante i lavori di messa in sicurezza avviati nel 2009, ha causato l'allagamento di via Fereggiano e delle strade limitrofe, provocando sei vittime e gravi danni a negozi ed abitazioni, oltre alla distruzione di numerosi veicoli trascinati dal torrente in piena.\nFrazioni e localit\u00e0.\nOltre ai due centri principali (Marassi e Quezzi), nel territorio della ex circoscrizione si possono distinguere nuclei urbani con proprie caratteristiche, alcuni antichi come Egoli o Borgo Ponterotto, altri moderni, come il complesso del Biscione.\nBorgo Ponterotto.\nParte integrante di Marassi, l'antico borgo sulla destra del Bisagno, ancora riconoscibile pur circondato da moderne costruzioni, si sviluppa linearmente lungo la via Ponterotto, in corrispondenza dell'antico ponte per Marassi. Oggi l'asse principale del borgo \u00e8 via Canevari, dove fino al 1997 sorgeva l'edificio della conceria Sebastiano Bocciardo, costruita intorno alla met\u00e0 dell'Ottocento, prima di una serie di aziende di questo settore installate nel quartiere, nel solco di una tradizione artigianale da tempo presente in Val Bisagno.\nNella piazza Romagnosi, di fronte al ponte Serra, si trova l'ex municipio del comune di Marassi, oggi edificio scolastico.\nForte Quezzi (Biscione).\n Il quartiere di Forte Quezzi, che prende il nome dall'omonimo forte si \u00e8 sviluppato nel secondo dopoguerra sulla collina alle spalle di Marassi. Lo si raggiunge percorrendo il viale Centurione Bracelli, all'inizio del quale sorge il grande complesso delle suore Brignoline; oppure percorrendo la via Aurelio Robino. Il quartiere \u00e8 dominato dal complesso INA-Casa di forte Quezzi, detto il \"Biscione\", realizzato su progetto di Luigi Carlo Daneri fra il 1956 e 1967.\nLocalit\u00e0 nell'area di Quezzi.\nNella parte alta della valle del Fereggiano si trovano alcuni piccoli borghi in parte sopravvissuti all'espansione edilizia del Novecento.\nMonumenti e luoghi d'interesse.\nArchitetture civili.\nStadio Luigi Ferraris.\nA Marassi \u00e8 situato lo stadio Luigi Ferraris, inaugurato il 22 gennaio 1911 con la partita tra Genoa e Internazionale. Lo stadio, all'epoca senza le imponenti gradinate, fu costruito su un terreno gi\u00e0 adibito a galoppatoio che faceva parte del parco della villa Piantelli; il marchese Piantelli, socio del Genoa Cricket and Football Club e che gi\u00e0 aveva ceduto all'Andrea Doria una porzione di terreno adiacente alle mura del carcere per costruirvi un campo sportivo (popolarmente chiamato \u201cCajenna\u201d), destin\u00f2 il terreno del galoppatoio al Genoa per la costruzione di un nuovo campo da calcio. Il nuovo stadio dal 1911 divenne la sede degli incontri calcistici del Genoa Cricket and Football Club e dal 1946 anche dell'Unione Calcio Sampdoria.\nLo stadio fu rinnovato una prima volta sul finire degli anni venti e nel 1933 fu intitolato a Luigi Ferraris, storico capitano del Genoa, caduto nella prima guerra mondiale. Il Ferraris, che poteva ospitare fino a 30.000 spettatori, fu totalmente riedificato su progetto dell'architetto Vittorio Gregotti tra il 1987 e il 1990 in occasione del campionato mondiale di calcio del 1990.\nOltre che per gli incontri calcistici delle due principali squadre genovesi, occasionalmente viene utilizzato anche per altri eventi sportivi (incontri di rugby) e concerti di musica leggera.\nCarcere.\nIl carcere di Marassi venne costruito alla fine del XIX secolo per sostituire quello di Sant'Andrea demolito per l'apertura di via XX Settembre.\nVilla Piantelli.\nLa Villa Centurione-Musso-Piantelli, che sorge a ridosso dello stadio, \u00e8 una casa di campagna del Cinquecento, oggi sede del Circolo Ricreativo Culturale Villa Piantelli.\nLa villa, che appare oggi stretta tra lo stadio, le carceri e i caseggiati di corso De Stefanis, prima dell'espansione urbanistica sorgeva al centro di un grande parco che arrivava fino alle sponde del Bisagno; fu fatta costruire dai Centurione nella seconda met\u00e0 del XVI secolo, in un ambiente allora prettamente agricolo, conservando fino ai primi decenni del Novecento la sua prospettiva aperta verso il Bisagno sia verso la collina retrostante. \nL'edificio, caratterizzato da due logge angolari, conserva al suo interno affreschi di Bernardo Castello (1557-1629) con episodi dell'Eneide, Giovanni Andrea Ansaldo ed altre opere della scuola dei Calvi e di Andrea e Cesare Semino.\nVilla Saredo - Parodi.\nLa cinquecentesca villa Saredo Parodi si trova in via Marassi, nei pressi della chiesa di Santa Margherita; per diversi anni vi hanno avuto sede uffici decentrati del comune di Genova. Nella cappella vi \u00e8 un affresco di Valerio Castello raffigurante l'Incoronazione della Vergine; un altro affresco, di Domenico Fiasella (1589-1669) ispirato al mito di Diana ed Endimione, si trova nella volta del piano terreno.\nBiscione.\nIl Quartiere INA-Casa di Forte Quezzi, comunemente chiamato Biscione per il suo andamento, sviluppato lungo le curve di livello della collina, si trova sulla collina alle spalle di Marassi, nei pressi del Forte Quezzi.\nI cinque edifici che lo compongono furono commissionati dall'INA-Casa e costruiti tra la fine degli anni cinquanta e gli anni sessanta su progetto di un gruppo di architetti coordinati da Luigi Carlo Daneri.\nArchitetture religiose.\nNella ex circoscrizione \"Marassi-Quezzi\" si trovano cinque chiese cattoliche parrocchiali, che fanno parte del vicariato \"Marassi-Staglieno\" dell'arcidiocesi di Genova; due di queste (S. Margherita di Marassi e Nativit\u00e0 di Maria SS. di Quezzi) hanno origini antiche, mentre le altre sono state edificate nel XX secolo in seguito all'incremento della popolazione.\nChiesa di Santa Margherita di Marassi.\nPoco pi\u00f9 in alto del \"piano\" dove si trovano lo stadio e la villa Piantelli sorge la chiesa di Santa Margherita, affacciata su una piazzetta lungo via Bertuccioni; di origine medioevale (le prime notizie storiche della chiesa, allora una modesta cappella dipendente dalla pieve di Albaro, risalgono al 1027), appartenne fino al 1193 ai Benedettini del Monastero di S. Stefano; eretta in parrocchia nel 1222, rimase al clero secolare fino al 1430, pass\u00f2 poi ai Francescani, ai Carmelitani ed infine ai Padri Minimi di San Francesco da Paola, ai quali ancora oggi \u00e8 affidata, che vi fecero ingresso nel 1619 e che tra il 1619 e il 1625 ricostruirono la chiesa e ingrandirono l'annesso convento. La chiesa fu consacrata dall'arcivescovo Giovanni Lercari nel 1769. Intorno alla met\u00e0 dell'Ottocento furono eseguiti gli stucchi e i dipinti che ornano la facciata. Il tetto della chiesa sub\u00ec gravi danni nel bombardamento aereo del 15 novembre 1942.\nNella chiesa sono conservate opere di importanti artisti di scuola genovese, tra le quali il \"Crocifisso con Maria Vergine e San Giovanni Evangelista\" di Bernardo Castello (1557-1629), i \"Santi Michele, Gerolamo e Bartolomeo e Sant'Anna in contemplazione della Vergine\" di Giovanni Battista Carlone (1603-1680) e la \"Decollazione del Battista\" di Domenico Fiasella (1589-1669), quest'ultimo proveniente dalla chiesa di San Giovanni Battista di Paverano.,\nChiesa della Nativit\u00e0 di Maria Santissima di Quezzi.\nLe prime notizie della chiesa di Santa Maria di Quezzi risalgono ad una bolla del 1158 di Papa Adriano IV, che affidava la cappella alla cura dei Canonici della cattedrale di San Lorenzo.\nNon \u00e8 nota la data della sua erezione in parrocchia, ma \u00e8 certo che lo fosse intorno alla met\u00e0 del XVII secolo, in occasione di una visita pastorale del cardinale Stefano Durazzo. La chiesa sub\u00ec un importante rifacimento nel 1788 e fu ingrandita nel 1893, dotandola di sei cappelle in luogo delle due precedenti. Vi sono conservati dipinti di Bernardo Castello (Nativit\u00e0), Orazio De Ferrari (Assunta) e Luca Cambiaso (Maria Maddalena e altri Santi venerano la Madonna col Bambino).\nAltre chiese cattoliche parrocchiali.\nOltre alle due chiese storiche, nel secondo dopoguerra, a seguito della massiccia edificazione e il conseguente aumento della popolazione, nel territorio della circoscrizione sono state costruite tre nuove chiese parrocchiali:\nChiesa della Mater Ecclesi\u00e6.\nSi trova nella zona del Biscione, inizialmente ospitata in una sede provvisoria nei pressi del complesso edilizio, fu eretta in parrocchia con decreto del cardinale Giuseppe Siri del 22 dicembre 1965. L'attuale chiesa fu inaugurata nel 1997.\nChiesa di Nostra Signora della Guardia.\nSi trova nella zona bassa di Quezzi (Largo A. Merlo). La chiesa \u00e8 stata costruita tra il 1957 e il 1961, su un progetto iniziale di Luigi Ferrari, poi modificato da Enzo Patri, subentrato dopo la morte del Ferrari. La chiesa trae origine da una succursale della parrocchia di Quezzi che esisteva fin dal 1938 in via Fereggiano. La nuova chiesa fu costruita grazie al contributo di un benefattore; il 1\u00ba novembre 1957 fu posta la prima pietra e il 28 ottobre 1961 la chiesa fu inaugurata e consacrata dal cardinale Siri. L'intitolazione alla Madonna della Guardia fu voluta dallo stesso cardinale, che durante la seconda guerra mondiale aveva richiesto la protezione della Madonna su Genova. All'interno sono degne di nota le decorazioni in bronzo eseguite dallo scultore G.B. Airaldi.\nChiesa della Regina Pacis.\nSi affaccia su corso De Stefanis, a poca distanza dal carcere di Marassi. Trae origine da una cappella fatta costruire nel 1931 dagli Operai Evangelici (detti comunemente Franzoniani), costituita in vicaria autonoma nel 1933 ed eretta in parrocchia nel 1940. Distrutta da un bombardamento nel 1942, fu ricostruita nel 1948. Per l'aumento della popolazione, negli anni settanta fu decisa la costruzione di una nuova chiesa, il cui progetto fu affidato agli architetti Franco Ceschi ed Edgardo Tonca. La prima pietra fu posta il 24 aprile 1976 alla presenza del card. Giuseppe Siri, che il 17 gennaio 1981 inaugur\u00f2 e consacr\u00f2 il nuovo edificio sacro. All'interno una grande ardesia e il tabernacolo in perspex, opere di G.B. Airaldi. La vecchia chiesa, a poca distanza dalla nuova, \u00e8 rimasta in stato di abbandono.\nIstituto delle Suore di Nostra Signora del Rifugio.\nLungo la via Centurione Bracelli, poco pi\u00f9 a monte del nucleo storico di Marassi, si trova la casa madre delle Suore di Nostra Signora del Rifugio in Monte Calvario, conosciute come Brignoline, dove sono conservate le spoglie incorrotte della fondatrice Virginia Centurione Bracelli, grande figura religiosa nella Genova del XVII secolo.\nIl vasto complesso fu costruito nell'Ottocento, su un terreno donato da Piero Monticelli; le Brignoline vi si stabilirono nella seconda met\u00e0 del secolo, quando dovettero abbandonare la vecchia sede, demolita per la costruzione della stazione ferroviaria di Brignole.\nNella chiesa dell'istituto sono conservate opere di artisti genovesi del Seicento e del Settecento, tra le quali la statua dell'Immacolata di Filippo Parodi e un quadro raffigurante la Madonna del Rosario di Lorenzo De Ferrari. La ricca quadreria conservata nel convento comprende opere di Antoon van Dyck, Luca Cambiaso, Giovanni Battista Paggi, Giovanni Andrea Ansaldo, Lazzaro Tavarone e Domenico Piola.\nChiesa avventista.\nNella parte pi\u00f9 a monte di via Centurione Bracelli sorge dal 2006 il moderno edificio di culto della chiesa avventista del settimo giorno.\nArchitetture militari.\nNel territorio della ex-circoscrizione Marassi-Quezzi sono comprese alcune delle strutture difensive costruite sul crinale sinistro della Valbisagno dalla Repubblica di Genova e poi ampliate nell'Ottocento dal Genio Militare Sabaudo.\nForte Richelieu.\nIl forte Richelieu si trova a 415 m s.l.m.) sulla collina dei Camaldoli, che divide la valle del Fereggiano da quella del torrente Sturla; il forte fu costruito nel 1747, dopo il lungo assedio di Genova nel contesto della guerra di successione austriaca. Il forte prende il nome dal maresciallo Armand du Plessis, Duca di Richelieu, che per primo ne propose la costruzione. Lavori di ampliamento furono eseguiti nel 1799, nel 1809, durante la dominazione napoleonica ed ancora dal governo sabaudo tra il 1815 e il 1827. Negli ultimi anni dell'Ottocento nei pressi del forte furono installate due batterie.\nDismesso dal demanio militare nei primi anni del Novecento, durante la Prima guerra mondiale fu utilizzato, analogamente ai forti vicini, come carcere per i prigionieri di guerra austriaci.\nDal 1959 ospita un ripetitore della RAI, per cui l'accesso all'interno \u00e8 vietato. Questa circostanza ha fatto s\u00ec che la struttura si sia conservata relativamente integra nel tempo.\nForte Quezzi e Torre Quezzi.\nI resti del forte Quezzi si trovano a 285 m s.l.m. sul colle della Calcinara che divide la valle del Bisagno da quella del Fereggiano, a poca distanza dal \u201cBiscione\u201d; analogamente al forte Richelieu, la sua costruzione fu iniziata nel 1747, ma per mancanza di fondi non fu in un primo momento completata. Fu solo durante l'assedio del 1800 che il generale Andrea Massena incaricato della difesa di Genova, ritenendo strategica la posizione dell'opera, ordin\u00f2 l'immediata ripresa dei lavori; secondo alcune fonti dell'epoca, che sembrano rifarsi piuttosto ad una leggenda che non a darti certi, il forte sarebbe stato costruito in soli tre giorni e tre notti da volontari genovesi, utilizzando tronchi d'albero e seicento botti di terriccio.\nIl patriota e scrittore Ippolito Nievo (1831-1861) cita forte Quezzi nel romanzo \"Le confessioni d'un italiano\", immaginando che il protagonista Carlino Altoviti avesse vissuto da vicino il bombardamento austriaco a cui fu sottoposto il forte. \nNel 1809, durante il dominio napoleonico ed ancora nel 1814, dopo l'annessione di Genova al regno sabaudo, furono eseguite alcune migliorie. Tuttavia pochi anni pi\u00f9 tardi il governo sabaudo ritenne il forte troppo esposto a possibili attacchi da nord. Per sopperire a questa lacuna tra il 1818 e il 1823 fu costruita lungo il crinale, poco pi\u00f9 a monte, ad una quota di 318 m s.l.m., una torre circolare in laterizio, denominata Torre Quezzi.\nNel 1830 il forte Quezzi, ritenuto inadatto per la sua posizione alla difesa della citt\u00e0, fu abbandonato e furono sviluppati diversi progetti per trasformare la torre in un vero e proprio fortilizio, mai realizzati (si prefer\u00ec infatti costruire pi\u00f9 a nord, nel punto pi\u00f9 alto del crinale, il forte Monteratti). Entrambe le costruzioni rimasero di fatto abbandonate finch\u00e9 all'inizio del Novecento furono formalmente dismesse dal demanio militare, anche se durante la seconda guerra mondiale nel forte furono posizionate delle postazioni contraeree. Per alcuni anni, a partire dal 1909, nella torre fu ospitato un ristorante. Definitivamente abbandonate nel dopoguerra inizi\u00f2 il degrado di queste strutture che si presentano oggi in uno stato di conservazione precario: del forte, inaccessibile perch\u00e9 di propriet\u00e0 privata, dopo il crollo della caserma si sono conservate solo le murature perimetrali mentre la torre si presenta esternamente integra ma \u00e8 priva delle solette interne.\nForte Monteratti.\nIl Forte Monteratti si trova a 560 m s.l.m. sulla vetta dell'omonimo monte, posto sul crinale tra la Valbisagno e la Valle Sturla; fu costruito tra il 1831 e il 1842 dal governo sabaudo per proteggere Genova da possibili invasioni attraverso l'alta Val Bisagno.\nDopo l'assedio austriaco del 1746-1747, nel corso del quale era stata evidenziata l'importanza strategica del sito, era stata costruita sul monte una ridotta difensiva. Durante l'assedio del 1800 la ridotta fu dapprima conquistata dagli austriaci, poi riconquistata dai francesi del generale Massena.\nNel 1819, dopo l'annessione della Liguria al Regno Sabaudo, fu decisa per la difesa del monte con la costruzione di tre torri difensive a pianta circolare: di queste due non furono terminate, anche se i loro resti sono ancora visibili. La terza, completata nel 1826, proprio sulla cima del monte, pochi anni pi\u00f9 tardi sarebbe stata inglobata nel forte, uno dei pi\u00f9 grandi del sistema difensivo genovese, che si estende per quasi tutti i 250 m di lunghezza della spianata posta sulla vetta del monte Ratti.\nCome gli altri forti genovesi fu dismesso dal demanio militare nel 1914; anche questo forte durante la Grande Guerra ospit\u00f2 prigionieri di guerra austriaci.\ndurante la Seconda guerra mondiale vi fu installata una postazione contraerea, per cui fu demolita la torre che impediva la visuale alle batterie antiaeree.\nOggi il complesso \u00e8 in totale abbandono e presenta molti punti pericolanti: per questo pur essendo liberamente accessibile \u00e8 pericoloso addentrarsi all'interno della struttura.\nInfrastrutture e trasporti.\nStrade.\nNumerose strade urbane collegano il quartiere di Marassi con il centro di Genova e gli altri quartieri della Val Bisagno. Il principale asse di collegamento \u00e8 costituito da corso Sardegna e corso De Stefanis, in direzione da Genova (quartiere della Foce) a Staglieno e l'alta Val Bisagno.\nIl quartiere \u00e8 attraversato dalla Strada statale 45 di Val Trebbia, che collega Genova a Piacenza e nel tratto urbano assume le denominazioni di via Bobbio, via Jean Monnet, via Giacomo Moresco e via Canevari.\nIl casello autostradale pi\u00f9 vicino \u00e8 quello di \"Genova-Est\" sull'Autostrada A12, Genova - Livorno, che si trova nel limitrofo quartiere di Staglieno, a circa 2\u00a0km da Marassi\nFerrovie.\nLa stazione ferroviaria della rete nazionale pi\u00f9 vicina a Marassi \u00e8 quella di Genova Brignole, a circa 2\u00a0km di distanza.\nTrasporti pubblici urbani.\nIl quartiere \u00e8 attraversato da diverse linee di autobus dell'AMT che lo collegano con il centro cittadino e gli altri quartieri della val Bisagno, oltre a diverse linee secondarie che collegano il fondo valle con le zone collinari."}
{"id": "60708", "revid": "74801", "url": "https://it.wikipedia.org/wiki?curid=60708", "title": "Colima", "text": "Colima \u00e8 uno stato del Messico situato nella parte centro-occidentale del paese. Confina al nord est e ovest con lo stato di Jalisco, a sud-est con lo stato del Michoac\u00e1n, ed \u00e8 bagnato a sud-ovest dall'Oceano Pacifico.\nLa capitale Colima porta lo stesso nome mentre il porto pi\u00f9 importante \u00e8 Manzanillo, una citt\u00e0 di circa abitanti.\n\u00c8 il terzo stato pi\u00f9 piccolo del Messico, con una superficie di soli (di poco superiore a quella del Molise).\nIl territorio dello stato \u00e8 prevalentemente montuoso o collinare e fa parte dello stato anche l'arcipelago di origine vulcanica di Revillagigedo composto dalle isole Benito Ju\u00e1rez, Clari\u00f3n, San Benedicto e Roca Partida.\nEtimologia.\nIl nome Colima deriva dalla parola n\u00e1huatl \"Colliman\" che definiva anticamente il suo territorio e composta dai termini: \"Colli\" - monte, vulcano o avo e \"Maitl\" - mano o dominio e quindi \"luogo conquistato dagli avi\" oppure \"luogo dominato dal dio del fuoco o dio antico\", riferito al Volc\u00e1n de Fuego che ne domina il panorama.\nStoria.\nPraticamente non si sa nulla delle prime popolazioni e dell'antica cultura india dello stato e delle regioni limitrofe, che a volte vengono genericamente chiamate \"teca\". Probabilmente erano popolazioni di origine nahua, che dal periodo tardo-classico si stabilirono qui in fasi successive. In base a numerosi resti di tombe, che contenevano ceramiche in buono stato di conservazione, si \u00e8 proceduto ad una classificazione delle varie fasi culturali. Secondo questa cronologia, l'epoca classica, chiamata anche \"Los Ortices-Las \u00c1nimas\" e datata dal 200 fino all'850 d.C. circa, fu artisticamente la pi\u00f9 fruttuosa e si svilupp\u00f2 parallelamente ad una fase corrispondente a Teotihuacan.\nSociet\u00e0.\nSuddivisione amministrativa.\nLo stato di Colima \u00e8 suddiviso in 10 comuni (\"Municipalidades\")."}
{"id": "60711", "revid": "1372005", "url": "https://it.wikipedia.org/wiki?curid=60711", "title": "Heinrich Mann", "text": "Biografia.\nGli studi e Dresda.\nL'anno in cui nasce Heinrich Mann \u00e8 anche l'anno in cui la Germania viene unificata a seguito della guerra franco-prussiana. Suo padre \u00e8 un commerciante all'ingrosso e una delle personalit\u00e0 pi\u00f9 di spicco della piccola, ma ancora fiorente, cittadina anseatica di Lubecca.\nPrimo di cinque fratelli, Heinrich capisce ben presto che la sua vocazione non \u00e8 quella di seguire le orme paterne e continuare l'attivit\u00e0 di famiglia, ma piuttosto quella di dare espressione alla sua vena artistica, ereditata dalla madre, Julia da Silva-Bruhns, una donna di origine sudamericana con una grande passione per la musica e la letteratura.\nFrequenta il \"Katharineum\", il liceo pi\u00f9 prestigioso della citt\u00e0, dove dimostra di essere un ragazzo di ingegno (a differenza del fratello Thomas, che nella stessa scuola non briller\u00e0 mai per particolari meriti), ma poco propenso alla disciplina dell'istituto. Nel 1889 interrompe prematuramente gli studi. Questo fatto influenzer\u00e0 fortemente la sua formazione che avr\u00e0 sempre un carattere poco sistematico.\nContemporaneamente ai primi esperimenti in campo letterario (soprattutto poesie), che risentono molto dell'influsso di Heinrich Heine, si fa sempre pi\u00f9 forte anche la convinzione di non volere proseguire l'attivit\u00e0 del padre. Ci\u00f2 nonostante si lascia convincere dal padre ad iniziare un apprendistato presso una libreria a Dresda, probabilmente anche perch\u00e9 questa rappresenta per lui l'unica possibilit\u00e0 di andarsene da Lubecca e dall'ambiente familiare, verso il quale Heinrich nutrir\u00e0 sempre profondo rispetto ma nel quale non si sentir\u00e0 mai integrato.\nA Dresda il rapporto con il suo capo si deteriora alla svelta. Henrich lo considera un ignorante arricchito a cui interessa poco la cultura. A seguito di una lunga discussione con il padre, Heinrich ottiene il permesso di lasciare Dresda per Berlino, dove comincia un tirocinio presso l'editore Fischer.\nA Berlino.\nA Berlino Heinrich respira per la prima volta l'aria di una grande citt\u00e0 e di una capitale della cultura. Frequenta corsi all'universit\u00e0, \u00e8 assiduo cliente dei caff\u00e8 berlinesi dove si incontrano gli artisti pi\u00f9 importanti, va spesso a teatro. Si d\u00e0 per\u00f2 anche ad una vita sempre pi\u00f9 dissoluta. Spende tutti i suoi soldi e si indebita per frequentare bordelli. All'amico Ludwig Ewers confessa in una lettera che questo suo comportamento lo fa vergognare e gli causa fortissimi sensi di colpa, ma che contemporaneamente non riesce a sottrarvisi.\nL'esperienza berlinese termina presto, in quanto la morte improvvisa del padre lo costringe a ritornare a Lubecca. La scomparsa del padre rappresenta un cambiamento enorme nella vita del giovane Heinrich. Per disposizioni testamentarie del senatore Mann, l'attivit\u00e0 mercantile di famiglia viene venduta, assieme alla casa di Lubecca. La famiglia Mann si trasferisce a Monaco di Baviera e a Heinrich viene garantita una piccola rendita mensile che, se non lo render\u00e0 ricco, gli permetter\u00e0 almeno quella autonomia minima di cui aveva bisogno per iniziare la carriera di scrittore. Un passo del testamento del padre dice esplicitamente che \u00e8 necessario, nei limiti del possibile, opporsi alle voglie letterarie del figlio, perch\u00e9, questa l'opinione del senatore Johann Heinrich, per intraprendere questa strada gli mancano solide basi.\nLa rendita e i viaggi.\nInizia cos\u00ec per Heinrich Mann, nell'ultimo decennio del XIX secolo, una nuova vita. La sua piccola rendita mensile gli permette di intraprendere vari viaggi. Si sposta senza sosta tra Parigi, l'Austria, l'Alto Adige e il Trentino (dove torner\u00e0 spesso, soprattutto per curarsi nel sanatorio di Riva del Garda), Milano, Firenze, Roma, Venezia, Monaco, Berlino e le Alpi bavaresi. Questo suo peregrinare senza meta e senza pace avr\u00e0 fine nel 1895, quando si ferma a Roma per circa due anni. Qui assume la direzione della rivista \"Das Zwanzigste Jahrhundert\" (\"Il XX secolo\"), di tendenze nazionalistico-monarchico-conservatrici. Per questa rivista scrive 33 articoli che spaziano dall'invettiva contro le donne a quella contro gli ebrei, dalla critica letteraria a quella storico-politica.\nLa prima pubblicistica.\nLoose, uno studioso dell'opera giovanile di Henrich Mann, ha messo in evidenza come non siano tanto le tendenze antisemite, misogine e monarchiche a rendere particolari questi articoli, quanto piuttosto la scelta dei temi trattati: Heinrich Mann rivela di non possedere ancora quello spirito critico che lo render\u00e0 uno dei pi\u00f9 brillanti pubblicisti degli anni a venire, dal momento che si occupa di cose, persone e avvenimenti che sono di secondaria importanza e tralascia invece argomenti che lasceranno il segno nei libri di storia. Qualunque sia la posizione dei critici di fronte a questo periodo della produzione di Heinrich Mann, egli stesso eviter\u00e0 in seguito di tornare su questo capitolo della sua vita (nemmeno nella sua biografia \"Ein Zeitalter wird besichtigt\" ne fa menzione).\nNel frattempo, grazie alla partecipazione della madre alle spese editoriali, \u00e8 uscito nel 1894 il suo primo romanzo: \"In einer Familie\".\nIn Italia con Thomas.\nNel 1896 lo raggiunge a Palestrina, nella prima campagna romana, il fratello Thomas. Gli anni di Palestrina sono un periodo molto produttivo per i due fratelli, che addirittura pianificano di scrivere a due mani un libro di fiabe. L'idea non andr\u00e0 per\u00f2 mai oltre lo stadio dei primi schizzi. Heinrich lavora ad alcune novelle e scrive articoli che cerca di far pubblicare in varie riviste, mentre Thomas inizia \"I Buddenbrook. Decadenza di una famiglia\". Mentre Heinrich mostra di sentirsi sempre pi\u00f9 a suo agio nella campagna romana, Thomas mostra una certa insofferenza e una certa nostalgia di casa. Le strade dei due fratelli perci\u00f2, nel 1898, si dividono. Thomas ritorna a Monaco, mentre Heinrich continua la sua vita di girovago, con lunghissime soste in Italia.\nIn Italia comincia per Heinrich un periodo molto fervido. Nonostante il successo non sia ancora arrivato, egli non si scoraggia e continua a scrivere. Il suo talento sboccia quasi improvviso nel 1897, almeno stando a quello che riporter\u00e0 lui:\nIl libro a cui si riferisce questo passaggio \u00e8 \"Im Schlaraffenland\", che verr\u00e0 pubblicato nel 1900 e garantir\u00e0 al suo autore un buon successo. A questo romanzo seguono la trilogia delle Dee (\"Die G\u00f6ttinnen oder die drei Romane der Herzogin von Assy\"), la \"Jagd nach Liebe\", alcune novelle, tra cui \"Professor Unrat\", da cui trent'anni pi\u00f9 tardi verr\u00e0 tratto il film \"L'angelo azzurro\", che lancer\u00e0 Marlene Dietrich.\nIn questo periodo si fidanza con In\u00e9s Schmied, la figlia di una coppia tedesca emigrata in Sudamerica. L'ingresso di In\u00e9s nella vita di Heinrich rappresenta la fine del periodo niciano-decadente. Heinrich mostra sempre pi\u00f9 interesse per i suoi simili, per la politica, per la democrazia. Un segno evidente di questo cambiamento \u00e8 presente gi\u00e0 in \"Zwischen den Rassen\", un romanzo del 1907. Frattanto comincia a raccogliere materiale per \"Der Untertan\", il romanzo che pi\u00f9 di ogni altro \u00e8 indissolubilmente legato al nome del suo autore.\nIl nuovo secolo.\nNel 1909, quasi a congedo di un quindicennio trascorso principalmente in Italia, esce \"La piccola citt\u00e0\" (\"Die kleine Stadt\"), un romanzo che Heinrich Mann ancora poco prima di morire considerer\u00e0 tra i suoi pi\u00f9 cari.\nComincia anche a scrivere pezzi teatrali, che per\u00f2 rappresentano per lui solo degli intermezzi, delle pause dal suo mestiere vero, che per lui \u00e8 quello di romanziere. Alcuni di questi (\"Madame Legros\") avranno anche un discreto successo.\nA cavallo del primo decennio del ventesimo secolo Henrich si dedica con maggiore intensit\u00e0 alla pubblicazione di saggi di vari argomenti, dalla letteratura alla politica. I suoi saggi postulano sempre, nel lettore, una conoscenza approfondita dei fatti, che quasi mai vengono spiegati, ma sempre ampiamente commentati. Escono in quegli anni \"Voltaire - Goethe\" e \"Geist und Tat\".\nHeinrich fugge il contatto con la propria famiglia. Con la sorella Julia ha litigato a seguito del suo romanzo Jagd nach Liebe, con Thomas \u00e8 entrato gi\u00e0 da tempo in competizione sul piano letterario e alcuni tentativi di riavvicinamento falliscono goffamente. Solo con la sorella Carla Heinrich ha un rapporto molto profondo. Nel 1910, per\u00f2, Carla, una mediocre attrice con una forte propensione alla depressione, si suicida. Heinrich scrive:\nLa prima moglie e il dissidio con Thomas.\nNel 1912 fa la conoscenza di quella che diventer\u00e0 la sua prima moglie, l'attrice di origine praghese Maria Kanova. Nello stesso periodo inizia a scrivere \"Der Untertan\", il romanzo che, bloccato in stampa dal suo editore nel 1914, alla vigilia della I guerra mondiale, verr\u00e0 pubblicato solo nel 1918 e segner\u00e0 il successo di Heinrich, rivelandone la capacit\u00e0 profetica di interpretare la realt\u00e0 attorno a s\u00e9. Mentre il mondo si avvicina alla catastrofe della grande guerra, Heinrich vive momenti contrastanti a livello privato. Nel 1914 sposa Maria Kanova e si stabilisce in un appartamento a Monaco. Due anni pi\u00f9 tardi nasce sua figlia Henriette Marie Leonie.\nContemporaneamente si incrina il rapporto con Thomas. La scintilla che fa scoppiare il dissidio fra i due fratelli \u00e8 lo scritto di Thomas \"Pensieri di guerra\" (\"Gedanken im Kriege\"), dove l'autore sostiene il valore della guerra in atto. Heinrich pubblica il saggio \"Zola\", di cui molti critici considerano le \"Considerazioni di un impolitico\" (\"Betrachtungen eines Unpolitischen\") una risentita risposta di Thomas. Un'eco di questa contrapposizione, che porta fino ad una sospensione completa dei rapporti tra i due fratelli, \u00e8 riscontrabile anche in alcune pagine de \"La montagna incantata\" (\"Der Zauberberg\"). Il dissidio si ricomporr\u00e0 solo nel 1922, dopo il discorso di Thomas Mann in appoggio della Repubblica di Weimar pubblicato in \"Della repubblica tedesca\".\nGli anni venti.\nGli anni venti del XX secolo rappresentano per Heinrich Mann un periodo artisticamente e politicamente molto denso. Dopo la pubblicazione, nel 1918, di \"Der Untertan\", egli si dedica sempre di pi\u00f9 ad una tematizzazione della storia e della politica. Nel 1919 esce la raccolta di saggi \"Macht und Mensch\", che Heinrich dedica alla repubblica di Weimar. Segue nel 1923 \"Diktatur der Vernunft\" e, nel 1925, l'edizione della trilogia \"Der Untertan\", \"Die Armen\" e \"Der Kopf\", sotto il titolo comune di \"Romane der deutschen Gesellschaft im Zeitalter Wilhelm II.\" Nello stesso periodo intraprende un lungo viaggio in Francia, sulle tracce del re Enrico IV, che diventer\u00e0 il protagonista di uno dei suoi capolavori, il romanzo storico in due parti \"Henri Quatre\".\nDopo il lungo periodo trascorso in Italia va sviluppandosi in Heinrich Mann un crescente interesse per la Francia, in cui vede riuniti la grandezza della storia e la consapevolezza del popolo. Scrive:\nIl grande amore che prova per la figlia non impedisce che i suoi sentimenti per la moglie si raffreddino. Nel 1928 si separa da Maria Kanova e si trasferisce a Berlino, dove rimarr\u00e0 fino alla scelta dell'esilio, nel 1933.\nL'avvento del nazismo.\nContinua a lavorare alacremente ad una serie di saggi, usciti nel 1931 con il titolo di \"Geist und Tat\" e a \"Hernri Quatre\", di cui scrive le prime pagine nel 1932. Poco prima era stato nominato, soprattutto per il suo indiscusso impegno democratico, Presidente della Sezione letteraria dell'Accademia delle Arti di Berlino, l'organismo culturale pi\u00f9 importante della nazione. Questo periodo coincide con la massima esposizione pubblica e con il massimo impegno politico diretto. La sua personalit\u00e0 \u00e8 cos\u00ec conosciuta anche al di fuori degli ambiti letterari, che viene addirittura proposto come candidato presidente della repubblica alle elezioni da cui uscir\u00e0 vincitore il vecchio generale Paul von Hindenburg. La sua opposizione al nascente pericolo nazionalsocialista \u00e8 costante. Nel 1933 firma assieme ad Albert Einstein un appello volto a favorire l'unione di SPD e KPD, le due principali forze politiche della sinistra, nella comune lotta contro il partito nazista.\nLa situazione per Heinrich Mann diventa molto pericolosa quando Hitler sale al potere (il suo nome \u00e8 il primo della lista dei tedeschi indesiderati cui il regime hitleriano vuole revocare la cittadinanza). Per salvarsi sceglie di emigrare e, dopo un viaggio avventuroso, arriva in Costa Azzurra, a Sanary-sur-Mer. Lo segue una giovane cameriera di Berlino, Nelly Kr\u00f6ger, che Heinrich aveva conosciuto nel 1929 e con cui aveva iniziato una relazione amorosa. Poco dopo la sua scelta di recarsi in esilio, il governo nazionalsocialista lo priva della nazionalit\u00e0 tedesca. Grazie all'intercessione della prima moglie, anch'essa fuggita dalla Germania nazista, l'ambasciatore cecoslovacco si interessa al suo caso e riesce a fargli ottenere nel 1936 la cittadinanza del suo paese. Heinrich morir\u00e0 in terr\u00e0 straniera come cittadino cecoslovacco.\nUfficiali delle SS hanno nel frattempo pignorato il suo appartamento di Monaco, distruggendo e trafugando molti dei suoi libri. Della sua biblioteca prima del 1933 rimangono cos\u00ec solo i libri che Maria Kanova riesce a portare con s\u00e9 a Praga. Anche dalla Francia Heinrich non rinuncia al suo ruolo politico e a quello che considera il suo compito come uomo di lettere. Scrive \"Der Sinn dieser Emigration\" e si impegna per cercare di coordinare il Fronte Popolare della resistenza francese.\nNel 1935 esce la prima parte dell\"'Enrico IV\", dal titolo \"Die Jugend des K\u00f6nigs Henri Quatre\"; la seconda parte, \"Die Vollendung des K\u00f6nigs Henri Quatre\" esce nel 1938. L'anno seguente sposa Nelly Kr\u00f6ger. Si oppone fino all'ultimo con tutte le sue forze al regime nazista, opponendosi per esempio nel 1939 alle Opzioni in Alto Adige con un volantino segreto, ma i suoi sforzi saranno inutili. Quando nel 1940 neanche la Francia meridionale \u00e8 pi\u00f9 un rifugio sicuro per lui, sceglie nuovamente la via dell'esilio. Attraverso un viaggio ancora pi\u00f9 avventuroso e pericoloso del primo, assieme alla moglie Nelly Kr\u00f6ger e al nipote Klaus, riesce a raggiungere la Spagna, valicando a piedi i Pirenei. Da qui giunge poi in Portogallo, da dove, in nave, abbandona l'amata Europa per stabilirsi negli Stati Uniti.\nL'esilio e la morte.\nL'esilio negli Stati Uniti, dove torner\u00e0 a incontrare il fratello Thomas e una grande parte dei nomi pi\u00f9 importanti della cultura tedesca (da Brecht a Einstein), rappresenter\u00e0 per Heinrich Mann un'esperienza durissima. Qui rimarr\u00e0 sempre un autore sconosciuto, non apprezzato e non capito. L'ombra del fratello Thomas, che nel frattempo la propaganda americana sta contribuendo a far diventare la voce per eccellenza dell'emigrazione tedesca nel cosiddetto \"mondo libero\", sar\u00e0 sempre pi\u00f9 difficile da sopportare.\nUn contratto offertogli da uno degli \"Studios\" di Hollywood per scrivere soggetti cinematografici viene presto revocato. La sua situazione economica peggiora rapidamente, alleviata solo dagli assegni di Thomas e del governo russo. Il suo stile si fa sempre pi\u00f9 ermetico, i suoi ultimi libri sempre pi\u00f9 difficili. Comincia a scrivere le sue memorie, uscite nel 1945. Questo libro si rivela molto pi\u00f9 di un'autobiografia; in esso Heinrich Mann cerca di legare in una struttura pi\u00f9 tematica che cronologica, avvenimenti e persone della sua vita con gli avvenimenti e le persone della storia. Il titolo del libro \u00e8 in questo senso molto esplicativo: \"Ein Zeitalter wird besichtigt. Erinnerungen\" (lett. \"Rivisitazione di un'epoca. Memorie\"). Nel 1944 la moglie Nelly Kr\u00f6ger, da tempo vittima di una forte depressione, si suicida. Il vecchio Heinrich, legato da un profondo sentimento alla donna, non si riprender\u00e0 pi\u00f9 da questo colpo e si chiuder\u00e0 sempre pi\u00f9 in se stesso, trascorrendo le proprie giornate scrivendo e ascoltando musica.\nA guerra terminata, frattanto, si moltiplicano i tentativi di riportare il vecchio oppositore di Hitler in Germania e di farne una delle figure di riferimento del paese da ricostruire. L'universit\u00e0 di gli conferisce il titolo di \"dottore honoris causa\". Per difficolt\u00e0 burocratiche, accentuate dalla guerra fredda (Heinrich Mann \u00e8 ufficialmente cittadino cecoslovacco), non riesce a partecipare alla cerimonia. Nel 1949 viene eletto nuovo presidente della costituenda Nuova Accademia delle Arti di Berlino Est. Dopo una lunga opera di mediazione da parte di Thomas, che riesce infine a convincere il fratello a tornare in Germania, Heinrich muore a Santa Monica, il 11 marzo 1950, mentre aspetta che giunga il visto per potersi imbarcare e poter ritornare in Europa. Le sue spoglie vengono traslate nel 1961 nel Dorotheenst\u00e4dtischer Friedhof nella Chausseestra\u00dfe a Berlino Est."}
{"id": "60725", "revid": "125673168", "url": "https://it.wikipedia.org/wiki?curid=60725", "title": "Battaglia di Ia Drang", "text": "La battaglia di Ia Drang (anche Operazione Silver Bayonet, e nella storiografia vietnamita conosciuta come Tr\u1eadn Ia \u0110r\u0103ng) fu una campagna operativa dello US Army nella guerra del Vietnam durata quasi un mese, iniziata con un attacco nordvietnamita il 19 ottobre 1965 nella provincia di Pleiku sugli Altipiani centrali del Vietnam del Sud.\nGli scontri terminarono, dopo alcune fasi particolarmente drammatiche e sanguinose (battaglie della Landing Zone \"X-Ray\" e della Landing Zone \"Albany\"), con il successo tattico americano e la ritirata delle forze nordvietnamite che subirono dure perdite; la battaglia dimostr\u00f2 l'efficacia delle nuove tecniche di combattimento adottate dalla 1\u00aa Divisione di Cavalleria aerea, basate principalmente sulla straordinaria mobilit\u00e0 aerea fornita dall'impiego in massa degli elicotteri, e l'utilit\u00e0 della cooperazione tattica fornita dalle potenti forze aeree americane; tuttavia gli scontri evidenziarono anche le capacit\u00e0 e il coraggio delle forze regolari nordvietnamite, in grado di sferrare attacchi a sorpresa e di impegnare a distanza ravvicinata le truppe nemiche, infliggendo notevoli perdite. \u00c8 considerata la prima battaglia campale della guerra del Vietnam tra l'Esercito statunitense e l'Esercito Popolare vietnamita, combattuta da unit\u00e0 militari di grandi dimensioni.\nSituazione strategica in Vietnam.\nIl 28 luglio 1965, il presidente Johnson aveva comunicato finalmente alla Nazione con un discorso televisivo la sua decisione di approvare i piani del generale Westmoreland (comandante in capo del MACV) e le sue ingenti richieste di truppe da combattimento e di mezzi bellici per impedire il crollo del Vietnam del Sud e raggiungere la vittoria politico-militare nell'area indocinese frenando l'espansionismo comunista.\nLa cavalleria aerea in Vietnam.\nLa sofferta decisione del presidente consent\u00ec quindi a Westmoreland e ai comandi americani di iniziare la pianificata \"escalation\" della forza militare statunitense in Vietnam; nella stessa circostanza del 28 luglio il presidente Johnson diede anche notizia della sua decisione di inviare immediatamente in Vietnam la pi\u00f9 nuova e tecnologica divisione dell'Esercito americano, appositamente creata e addestrata per l'impiego in guerre contro-insurrezionali contro nemici elusivi e in territori impervi e di difficile accesso: si trattava della appena creata 1\u00aa Divisione di Cavalleria aerea (\"1st Cavalry Division, airmobile\"), costituita a Fort Benning sulla base della 11\u00aa Divisione (sperimentale) di assalto aereo, e ridenominata in questo modo con l'assegnazione del nome e delle insegne della prestigiosa cavalleria americana.\nLa divisione, equipaggiata con oltre 400 elicotteri (principalmente del tipo UH-1 \"Huey\"), disponeva teoricamente della mobilit\u00e0 e della potenza di fuoco (fornita anche dall'artiglieria campale trasportata da elicotteri pesanti CH-47 Chinook) per agganciare e sorprendere un nemico non convenzionale, mantenendo il contatto con l'avversario, impedendogli di sfuggire nel territorio e guadagnando un decisivo vantaggio (grazie alle agili manovre elitrasportate) di velocit\u00e0 e di facilit\u00e0 negli spostamenti non pi\u00f9 ancorati alla disponibilit\u00e0 di adeguate vie di comunicazione terrestre.\nIl nemico avrebbe potuto essere sorpreso dalla improvvisa calata dal cielo della cavalleria aerea trasportata dagli elicotteri e non avrebbe potuto evitare il combattimento diretto. Inoltre altri elicotteri armati pesantemente con cannoni e razzi avrebbero fornito un immediato e micidiale supporto di fuoco per gli uomini della cavalleria aerea entrati in azione. La disponibilit\u00e0 degli elicotteri avrebbe inoltre permesso il rapido afflusso dei rinforzi direttamente sul campo di battaglia e la pronta evacuazione dei feriti mediante altri mezzi ad ala rotante appositamente equipaggiati per il soccorso medico.\nAlla prova dei fatti sul terreno, deficienze del metodo accuratamente studiato dagli strateghi americani si sarebbero dimostrati: in primo luogo la vulnerabilit\u00e0 degli elicotteri al fuoco terrestre anche di armi leggere; quindi la necessit\u00e0 di trovare adeguate aree di atterraggio degli elicotteri; e inoltre la tendenza degli uomini a rimanere vicino ai mezzi di trasporto aereo per timore di essere tagliati fuori dal nemico, ancorando le operazioni sempre intorno alle cosiddette \"Landing Zone\" (zona di atterraggio), che diventavano quindi aree decisive da difendere a tutti i costi anche per permettere l'afflusso in elicottero dei rinforzi della cavalleria aerea.\nIn concreto, una volta discesi dagli elicotteri, i soldati americani si sarebbero spesso trovati attaccati e sorpresi dal nemico, gi\u00e0 posizionato e in attesa intorno alle radure pi\u00f9 adatte ad uno sbarco elitrasportato, e costretti a combattere principalmente in difesa delle aree di atterraggio, nonostante l'apparente vantaggio iniziale fornito dalla mobilit\u00e0 e dalla potenza di fuoco disponibile.\nEscalation.\nLa decisione del presidente Johnson di approvare i piani del generale Westmoreland e di impegnare direttamente in combattimento le forze americane derivava fondamentalmente dal progressivo e apparentemente irreversibile peggioramento della situazione sul campo in Vietnam. Il continuo rafforzamento dei vietcong e la comparsa anche dei primi contingenti regolari nordvietnamiti infiltrati a sud avevano provocato un crollo della resistenza dell'esercito sudvietnamita, i cui migliori reparti avevano subito gravi sconfitte, rendendo inevitabile quindi un soccorso diretto delle truppe statunitensi per evitare la caduta del governo filo-americano e una vittoria in tempi brevi del Fronte di Liberazione Nazionale.\nIl territorio del Vietnam del Sud era stato suddiviso fin dall'inizio dell'insurrezione vietcong alla fine degli anni 1950, dal punto di vista amministrativo e operativo, in quattro aree principali: il I Corpo a nord, subito a ridosso della DMZ (la Zona Smilitarizzata sul 17\u00ba parallelo) al confine con il Vietnam del Nord, il II Corpo la cui area era rappresentata dagli altipiani centrali del Sud Vietnam fino alla costa, il III Corpo costituito dalle aree pianeggianti attorno a Saigon e infine il IV Corpo all'estremo sud, costituito dalle aree pluviali del Delta del Mekong.\nNei primi mesi dell'intervento diretto americano giunsero soprattutto reparti dei Marines per rafforzare le difese del I Corpo, e contingenti di paracadutisti della 173\u00aa Brigata aviotrasportata e della 1\u00aa brigata della 101\u00aa Divisione aviotrasportata, schierati rispettivamente nell'area della capitale Saigon e nelle regioni centrali del Vietnam del Sud.\nIn questa fase non erano ancora presenti comandi di unit\u00e0 americane a livello divisione; almeno inizialmente, le grandi unit\u00e0 statunitensi vennero distribuite prevalentemente in zone vicine alle principali basi portuali che costituivano i soli punti d'accesso al Vietnam per i reparti che arrivavano dagli Stati Uniti: \u0110\u00e0 N\u1eb5ng e Saigon, mentre successivamente vennero allestite numerose altre basi per l'accesso al paese, sia via mare che aerea, e venne organizzato un enorme apparato logistico per supportare le sempre crescenti forze americane in arrivo.\nVenne inoltre costituita una prima struttura di comando con l'organizzazione della \"III Marine Amphibious Force\" a nord (I Corpo), al comando del tenente generale Lewis Walt, per coordinare l'impiego delle crescenti forze dei Marines in arrivo nell'area; e della \"Field Force, Vietnam\" (inizialmente denominata \"Task Force Alpha\"), al comando del tenente generale Stanley Larsen, per dirigere tutte le forze dell'Esercito americano gi\u00e0 schierate o di cui era previsto l'afflusso nelle altre regioni militari del Vietnam del Sud.\nProprio la 1\u00aa Divisione Cavalleria aerea (appena costituita, estremamente innovativa, ma mai provata sul campo) fu quindi la prima divisione organica ad essere inviata integralmente in Vietnam a partire dall'agosto 1965, e schierata nel territorio del II Corpo, per entrare in azione nell'area centrale del Vietnam del Sud insieme agli aviotrasportati della 101\u00aa Divisione, in previsione di una possibile offensiva delle forze comuniste (con il concorso di reparti regolari nordvietnamiti di cui era stata accertata la presenza negli altipiani centrali) in quell'area con l'obiettivo di dividere in due parti il paese con un'avanzata in direzione dell'area costiera.\nI servizi di informazione americani avevano chiaramente evidenziato i segni di un'attivit\u00e0 preparatoria da parte delle forze nordvietnamite per sferrare un'offensiva in forze allo scopo di \"tagliare il paese in due\" dividendo le forze statunitensi presenti a ridosso della Zona Smilitarizzata da quelle presenti pi\u00f9 a sud vicino a Saigon, attraverso l'occupazione di vaste aree degli altipiani centrali.\nAlla 1\u00aa Divisione di Cavalleria Aerea venne assegnata in particolare la zona di operazioni costituita dalle province di Binh Dinh, Kontum e Pleiku nell'area del II Corpo: lo scopo era appunto quello di impedire che il paese venisse diviso in due dalle forze nordvietnamite.\nLa base principale della divisione venne organizzata ad An Khe presso il cosiddetto \"Camp Radcliffe\", in posizione centrale tra le province di Pleiku e di Binh Dinh.\nSembra, peraltro, che la dirigenza politico-militare nordvietnamita, di fronte al massiccio concentramento di forze da combattimento americane nella regione centrale del Vietnam del Sud, decidesse ben presto di sospendere gli ambiziosi e irrealistici piani di offensiva generale inizialmente previsti e preferisse invece organizzare puntate aggressive con alcuni esperti reggimenti regolari dell'esercito, nell'area degli altipiani centrali, allo scopo di provocare un intervento delle truppe americane e quindi affrontare un primo confronto diretto con il nuovo e pericoloso avversario, sondarne le capacit\u00e0, i mezzi tecnologici e le nuove modalit\u00e0 operative di guerra mobile con elicotteri e, di conseguenza, studiare tattiche adeguate per affrontarlo e possibilmente sconfiggerlo.\nQuindi, gi\u00e0 il 19 ottobre 1965, il campo delle forze speciali di Pleime, a venticinque miglia a sud-ovest di Pleiku, venne attaccato da forze nordvietnamite (elementi del 33\u00ba reggimento): il campo riusc\u00ec a resistere anche grazie all'immediato rinforzo via terra di reparti sudvietnamiti (ranger guidati dal maggiore americano Charles Beckwith) ed all'intervento degli elicotteri armati del 1\u00ba squadrone del 9\u00ba reggimento cavalleria aerea, subito fatto intervenire dal comando centrale del MACV, oltre che dell'aviazione americana. I nordvietnamiti, di fronte alla potenza di fuoco del nemico, abbandonarono rapidamente l'attacco e si ritirarono verso sud-ovest; nel pomeriggio del 23 novembre colsero di sorpresa una colonna sudvietnamita inviata di rinforzo al campo di Pleime (che venne disimpegnata da un nuovo intervento della cavalleria aerea americana), prima di ripiegare verso il confine cambogiano al riparo delle pendici del monte Chu Pong.\nCronologia.\nI primi scontri.\nCome risposta all'attacco nordvietnamita al campo di Pleime e al precedente - luglio-agosto 1965 - assedio al campo delle forze speciali sudvietnamite di Duc Co da parte del 320\u00ba reggimento nordvietnamita, il 23 ottobre il generale Westmoreland, comandante del MACV (il comando combinato costituito per dirigere le forze statunitensi impegnate in Vietnam) ordin\u00f2 alla 1\u00aa Divisione Cavalleria aerea (al comando del maggior generale Harry Kinnard) di intervenire in forze per una prima grande operazione di \"Ricerca e distruzione\" (\"Search and Destroy\") nella valle del fiume Ia Drang, a sud-ovest di Pleime, per affrontare e schiacciare i reparti nordvietnamiti presenti nell'area. Si trattava dei reggimenti 320\u00ba, 33\u00ba e 66\u00ba dell'esercito regolare del Vietnam del Nord, appena giunti negli altipiani centrali dopo estenuanti marce a piedi di molte settimane lungo il Sentiero di Ho Chi Minh, e del battaglione H15 Vietcong.\nErano i reparti che avevano attaccato Pleime e Duc Co, e numericamente rappresentavano l'equivalente di una divisione: in caso di confronto diretto, sarebbe stata la prima volta in cui l'Esercito statunitense avrebbe combattuto contro grandi reparti regolari dell'esercito nemico, in Vietnam. L'offensiva della cavalleria aerea sarebbe stata denominata in codice Operazione \"Silver Bayonet\".\nImmediatamente venne quindi dispiegato a Pleiku, presso il \"Camp Holloway\", l'intero 1\u00ba squadrone del 9\u00ba reggimento cavalleria (il reparto esplorante e da combattimento della 1\u00aa Divisione cavalleria aerea) comandato dal tenente colonnello John B. Stockton che diede inizio a pattugliamenti aerei per trovare il nemico, in aggiunta agli altri reparti della 1\u00aa Brigata inviati per impegnare il nemico e distruggerlo.\nGi\u00e0 il 1\u00ba novembre il 1\u00ba squadrone del 9\u00ba reggimento individu\u00f2 alcuni reparti nemici e occup\u00f2 l'ospedale da campo del 33\u00ba reggimento nemico; i nordvietnamiti contrattaccarono subito e gli scontri continuarono per ore fino all'intervento risolutivo del 2\u00ba battaglione del 12\u00ba cavalleria aerea; gli americani ebbero 11 morti e 51 feriti, mentre le perdite nemiche furono stimate in 78 morti, 57 soldati vennero catturati.\nNei giorni successivi gli uomini del tenente colonnello Stockton, dopo essersi trasferiti a Duc Co, incrementarono le loro aggressive puntate in territorio nemico ed effettuarono con successo diverse imboscate ai danni dei nordvietnamiti (compresa la prima imboscata con sbarco notturno da elicotteri dei soldati dello squadrone, rinforzati con una compagnia del 1\u00ba battaglione dell'8\u00ba reggimento cavalleria, nella Landing Zone \"Mary\"). Fra il 3 ed il 4 novembre ci furono 4 morti e 25 feriti statunitensi contro i 150 morti nordvietnamiti accertati durante l'imboscata notturna alla Landing Zone \"Mary\". Durante questi improvvisi scontri il 33\u00ba reggimento nordvietnamita sub\u00ec grosse perdite e la cavalleria americana diede una notevole dimostrazione delle sue capacit\u00e0 di intervento rapido e efficace, cogliendo di sorpresa il nemico.\nIl 9 novembre il comando della 1\u00aa Divisione Cavalleria aerea decise di rilevare la 1\u00aa Brigata, impegnando al suo posto la 3\u00aa Brigata (posto di comando a Catecka, a ovest di An Khe) comandata dal colonnello Thomas Brown, costituita dal 1\u00ba battaglione del 7\u00ba reggimento cavalleria aerea (il vecchio reggimento del generale Custer), dal 2\u00ba battaglione/7\u00ba reggimento e dal 2\u00ba battaglione/5\u00ba reggimento. Assieme ai reparti della 1\u00aa Brigata, avrebbe lasciato Pleiku anche il 1\u00ba squadrone/9\u00ba reggimento, il reparto che aveva agganciato il nemico e combattuto le azioni nei giorni precedenti: per le successive operazioni, la 3\u00aa Brigata non avrebbe quindi avuto il supporto del reparto da ricognizione e combattimento divisionale, con la prospettiva quindi, di continuare la campagna con elementi da ricognizione indeboliti e quindi con il rischio di essere sorpreso da improvvisi attacchi sferrati dal pericoloso e esperto nemico.\nLa battaglia della cavalleria aerea a \"X-Ray\".\nDopo alcune infruttuose missioni di ricerca del nemico a est e a sud-est del campo di Pleime, il colonnello Brown (comandante della 3\u00aa brigata) decise finalmente, sollecitato anche dal vice comandante della divisione generale di brigata Richard Knowles, di impegnare il suo reparto migliore e meglio addestrato, il 1\u00ba battaglione del 7\u00ba reggimento cavalleria aerea, al comando dell'energico tenente colonnello Harold Moore, in un'incursione audace in profondit\u00e0 a ovest del campo delle forze speciali per penetrare il 14 novembre nella quasi inaccessibile e ostile valle di Ia Drang per una nuova operazione di \"ricerca e distruzione\" del nemico sfuggito dopo l'infruttuoso attacco a Pleime e gli scontri sostenuti nei giorni precedenti.\nGiunti nella impervia regione del fiume Ia Drang, i 495 uomini del battaglione si sarebbero trovati improvvisamente attaccati e costretti a combattere una disperata battaglia difensiva da quasi soldati delle forze regolari nordvietnamite che discendevano nella valle dalle loro sicure posizioni sullo scosceso monte Chu Pong.\nLe compagnie del battaglione vennero trasportate con soli 16 elicotteri UH-1 Iroquois (appartenenti alla compagnia \"Alpha\" del 229\u00ba battaglione elicotteri d'assalto guidato dal maggiore Bruce Crandall), quantit\u00e0 indubbiamente insufficiente che costrinse il comando americano a schierare a scaglioni la cavalleria aerea e quindi a effettuare ripetute missioni di trasporto tra Pleiku e la zona di atterraggio (\"Landing Zone\") individuata e scelta dal colonnello Moore dopo numerose perlustrazioni aeree nella valle, con il rischio di esporre i primi gruppi atterrati a improvvisi attacchi di forze soverchianti, e privando la cavalleria aerea del vantaggio della sorpresa e della schiacciante superiorit\u00e0 di uomini e mezzi sul luogo dell'azione, prevista in teoria.\nI primi soldati a sbarcare nel mattino (ore 10.45) del 14 novembre 1965 alla Landing Zone X-Ray (denominazione in codice della radura ai piedi del Chu Pong scelta dal tenente colonnello Moore) furono i componenti della compagnia \"Bravo\" (comandata dal capitano John Herren) guidati personalmente da Moore e i suoi ufficiali; non venne trovata alcuna opposizione e Moore opportunamente dispieg\u00f2 la compagnia ai margini della radura in modo da ampliare la zona di schieramento e mettere in sicurezza la Landing Zone.\nMoore venne inoltre allertato sulla pericolosit\u00e0 della sua posizione e sulla minacciosa presenza di numerose unit\u00e0 nordvietnamite pronte ad attaccare dal Chu Pong, dalle notizie fornite da un soldato nordvietnamita disertore catturato nelle vicinanze. I nordvietnamiti avevano pronti almeno tre battaglioni e gli americani rischiavano di essere travolti in mancanza di un rapido rafforzamento della compagnia atterrata a X-Ray. Si trattava dei tre battaglioni (7\u00ba, 8\u00ba e 9\u00ba) del 66\u00ba reggimento nordvietnamita (appartenente alla famosa 304\u00aa Divisione che si era gi\u00e0 distinta a Dien Bien Phu) che i generali Chu Huy Man (comandante in capo del settore degli altipiani) e Nguy\u1ec5n H\u1eefu An (alla guida diretta dei reparti sul campo) stavano per scagliare in massa dalle pendici del Chu Pong contro la radura della cavalleria aerea; a circa otto ore di marcia c'era inoltre il debole battaglione vietcong H15, mentre sul confine cambogiano (ma a nord del fiume Ia Drang) era in marcia un altro reggimento nordvietnamita (il 320\u00ba, che aveva assediato per due mesi la base di Duc Co).\nLa battaglia ebbe inizio improvvisamente alle 12:45 tra i soldati del capitano Herren, che si erano portati ai margini di X-Ray (nel punto dove iniziava la giungla) per ampliarne il perimetro e anticipare le mosse del nemico, e le grandi masse di fanteria nordvietnamita che, discese dal Chu Poing, sferrarono subito un attacco frontale contro la cavalleria aerea. Gli scontri raggiunsero subito la massima violenza; si scatenarono violenti combattimenti a distanza ravvicinata con l'impiego solo delle armi automatiche leggere in cui i nordvietnamiti poterono sfruttare la devastante potenza dei loro fucili d'assalto AK47; i soldati americani si batterono bene e inflissero grosse perdite, ma ben presto furono messi in difficolt\u00e0 dall'aggressivit\u00e0 e dalla superiorit\u00e0 numerica del nemico.\nInoltre un plotone (al comando del tenente Herrick) della compagnia \"Bravo\" rimase isolato in cima a una cresta rocciosa al di fuori del perimetro, dopo aver inseguito incautamente un reparto nordvietnamita apparentemente in fuga; il plotone venne rapidamente circondato e dovette battersi disperatamente per quasi due giorni per evitare la completa distruzione.\nNel frattempo il tenente colonnello Moore organizz\u00f2 la difesa di X-Ray facendo ripiegare la compagnia \"Bravo\", che si era battuta coraggiosamente, e schierando le due nuove compagnie in arrivo a scaglioni con gli elicotteri per rafforzare le difese del perimetro. Quindi la compagnia \"Alpha\" (capitano Ramon Nadal) e la compagnia \"Charlie\" (capitano Robert Edwards) si posizionarono ai lati della \"Bravo\", sfruttando la copertura fornita dal letto di un torrente in secca e costituendo un'efficace linea difensiva in grado di contrastare le ondate di fanteria nordvietnamita; una manovra di aggiramento del nemico venne individuata e respinta dal fuoco degli americani; le forze nemiche vennero decimate e dovettero ripiegare.\nIl tenente colonnello Moore contava, per sostenere la difesa di X-Ray e infliggere dure perdite al nemico, oltre che sui suoi cavalleggeri dell'aria, sul sostegno di potenza di fuoco fornito dall'artiglieria della brigata (due e quindi quattro batterie di obici da 105 mm posizionate alle Landing Zone \"Victor\" e \"Falcon\", a est di X-Ray), dagli elicotteri \"cannoniera\" (armati con cannoni e razzi) e soprattutto dall'aviazione americana che durante la battaglia avrebbe moltiplicato gli interventi con missioni tattiche e anche con pesanti incursioni \"Arc Light\" dei bombardieri B-52 contro le retrovie nemiche sul Chu Pong.\nGli scontri proseguirono durante tutto il 14 novembre; il tenente colonnello Moore tent\u00f2 di disimpegnare il plotone circondato del tenente Herrick con un contrattacco delle compagnie \"Alpha\" e \"Bravo\", ma la resistenza nordvietnamita blocc\u00f2 quasi subito il tentativo; le unit\u00e0 americane furono contrattaccate e solo con gravi difficolt\u00e0, pesanti perdite e notevoli atti di valore i cavalleggeri americani ripiegarono sul perimetro.\nLa situazione a X-Ray rimaneva critica, gli attacchi nemici erano stati pesanti e nonostante le gravi perdite subite i nordvietnamiti stavano rafforzandosi per continuare il combattimento; Moore riorganizz\u00f2 le difese della Landing Zone per la notte, agevolato anche dall'arrivo in elicottero prima della compagnia \"Delta\" (capitano Roy Lefebvre), che peraltro venne subito impegnata in un settore scoperto e sub\u00ec a sua volta notevoli perdite, e della compagnia \"Bravo\" del 2\u00ba battaglione /7\u00ba reggimento (capitano Diduryk) inviata dal colonnello Brown per aiutare le provate truppe del 1\u00ba battaglione.\nCombattimenti del 15-16 novembre e ritirata nordvietnamita.\nNel primo mattino del 15 novembre i nordvietnamiti ripartirono all'attacco impiegando il 7\u00ba battaglione del 66\u00ba reggimento; durante la notte il reparto era avanzato di nascosto nell'erba alta per posizionarsi nel lato sud del perimetro difeso dalla compagnia \"Charlie\"; contemporaneamente Moore aveva progettato una ricognizione all'alba di tutte le compagnie per prevenire sorprese, ma l'attacco nordvietnamita colp\u00ec in pieno la compagnia del capitano Edwards, costringendola rapidamente a una disperata ritirata sotto il fuoco del nemico, che si lanci\u00f2 all'inseguimento nell'erba per travolgere le difese americane.\nLa compagnia \"Charlie\" si trov\u00f2 in grave difficolt\u00e0 sottoposta a continui attacchi nordvietnamiti, lo stesso comandante Edwards venne ferito, gli ufficiali e quasi tutti i sottufficiali erano morti o feriti, le perdite elevatissime. L'attacco nemico si estese durante il giorno su tutto il perimetro; anche la compagnia \"Delta\" sub\u00ec una violenta pressione e il tenente colonnello Moore dovette improvvisare il rafforzamento dei settori in pericolo impegnando le sue riserve e richiedere un potenziamento del sostegno di fuoco dell'artiglieria e degli aerei lanciando fumogeni indicatori sui margini del perimetro stesso a rischio di provocare perdite per fuoco amico.\nL'intervento del plotone ricognitori e della compagnia del capitano Diduryk riusc\u00ec infine a stabilizzare la situazione nel settore sud-est del perimetro; i bombardamenti e il fuoco d'artiglieria (oltre 300 missioni aeree vennero lanciate contro il nemico e furono sparati quasi colpi di artiglieria) inflissero pesanti perdite agli attaccanti costringendoli a desistere; la stessa compagnia \"Charlie\" pur decimata (erano rimasti in combattimento non pi\u00f9 di quaranta soldati degli oltre cento effettivi alla compagnia) continu\u00f2 a battersi coraggiosamente contro le ondate di fanteria nordvietnamita. Il perimetro di X-Ray aveva ormai superato il momento pi\u00f9 critico ed erano in arrivo via terra nuovi rinforzi della cavalleria aerea.\nTra la fine del giorno 15 e la mattina del 16 novembre arrivarono finalmente il resto del 2\u00ba battaglione/7\u00ba reggimento ed il 2\u00ba Battaglione del 5\u00ba Cavalleria (quest'ultimo marci\u00f2 a piedi dalla Landing Zone \"Victor\", posta a sud est di X-Ray, incontrando resistenza durante il percorso; solo una parte delle sue compagnie arriv\u00f2 quando lo scontro era quasi terminato e i vietnamiti si stavano ormai ritirando).\nInoltre, sempre il 15 novembre iniziarono i massicci bombardamenti dei B-52 sul Chu Pong che devastarono le retrovie nemiche per sei interi giorni, mentre nel pomeriggio il tenente colonnello Moore, con l'aiuto dei reparti freschi del 2\u00ba/5\u00ba reggimento (guidato dal tenente colonnello Robert Tully) pot\u00e9 finalmente organizzare il salvataggio del plotone del tenente Herrick ancora isolato e ormai ridotto a pochissimi uomini guidati dal capace sergente Savage, dopo il ferimento del tenente. Un attacco coordinato di tre compagnie (la \"Bravo\" del capitano Herren e le due del 5\u00ba reggimento - \"Alpha\" del capitano Bennett e \"Charlie\" del capitano Boyt) permise di raggiungere, nonostante il pericoloso fuoco dei cecchini nordivetnamiti, i sopravvissuti (sette uomini illesi su un organico iniziale di 27 soldati) che si erano battuti disperatamente per due giorni respingendo continui attacchi nemici, grazie anche ad un efficace fuoco di sbarramento dell'artiglieria americana coordinata via radio.\nNonostante le forti perdite i comandanti nordvietnamiti fecero ancora un ultimo tentativo offensivo per spezzare il perimetro americano a X-Ray, ormai molto rafforzato dalle compagnie in arrivo del 2\u00ba/7\u00ba e del 2\u00ba/5\u00ba; nel primo mattino del 16 novembre due compagnie fresche sferrarono un ultimo attacco contro il lato meridionale della Landing Zone, ma il settore, in precedenza difeso dalla decimata compagnia \"Charlie\", ora era stato rinforzato dal tenente colonnello Moore con la compagnia del capitano Diduryk appartenente al 2\u00ba battaglione/7\u00ba reggimento. Quindi l'attacco venne questa volta facilmente respinto e il nemico sub\u00ec nuove perdite. Alle ore 6:50 gli americani scatenarono il cosiddetto \"minuto pazzo\" (un fuoco generale, improvviso e coordinato nei tempi da parte di tutta l'artiglieria disponibile e degli elicotteri) per infliggere il colpo di grazia ai nordvietnamiti e provocarne il cedimento finale.\nNel primo pomeriggio del 16 novembre le truppe nordvietnamite diedero finalmente inizio alla ritirata di fronte all'ormai evidente impossibilit\u00e0 di ottenere una grande vittoria sugli americani distruggendo completamente il reparto inizialmente schierato (il 1\u00ba battaglione /7\u00ba reggimento) ed a causa delle gravi perdite subite; il terreno intorno a X-Ray era disseminato di corpi di soldati nordivetnamiti.\nDurante il pomeriggio del 16 novembre, dopo la fine degli scontri, gli americani rimasti padroni del campo di battaglia poterono evacuare i loro feriti e valutare direttamente le perdite inflitte e subite nei tre giorni di furiosa battaglia. Gli uomini del tenente colonnello Moore (che aveva valorosamente guidato i suoi uomini sul campo) avevano ottenuto la vittoria finale, ma avevano a loro volta subito dure perdite e avevano trascorso momenti drammatici di fronte agli incessanti e coraggiosi attacchi nordvietnamiti; le loro perdite furono di 79 soldati uccisi e 121 feriti; le perdite dei nordvietnamiti stimate sul campo di battaglia dai comandi americani furono apparentemente molto pi\u00f9 pesanti, in ragione soprattutto della potenza di fuoco aereo dispiegata: 634 morti e feriti.\nQuesta prima, grande battaglia fra reparti regolari nordvietnamiti e americani ha ispirato un libro scritto dallo stesso colonnello Harold Moore assieme a Joseph Galloway (uno dei pochi reporter presenti durante la battaglia), intitolato \"We were soldiers once and young\" (opera tradotta in italiano con il titolo \"Eravamo giovani in Vietnam\") che si sofferma in particolare sugli avvenimenti vissuti in quella occasione dal 1\u00ba/7\u00ba Cavalleria. Dal libro e sulla vicenda \u00e8 stato tratto anche un film del 2002, \"We Were Soldiers - Fino all'ultimo uomo\", con Mel Gibson, dalla buona riuscita spettacolare anche se non privo di eccessi nazionalistici e di variazioni artistiche rispetto al testo originale.\nIl sanguinoso scontro finale ad \"Albany\".\nIn realt\u00e0, la battaglia era tutt'altro che finita: lo scontro sarebbe ben presto continuato in un altro punto della valle di Ia Drang e in modo ancora pi\u00f9 drammatico e sanguinoso per gli americani. Il 1\u00ba battaglione del 7\u00ba reggimento cavalleria (molto indebolito dalle perdite e dalla durezza degli scontri) era stato prontamente ritirato da X-Ray per mezzo degli elicotteri; al suo battaglione gemello (il 2\u00ba del 7\u00ba reggimento) venne invece ordinato di abbandonare la Landing Zone e di ritirarsi a piedi per raggiungere marciando la Landing Zone \"Albany\" (a nord est di X-Ray); al 2\u00ba battaglione/5\u00ba reggimento, che nel frattempo aveva ricevuto il resto delle sue compagnie, venne ordinato di raggiungere, sempre marciando, la Landing Zone \"Columbus\" ad est (area, assieme a Landing Zone \"Victor\" pi\u00f9 a sud est, dalla quale l'artiglieria aveva precedentemente appoggiato il 1\u00ba/7\u00ba, come anche dalla vicina Landing Zone \"Falcon\")..\nLa pianificazione prevedeva che entrambi i battaglioni marciassero verso est insieme; poi il 2\u00ba battaglione/7\u00ba reggimento avrebbe deviato a nord verso \"Albany\" mentre il 2\u00ba battaglione/5\u00ba reggimento avrebbe proseguito ad est per \"Columbus\".\nQuesto sorprendente movimento a piedi della cavalleria aerea (in teoria dotata di oltre 400 elicotteri), per raggiungere attraverso un territorio sconosciuto e ostile \"Albany\", presentava grossi rischi che evidentemente vennero sottovalutati dal comando americano convinto di aver ormai schiacciato la resistenza del nemico dopo le dure perdite inflittegli a X-Ray.\nIn realt\u00e0, invece, i generali nordvietnamiti Man e An non avevano ancora deciso di abbandonare la lotta; al contrario, con l'aiuto di reparti freschi e dopo aver individuato dalle cime del monte Chu Pong il movimento a piedi degli americani, contavano di prendersi la rivincita organizzando un mortale agguato per infliggere il massimo delle perdite alla cavalleria aerea, colta di sorpresa e senza l'appoggio degli elicotteri.\nQuando alle ore 13:00 del 17 novembre il 2\u00ba battaglione /7\u00ba reggimento (al comando del tenente colonnello Robert McDade), sfiancato dalla disagevole marcia a piedi e allungato per 500 metri lungo la pista in un territorio inospitale caratterizzato da boscaglia ed erba alta, fu in prossimit\u00e0 della Landing Zone \"Albany\", avvenne la micidiale imboscata nordvietnamita effettuata dall'unit\u00e0 pi\u00f9 fresca a disposizione del generale Nguyen Huu An: l'8\u00ba battaglione del 66\u00ba reggimento, a cui si erano prontamente aggregati i superstiti della battaglia alla Landing Zone X-Ray del 33\u00ba reggimento.\nSi svilupp\u00f2 un violentissimo scontro a distanza ravvicinata in mezzo all'erba alta, che rapidamente degener\u00f2 in una confusa mischia in cui i nordvietnamiti poterono sfruttare la loro potenza di fuoco di armi leggere e frammentare a gruppi la colonna nemica. Le unit\u00e0 avversarie si frammischiarono e i singoli gruppi americani, colti di sorpresa, furono disgregati e spesso distrutti dalla fanteria nemica che attaccava da pi\u00f9 direzioni, mentre la confusa situazione tattica non consent\u00ec inizialmente di appoggiare con tiri d'artiglieria o missioni aeree i soldati statunitensi, come invece era stato possibile nei giorni precedenti nella Landing Zone X-Ray\nDurante i drammatici scontri corpo a corpo, in cui i soldati nordvietnamiti misero in mostra grande coraggio e aggressivit\u00e0, eguagliati dalla solida resistenza dei soldati superstiti della cavalleria americana, entrambe le parti subirono perdite altissime. In particolare, la compagnia \"Delta\" venne decimata, mentre la compagnia \"Charlie\" venne accerchiata e praticamente distrutta (ebbe 45 morti e 50 feriti su un totale di 112 effettivi).\nSolo grazie all'intervento in elicottero ad \"Albany\" di alcuni reparti di rinforzo della cavalleria aerea e, soprattutto, ai massicci bombardamenti finalmente effettuati dall'aviazione americana, che satur\u00f2 con il napalm tutta l'area e inflisse pesanti perdite ai soldati nordvietnamiti, la situazione venne salvata e i sopravvissuti del 2\u00ba battaglione poterono resistere durante la notte del 17 novembre in pochi precari capisaldi.\nNella furiosa battaglia, che dur\u00f2 12 ore tra il 17 e il 18 novembre, perirono 151 americani, altri 121 rimasero feriti e 4 furono i dispersi, mentre da parte nordvietnamita vi furono 403 morti e 150 feriti (stima statunitense). I soldati del 2\u00ba/7\u00ba reggimento scampati al massacro furono fortunosamente evacuati con gli elicotteri da \"Albany\" il 19 novembre, mentre dei 4 dispersi furono recuperati i corpi solo nell'aprile 1966.\nLa cruenta battaglia nella Landing Zone \"Albany\" rimane lo scontro singolo pi\u00f9 sanguinoso dell'intera guerra del Vietnam e il giorno con il maggior numero di perdite per un reparto organico dell'Esercito americano durante il conflitto indocinese.\nSolo negli ultimi cinque giorni di scontri nella valle dello Ia Drang (dal 14 al 18 novembre 1965), 234 americani erano morti e 242 feriti; erano perdite dolorose e impreviste per la dirigenza politico-militare statunitense.\nFu uno scontro storico in quanto, per la prima volta, le due parti si erano affrontate in campo aperto con grandi unit\u00e0 combattenti e avevano messo in mostra le proprie tattiche, i propri punti di forza e di debolezza, e le capacit\u00e0 dei loro soldati. La durezza degli scontri e la rilevanza delle perdite prefigurarono l'andamento futuro della guerra e i suoi costi economici e umani, ed evidenziarono subito che, nonostante l'apparentemente schiacciante superiorit\u00e0 americana, il nemico nordvietnamita era combattivo, per nulla scoraggiato e in grado di fronteggiare efficacemente le tattiche delle forze statunitensi.\nNei giorni successivi, la 3\u00aa brigata (molto provata dalle perdite) venne sostituita dalla 2\u00aa brigata (colonnello William R. Lynch) che prosegu\u00ec le operazioni nell'area fino al 27 novembre, infliggendo altre perdite ai nordvietnamiti del 320\u00ba reggimento, sorpresi il 20 novembre in ripiegamento a nord dello Ia Drang, durante uno scontro a cui parteciparono anche due battaglioni della brigata aviotrasportata sudvietnamita.\nI \"pezzi grossi\", infatti, temevano che le forze americane, nell'inseguire i nemici, potessero avventurarsi troppo vicino al confine cambogiano e allora inclusero nella campagna anche la brigata aviotrasportata sudvietnamita per impedire che i reggimenti nordivietnamiti, sconfitti nella valle dello Ia Drang, tornassero a rifugiarsi in Cambogia. In quest'occasione il generale Dong, comandante dell'Aviotrasportata sudvietnamita, affid\u00f2 il comando di una task force di circa duemila uomini al colonnello Ngo Quang Truong e quest'ultimo scelse come consigliere americano l'allora maggiore H. Norman Schwarzkopf (successivamente generale che vinse la Prima Guerra del Golfo, nel 1991) che defin\u00ec il colonnello Truong \"il pi\u00f9 brillante comandante tattico che abbia mai incontrato.\". Ebbene, Truong, impiegando sapientemente le sopraccitate truppe di \u00e9lite sudvietnamite, complet\u00f2 il lavoro della 1\u00aa divisione di cavalleria aviotrasportata degli Stati Uniti ottenendo una vittoria decisiva annientando la rimanente parte delle forze nordvietnamite (reinvent\u00f2 la tattica adottata nel 217 a.C. da Annibale quando aveva accerchiato e annientato le legioni romane sulle rive del Trasimeno).\nIl 27 novembre le operazioni erano ormai terminate e la cavalleria aerea si era completamente ritirata ad An Khe, mentre i sopravvissuti dei reparti nordvietnamiti, dopo aver gettato le armi fuggirono nella vicina Cambogia al riparo da interventi americani, impossibili per ragioni di alta politica internazionale. I comandi americani non mancarono di addossare a queste importanti limitazioni operative molte delle loro difficolt\u00e0 strategiche sul campo.\nDal punto di vista americano, gli eventi accaduti nella valle di Ia Drang, pur se caratterizzati dalla sorprendente durezza dei combattimenti e dalle crudeli e inattese perdite umane subite, furono comunque almeno in parte positivi: in questi scontri erano stati uccisi infatti anche molti soldati nordvietnamiti, erano state disorganizzate diverse grandi unit\u00e0 del Vietnam del Nord e, soprattutto, era stato vanificato il tentativo del nemico di \"dividere in due\" il Vietnam del Sud, permettendo alla 1\u00aa Divisione di Cavalleria aerea statunitense di abbandonare in sicurezza il settore degli altipiani e di impegnarsi in nuove offensive sempre nella zona del II Corpo, ma spostando il baricentro delle successive operazioni nella provincia costiera di Binh Dinh, ad est di Pleiku.\nAnche le successive operazioni della cavalleria aerea (Operazione \"Irving\" e soprattutto \"Operazione Masher\"), che si sarebbero svolte in questa provincia costiera, sarebbero state caratterizzate nuovamente (come nella Valle di Ia Drang) da aspri scontri contro l'insidioso nemico (battaglie di Bong Son e Cu Nghi), da pesanti perdite per entrambe le parti e da risultati solo momentaneamente favorevoli alle forze americane.\nRisultati e conseguenze.\nGli scontri avvenuti nel 1965 nella provincia di Pleiku e la battaglia di Ia Drang mantengono una grande importanza storica nel quadro complessivo della guerra del Vietnam, prefigurando i combattimenti degli anni successivi, mostrando per la prima volta i nuovi metodi operativi americani e le tattiche adottate dai nordvietnamiti per controbatterli, e dando una prima drammatica dimostrazione dell'asprezza degli scontri, delle perdite e dell'indubbio valore combattivo delle due parti.\nLa campagna di guerra nella provincia di Pleiku evidenzi\u00f2 alcuni grandi vantaggi conseguiti dagli americani con il loro audace impiego della mobilit\u00e0 aerea e con la loro innovativa costituzione di unit\u00e0 altamente mobili e pesantemente armate, sia in compiti di difesa e soccorso sia in ambiziose operazioni offensive nel cuore del territorio nemico.\nRiguardo ai compiti difensivi, ormai da alcuni anni era divenuto chiaro ed evidente che i campi, allestiti in aree desolate e impervie dai consiglieri americani delle Forze Speciali con l'aiuto delle popolazioni locali \"montagnards\", per l'autodifesa dei villaggi erano particolarmente vulnerabili ad attacchi decisi da parte del nemico, in quanto distanti dalle basi delle unit\u00e0 regolari, con le conseguenti difficolt\u00e0 logistiche per sostenere le deboli guarnigioni isolate.\nL'uso dell'elicottero da parte delle unit\u00e0 di sostegno effettuato durante la campagna di Ia Drang dimostr\u00f2 invece che era possibile trasferire contingenti importanti di truppe in modo rapido ed efficace.\nSoprattutto, questa battaglia dimostr\u00f2 che una forza mobile dotata intrinsecamente degli elicotteri necessari al proprio movimento, quando impiegata nei confronti di un nemico a cui mancava la superiorit\u00e0 aerea, aveva straordinarie capacit\u00e0 di ricognizione e intervento offensivo, consentendo di coprire aree di terreno molto vaste; inoltre le tattiche di mobilit\u00e0 aerea con elicotteri permettevano quasi sempre di rinforzare e sostenere unit\u00e0 in difficolt\u00e0, grazie all'afflusso tempestivo di nuovi reparti da combattimento direttamente nel pieno dell'azione.\nL'uso degli elicotteri \"cannoniera\" si dimostr\u00f2 spesso decisivo sia per azioni di fuoco di supporto all'artiglieria, che per interventi a sostegno delle truppe. Le truppe a terra, anche quando isolate e attaccate in forze dal nemico, potevano sempre contare su un tempestivo appoggio aereo, richiesto con un'affidabile ed efficace procedura via radio.\nI soldati della cavalleria aerea, pur inesperti, si dimostrarono valorosi ed efficienti, battendosi strenuamente, spesso in condizioni difficili e su un terreno sconosciuto e ostile, contro la coraggiosa fanteria nemica; pur con il fondamentale sostegno dell'artiglieria, dell'aviazione e degli elicotteri armati, i cavalleggeri del cielo si dimostrarono formidabili combattenti e inflissero gravi perdite al nemico durante gli spesso drammatici scontri ravvicinati, senza perdere la coesione e la disciplina dei reparti.\nDa questo momento in poi, oltre che nella 1\u00aa Divisione di Cavalleria Aerea, gli elicotteri sarebbero stati inseriti organicamente anche nella 101\u00aa Divisione aviotrasportata (di cui era presente in Vietnam solo la 1\u00aa Brigata, almeno fino al 1967, quando arriv\u00f2 il resto della divisione) e nella 173\u00aa Brigata aviotrasportata, oltre a venire inquadrati in gran numero nella 1\u00aa Brigata Aerea dell'Esercito e nei vari reparti di Marines, ed essere distribuiti su tutto il territorio sudvietnamita a sostegno delle altre unit\u00e0 da combattimento che non avevano una dotazione organica di elicotteri di proprio utilizzo esclusivo (nel momento di massimo impiego, in Vietnam erano disponibili oltre elicotteri americani).\nTuttavia la battaglia di Ia Drang rivel\u00f2 anche i punti deboli delle tattiche della cavalleria aerea e i problemi di combattere comunque, dopo aver abbandonato i mezzi ad ala rotante, in aree impervie e selvagge contro un nemico coraggioso e combattivo dovendo mantenere necessariamente il controllo della zona di atterraggio degli elicotteri. Il valore e l'aggressivit\u00e0 dei nordvietnamiti impression\u00f2 le truppe americane, ed anche la loro capacit\u00e0 di cogliere di sorpresa il nemico, e di affrontare sanguinosi scontri a distanza ravvicinata sfruttando la potenza di fuoco delle loro armi leggere di fanteria, infliggendo dure e impreviste perdite ai soldati americani.\nDa parte loro, i nordvietnamiti impararono che affrontare apertamente le unit\u00e0 americane voleva dire esporsi al loro tiro d'artiglieria, agli attacchi dell'aviazione statunitense e degli elicotteri \"cannoniera\" disponibili con la cavalleria aerea: a differenza dei francesi nella guerra d'Indocina, l'Esercito americano aveva molti pi\u00f9 mezzi (alcuni anche abbastanza rivoluzionari) e procedure di intervento molto pi\u00f9 efficaci.\nNel caso in cui fossero stati costretti a un confronto diretto o avessero deciso di sferrare attacchi a importanti reparti nemici, i nordvietnamiti si impegnarono costantemente a ricercare il combattimento ravvicinato, quasi a contatto con le truppe nemiche, per evitare il pi\u00f9 possibile la reazione avversaria costituita da tiri d'artiglieria e bombardamenti aerei: in questo modo infatti si aumentava il rischio, per gli americani, di colpire anche le proprie truppe.\nDurante tutta la guerra, i Vietcong e l'Esercito nordvietnamita preferirono sempre evitare gli scontri prolungati convenzionali di grandi dimensioni (a meno di esservi costretti perch\u00e9 impegnati e sorpresi dall'aggressivo utilizzo degli elicotteri da parte americana) preferendo invece: sferrare rapidi attacchi di sorpresa a reparti isolati americani avventuratisi in territori disagevoli o sconosciuti; operazioni \"mordi e fuggi\" effettuate da piccole unit\u00e0 in grado di \"svanire\" nella giungla o tra la popolazione dei villaggi; bombardamenti di artiglieria prolungati su basi di fuoco o campi speciali americani; o infine attirare le forze nemiche contro posizioni fortificate accuratamente mascherate nella giungla da cui sorprendere le pattuglie americane e infliggere perdite per poi effettuare una rapida ritirata tattica.\nCon queste tattiche efficaci l'esercito nordvietnamita e i reparti vietcong riuscirono sorprendentemente a mantenere sempre l'iniziativa e a guidare l'andamento dei combattimenti e il tasso di perdite inflitte e subite; mentre le forze americane, dalla straripante superiorit\u00e0 tecnologica, apparentemente sempre strategicamente all'offensiva, dovettero sistematicamente subire le sorprese tattiche sul terreno del nemico.\nLe forze nordvietnamite e vietcong impiegarono queste tattiche e queste modalit\u00e0 operative in modo sistematico fino al gennaio 1968, quando sferrarono di sorpresa la clamorosa Offensiva del T\u00eat che coinvolse la maggior parte delle regioni e dei centri urbani del Vietnam del Sud e diede luogo a combattimenti furiosi, a pesanti perdite per entrambe le parti; e segn\u00f2 una svolta politica e psicologica (se non militare) decisiva per l'esito finale del conflitto."}
{"id": "60731", "revid": "1337443", "url": "https://it.wikipedia.org/wiki?curid=60731", "title": "SCART", "text": "La SCART (dall'acronimo per \"Syndicat des Constructeurs d'Appareils Radior\u00e9cepteurs et T\u00e9l\u00e9viseurs\", ovvero \"Organizzazione dei Costruttori di Apparecchi Radioriceventi e Televisori\") , nota anche come \"presa di peritelevisione\", \u00e8 uno standard europeo (norma EN 50049-1, ultima revisione nel 2001) di origine francese per il collegamento di apparecchiature audio/video che utilizza un connettore elettrico a 21 contatti. In Francia \u00e8 nota anche con il nome di \"P\u00e9rit\u00e9l\u00e9vision\" (brevemente \"P\u00e9ritel\"), in Asia come EuroSCART o \"Euroconnector\" e negli Stati Uniti con il nome di \"EIA Multiport\".\nProgettata per trasportare contenuti in video analogico a definizione standard, potendo al massimo gestire segnale RGB in componenti separate, con l'introduzione degli standard digitali di connessione come DVI (1999) HDMI (2002) e DisplayPort (2008), la SCART \u00e8 diventata obsoleto.\nStoria.\nPrima dell'introduzione di questo standard, introdotto dal Comitato europeo di normazione elettrotecnica nel 1977 ma entrato in uso negli anni successivi, gli apparecchi televisivi e i videoregistratori adottavano numerosi sistemi per permettere il collegamento. Oltre alla classica connessione al modulatore RF d'antenna si usavano connettori secondo le norme DIN negli apparecchi di costruzione europea o connettori RCA negli apparecchi d'oltreoceano e per il segnale video si impiegavano anche i connettori BNC. Per portare il video da televisore a videoregistratore e viceversa si poteva dover utilizzare fino a sei cavi distinti. Inoltre, c'erano differenze fra i livelli dei segnali video tali per cui talvolta non era possibile ottenere un collegamento di qualit\u00e0 accettabile. La norma SCART port\u00f2 ad un solo connettore per tutti i segnali necessari ed una standardizzazione dei livelli degli stessi.\nAlla fine degli anni ottanta lo standard venne esteso per permettere di veicolare anche i segnali S-Video, ovvero segnali con luminanza e crominanza separati, ottenendo maggiore versatilit\u00e0, pur non essendo la qualit\u00e0 al livello del video a componenti primarie, per cui la SCART era stata concepita. Non essendo previsto nessun segnale che indichi l'utilizzo di tale modalit\u00e0 occorre in genere configurare gli apparecchi per utilizzarla.\nIn Europa la connessione SCART, anche nota come EURO-AV, era il metodo pi\u00f9 comune per collegare apparecchiature audio/video come decoder, videoregistratori e lettori DVD, mentre era poco diffuso altrove. Il connettore SCART \u00e8 diventato obsoleto negli anni 2000 a seguito della diffusione di contenuti televisivi o multimediali digitali (per esempio DVD, Blu-ray Disc, ecc.) e con 5.1 o 7.1 canali audio (a fronte dei 2 disponibili tramite SCART). In Italia la presa SCART fu resa obbligatoria su tutti i televisori predisposti o atti a ricevere il Televideo dal 1\u00ba settembre 1984 e dal 1\u00ba settembre 1985 su tutti i televisori a colori sopra i 20 pollici. Tuttavia, rimaneva la possibilit\u00e0 di commercializzare apparecchi TV senza SCART, purch\u00e9 fosse chiaramente dichiarato\n. L'obbligo italiano di installare il connettore SCART venne abrogato il 18 agosto 2015.\nPiedinatura.\nLa presa \u00e8 dotata di 20 \"piedini\" (detti anche poli o \"pin\"), ognuno dei quali veicola un segnale elettrico analogico, che pu\u00f2 uscire o entrare nella presa SCART realizzando cos\u00ec globalmente un collegamento parallelo di tipo analogico. Il bordo metallico della presa e del cavo che ad essa si connette funge da ventunesimo contatto, e veicola la massa della schermatura; Pu\u00f2 essere sostituito da un piedino.\nNel riquadro qui a fianco possibile vedere lo schema numerato dei piedini della presa SCART, la disposizione dei piedini sulla spina \u00e8 ovviamente speculare.\nLa cornice metallica esterna non \u00e8 simmetrica e garantisce il corretto orientamento della spina quando la si inserisce.\nIl segnale di selezione di funzione (piedino 8), destinato inizialmente alla sola commutazione da segnale interno a segnale esterno ha assunto i seguenti significati:\nIl segnale di cancellazione o \"blanking\" (piedino 16) viene utilizzato per commutare dal modo a componenti RGB a quello composito:\nI segnali a componenti RGB venivano usati molto raramente dai videoregistratori \"consumer\", mentre gli apparecchi professionali sono sempre stati in grado di accettare i tre segnali separati. Negli apparecchi domestici veniva usato principalmente il segnale video composito (connettore RCA giallo) e, pi\u00f9 recentemente, anche l'S-Video (connettore mini-DIN). Ormai \u00e8 normale trovare sullo stesso apparecchio sia il video composito sia l'S-Video.\nIl segnale RGB \u00e8 perlopi\u00f9 usato per collegare sorgenti audio/video di alta qualit\u00e0, come DVD e ricevitori satellitari e garantire la massima definizione di trasferimento possibile, gestendo i segnali separatamente e conseguentemente minimizzando, in pratica, i seppur piccoli problemi di decodifica propri degli altri tipi di trasferimento.\nAspetti positivi.\nDifferenze col collegamento al demodulatore radio d'antenna.\nPrima della diffusione del collegamento SCART, il modo comune di collegare apparecchi al televisore era di trasformare i segnali video e audio in un segnale in radiofrequenza nel videoregistratore. Il segnale veniva sommato a quello proveniente dall'antenna su un canale libero da altre trasmissioni e portato al televisore tramite uno spezzone di cavo coassiale sulla normale presa di antenna. Il televisore quindi effettuava la trasformazione inversa, vedendo il nuovo canale in aggiunta agli altri provenienti dall'antenna.\nIl collegamento SCART apport\u00f2 numerosi vantaggi; il primo fu di evitare la doppia conversione del segnale video, che ne degradava inevitabilmente la qualit\u00e0. Inoltre, visto il numero non illimitato di canali radio disponibili e l'affollamento delle bande televisive analogiche, il collegamento diretto tramite il cavo SCART permetteva di poter collegare facilmente un maggior numero di sorgenti di segnale senza problemi di interferenze.\nIl collegamento di un apparecchio con il televisore tramite il cavo SCART risult\u00f2 anche pi\u00f9 semplice, in quanto non necessita di alcuna operazione di sintonizzazione del televisore. I moderni televisori dispongono sempre di almeno una coppia di tali ingressi, ma apparecchi con 4 o 5 ingressi audio-video non sono rari. Inoltre, sfruttando il segnale di selezione di funzione (piedino 8), il televisore passa automaticamente sull'appropriato ingresso AV quando l'apparecchio ad esso collegato viene acceso.\nGli standard video.\nUn considerevole vantaggio della connessione SCART \u00e8 che essa gestisce tre standard: Video composito, S-Video ed RGB (con segnale di sincronia sul video composito), per cui \u00e8 possibile costruire adattatori SCART\u2013RGB, SCART\u2013Composito e SCART\u2013S-Video semplicemente collegando spinotti RCA agli opportuni piedini. Oltre a questo, la SCART veicola anche i segnali audio. Va per\u00f2 notato che non tutti gli apparecchi dotati di presa SCART hanno tutti i piedini \"attivi\" (ad esempio, un apparecchio con presa SCART pu\u00f2 anche non essere in grado di emettere segnali RGB). Inoltre, al fine di realizzare un prodotto pi\u00f9 economico, il cavo stesso pu\u00f2 non avere i conduttori sufficienti per i tre standard supportati, quindi potrebbe essere adatto solo per uno di essi. Lo standard Video composito \u00e8 quello pi\u00f9 diffuso, sia negli apparecchi che nei cavi di collegamento, gli standard RGB e S-Video in genere sono inclusi negli apparecchi e cavi di fascia economica medio-alta.\nImmagini disturbate.\nLa mancanza nei cavi economici delle schermature sui singoli fili, ma solo una schermatura globale, fa s\u00ec che si producano interferenze nei segnali sotto forma di diafonia, il che si pu\u00f2 tradurre, ad esempio, nella comparsa di \"immagini ombra\" su un televisore connesso tramite SCART a un dispositivo; questo perch\u00e9 i due cavi dell'ingresso e dell'uscita video corrono vicini, e quindi il segnale video emesso dalla TV (che pu\u00f2 essere diverso da quanto mostrato sullo schermo) si mescola, per induzione elettromagnetica, con quello ricevuto dal dispositivo, apparendo come un'immagine appena percettibile che si muove sullo sfondo dell'immagine principale. Infatti, l'immagine visibile sullo schermo sar\u00e0 quella ricevuta dal dispositivo, ma il segnale in uscita dalla SCART sar\u00e0 relativo all'immagine ricevuta dal sintonizzatore TV; anche se le due immagini sono uguali, quella \"interferente\" appare comunque come un'ombra sullo sfondo, specie nelle scene buie. Esistono 3 soluzioni per questo problema:\nIl ronzio audio \u00e8 causato da un loop di massa e da un accoppiamento del rumore dell'alimentatore del decoder TV e non \u00e8 possibile eliminarlo in quanto il sistema SCART non prevede, n\u00e9 tantomeno obbliga, trasformatori di isolamento ed il segnale audio non \u00e8 bilanciato.\nCostruzione dei cavi.\nI cavi che portano segnali video, ovvero quelli collegati alle coppie di piedini (19, 17), (20, 18), (15, 13), (11, 9), (7, 5), (16, 14), secondo la norma devono essere realizzati in coassiale da 75 \u03a9, mentre i cavi dei segnali audio (piedini 3, 1, 6, 2, 4) e dati digitali (piedini 10, 12, 21) devono essere del tipo schermato per audiofrequenze. La connessione del piedino 8 \u00e8 assicurata con un filo in semplice isolamento. Da ci\u00f2 consegue che i cavi a schermatura globale non rispondono alla norma.\nPer collegare l'uscita di un apparecchio all'ingresso di un altro (per esempio un decoder a un televisore) ed evitare di collegare insieme due uscite o due ingressi, poich\u00e9 alcuni piedini sono esclusivamente d'uscita o d'ingresso, la norma prevede che le connessioni direzionali nei cavi siano incrociate tra loro. Nella fattispecie, si scambiano gli ingressi audio sinistro e destro con le rispettive uscite e gli ingressi video con le rispettive uscite, coinvolgendo stavolta anche le loro masse. \u00c8 \u00abessenziale\u00bb che questi incroci avvengano un numero dispari di volte e perci\u00f2 \u00e8 stato previsto che i cordoni ai cui estremi sono connettori maschio-maschio o femmina-femmina abbiano le suddette connessioni incrociate, mentre i cavi dagli estremi di generi diversi (ovvero le prolunghe) non le abbiano.\nSono stati individuati cinque tipi di cavo, che possono essere marchiati sui connettori o vicino ad essi coi colori proposti:\nCollegamenti secondo la prima norma.\nPrima che intervenissero gli aggiornamenti allo standard, il connettore SCART reso obbligatorio nel 1984 era cos\u00ec fatto:\nErano previsti tutti i cavi sopra riportati, meno il tipo B per i dati."}
{"id": "60733", "revid": "1629429", "url": "https://it.wikipedia.org/wiki?curid=60733", "title": "Semisse", "text": "Semisse di bronzo.\n Semisse (in lat. \"semis\", pl. \"semisses\", che letteralmente significa la met\u00e0) era una piccola moneta romana di bronzo che valeva la met\u00e0 di un asse. Durante la Repubblica romana, il semisse era distinto da un'\"S\" o da 6 globuli (che indicavano un peso teorico di 6 once). La moneta era caratterizzata dall'immagine del dio Saturno sul dritto e dalla prora di una nave sul rovescio.\nInizialmente era una moneta fusa, come il resto dei bronzi romani repubblicani; ha cominciato ad essere battuta poco prima della seconda guerra punica (218-204 a.C.). La moneta \u00e8 stata emessa raramente durante l'impero romano ed ha cessato di essere emessa al tempo di Adriano (117-138 d.C.).\nSemisse in oro.\nNella monetazione della tarda antichit\u00e0, il semisse viene reintrodotto da Costantino I come moneta d'oro avente il valore di mezzo solido (quindi 2,27 grammi)."}
{"id": "60735", "revid": "889336", "url": "https://it.wikipedia.org/wiki?curid=60735", "title": "V", "text": "La V o v (chiamata vu in italiano, meno comune vi) \u00e8 la ventesima lettera dell'alfabeto italiano e la ventiduesima dell'alfabeto latino.\nIl grafema \"v\" indica normalmente in italiano una consonante fricativa labiodentale sonora nell'alfabeto fonetico internazionale (). \nStoria.\nLa lettera V ha origine nella lettera fenicia waw, affine alla lettera Y greca, pronunciata in origine sia [w] (U di \"uomo\") che [\u028a] (oo dell'inglese \"hook\").\nIn origine, sia nella lingua latina e nell'italiano arcaico la \"v\" come lettera distinta non esisteva. Per distinguere i due suoni si diceva \"u vocale\" e \"u consonante\" (cio\u00e8 \"v\").\nNel periodo medioevale, la pronuncia semivocalica [w] della lettera V mut\u00f2 nella fricativa labiodentale sonora [v]\nNel basso medioevo vennero realizzate le lettere U e W, quest'ultima tramite legatura di due V (VV\u2192W) nelle lingue germaniche per distinguere la V semivocalica e la V vocalica, mentre la lettera U, in origine usata solo come variante grafica minuscola della V, venne usata eventualmente per assegnarle il suono vocalico che originariamente apparteneva alla V.\nLa distinzione grafica fra \"u\" e \"v\", introdotta dall'umanista Gian Giorgio Trissino (1478-1550) nel 1524, divenne di uso comune solo alla fine del XVII secolo e definitiva alla fine del XVIII secolo. Ancora nel XXI secolo, nelle epigrafi, si preferisce \"V\" invece di \"U\" maiuscola, negli edifici pubblici, come la scritta SCVOLA oppure QVESTVRA, in questo caso la V ritiene la sua pronuncia originale [u].\nNella pronuncia restaurata del latino, la V corrisponde in pronuncia alla lettera U italiana semivocalica e vocalica."}
{"id": "60736", "revid": "729019", "url": "https://it.wikipedia.org/wiki?curid=60736", "title": "Luminanza (video)", "text": "La luminanza, indicata anche come \"componente Y\", \u00e8 il segnale che trasporta l'informazione relativa alle immagini televisive in bianco e nero; una bassa luminanza corrisponde a un puntino scuro sullo schermo, un'alta luminanza implica la visualizzazione di un puntino chiaro.\nDescrizione.\nSuccessivamente all'avvento della televisione a colori, per mantenere la retrocompatibilit\u00e0 con i sistemi preesistenti in bianco e nero (sia le emittenti televisive che i televisori), furono progettati trasmettitori che continuavano a trasmettere il segnale di luminanza anche per le trasmissioni a colori (che cos\u00ec potevano essere ricevute anche con i televisori in bianco e nero), ma che ad esso affiancavano un nuovo segnale, la crominanza, che veicolava l'informazione aggiuntiva del colore."}
{"id": "60737", "revid": "33689", "url": "https://it.wikipedia.org/wiki?curid=60737", "title": "W", "text": "La W o w (chiamata doppia vu, vu doppia, o anche doppia vi, vi doppia, doppio vu, vu doppio) \u00e8 la ventitreesima lettera dell'alfabeto latino moderno. \nInoltre, [w] rappresenta una consonante approssimante labiovelare sonora nell'alfabeto fonetico internazionale; una \"w\" (\u028d) rovesciata rappresenta anche un'approssimante labiovelare sorda, mentre il carattere simile \"\u0270\" rappresenta la approssimante velare. \nNon fa parte dell'alfabeto italiano ed \u00e8 presente solo in parole prestate da altre lingue. Nelle sigle di uso comune in italiano viene per brevit\u00e0 chiamata \"vu\" o \"vi\" come se fosse una V (es. WWF: \"vu vu effe\").\nStoria.\nLa W venne inventata dagli scrittori anglo-sassoni del VII secolo, ed era in origine una doppia V (da cui il nome). Soppiant\u00f2 gradatamente la wynn (\u01f7) durante la conquista normanna dell'Inghilterra.\nIn italiano e nelle altre lingue neolatine la W viene usato solo nei nomi stranieri e in termini di recente acquisizione (prestiti o neologismi come \"week-end\", \"watt\", \"kiwi\", \"wikipedia\"). Nel contesto della lingua italiana, la pronuncia della W \u00e8 quella della U semiconsonante o della V, di solito imitando la pronuncia nella lingua di origine del termine (ad esempio \"u\" semiconsonante nelle parole di origine inglese o \"v\" nelle parole di origine tedesca); tuttavia possono esserci delle eccezioni: per esempio le parole \"water\" e \"watt\" vengono rispettivamente pronunciate e nonostante abbiano origini inglesi.\nUtilizzo informale nella lingua italiana.\nIn italiano, nel linguaggio scritto informale, come nel linguaggio degli SMS, e nella scrittura di post-it e appunti, la lettera W pu\u00f2 essere utilizzata per rappresentare la presenza di una doppia v, ad esempio \"dawero\" anzich\u00e9 davvero. Rimangono comunque utilizzi scorretti all'interno della lingua italiana formale.\nViene anche utilizzata per indicare un rotacismo.\nNei titoli e negli slogan la lettera W \u00e8 usata come abbreviazione di \"evviva\" o \"viva\", in questi casi generalmente nella forma in cui la seconda V \u00e8 inserta con una delle aste nella prima V, costituendo di fatto un monogramma. Lo stesso simbolo capovolto indica \"abbasso\", usato come espressione di disapprovazione.\nNei quadranti delle bussole magnetiche o della rosa dei venti la W sta ad indicare il punto cardinale ovest (dall'inglese \"west\"). Nelle bussole di fabbricazione italiana W pu\u00f2 essere sostituito da O (ambiguo a livello internazionale perch\u00e9 \"Ost\" in tedesco significa \"est\")."}
{"id": "60740", "revid": "1494169", "url": "https://it.wikipedia.org/wiki?curid=60740", "title": "Anamnesi", "text": ""}
{"id": "60743", "revid": "1169970", "url": "https://it.wikipedia.org/wiki?curid=60743", "title": "Anamnesi (liturgia)", "text": "Per anamnesi, in liturgia, si intende il memoriale dei misteri. Siamo nell'ambito della catabasi divina, ossia dell'azione di Dio a servizio del suo popolo, che \u00e8 la dimensione principale della liturgia della Chiesa. Alla catabasi segue l'anabasi, ossia l'ascesa dell'uomo a Dio. Quando parliamo di anamnesi, tuttavia, ci riferiamo ad un'azione di Dio, il quale mediante il far memoria degli eventi salvifici da parte dell'uomo, entra sempre nuovamente nel tempo e attualizza l'evento di salvezza grazie all'azione dello Spirito Santo. Questo \u00e8 possibile perch\u00e9 Dio \u00e8 immutabile ed eterno, immutabile \u00e8 la sua volont\u00e0 di salvare l'uomo. Tuttavia, l'anamnesi \u00e8 anche azione dell'uomo che accoglie l'invito di Dio e si apre alla sua grazia. L'uomo infatti, in quanto libero, pu\u00f2 anche rifiutarsi. Si afferma che l'anamnesi \u00e8 possibile grazie alla fede, ma la fede \u00e8 sempre opera di Dio nell'uomo.\nLa liturgia \u00e8 anamnesi, ossia memoriale dei misteri: l'evento di salvezza che un tempo vissero altri uomini, oggi si rende realmente presente a noi nel mistero, dunque, in un altro modo, ma la salvezza \u00e8 per noi reale. Dall'anamnesi scaturisce l'epiclesi, che appartiene alla dimensione anabatica della liturgia. Dal l'epiclesi viene la dossologia. Anche la Celebrazione Eucaristica possiede queste due dimensioni dell'anamnesi (liturgia della Parola) ed epiclesi.\nAll'interno della Grande Preghiera Eucaristica, lanamnesi \u00e8 una preghiera nel canone della messa che segue l'elevazione e ricorda la Redenzione per rendere accetto al Padre il sacrificio eucaristico (liturgia cattolica).\nSubito dopo la consacrazione, ricorda la passione, la risurrezione e l'ascensione di Ges\u00f9, contiene l'offerta al Padre, la domanda di accettare il sacrificio, come quelli di Abele, Abramo e Melchisedec.\nNella forma tridentina del rito romano, comincia con le parole \"Unde et memores\".\nL'anamnesi \u00e8 la parte centrale e la struttura fondamentale delle nuove preghiere eucaristiche del messale romano.\nFormule dal Messale Romano.\nL'anamnesi, o memoriale, \u00e8 parte della Preghiera Eucaristica, e segue il racconto dell'Istituzione.\nProsegue la Preghiera Eucaristica "}
{"id": "60745", "revid": "486946", "url": "https://it.wikipedia.org/wiki?curid=60745", "title": "L'Aquila Calcio", "text": ""}
{"id": "60749", "revid": "1498232", "url": "https://it.wikipedia.org/wiki?curid=60749", "title": "VM/CMS", "text": "VM/CMS (\"Virtual Machine/Conversational Monitor System\", originariamente chiamato CP/CMS) \u00e8 un sistema operativo di IBM installato su mainframe di architettura System/360, System/370, System/390 e zSeries.\nAltri sistemi operativi per lo stesso tipo di hardware sono gli appartenenti alla famiglia MVS - OS/390 - Z/OS.\nStoria.\nLo sviluppo part\u00ec basandosi su quello che era stato il \"CP-40 Project\", lavorando con un System 360 Model 40 modificato, al Cambridge Scientific Center (CSC) di IBM nell'autunno del 1964. CP-40 era un sistema operativo a macchina virtuale: un semplice ambiente interattivo ad utenza singola e il CMS fu progettato per lavorare con esso. L'implementazione attuale part\u00ec nel 1965 e il sistema completo fu reso disponibile agli utenti nei primi mesi del 1966.\nVM/CMS non fu formalmente commercializzato come un prodotto IBM e, per molti anni, ci furono diatribe politiche interne riguardanti quali risorse avrebbero dovuto essere dedicate ad esso a dispetto di altri prodotti IBM della stessa tipologia.\nDopo l'annuncio del System 360 Model 67 da parte di IBM, il software fu convertito per funzionare su quella piattaforma hardware ed il CP-40 fu rinominato CP-67. Una prima versione del sistema fu installata ai laboratori Lincoln del MIT nel 1967 a causa dell'insoddisfazione del Lincoln per l'offerta standard di IBM, TSS (Time Sharing System), il quale era, al tempo, molto lento ed inaffidabile. Il personale del Lincoln collabor\u00f2 attivamente con CSC per il miglioramento del sistema operativo e cos\u00ec fece anche un altro importante cliente di IBM, Union Carbide, il quale decise, anch'esso, di adottare VM/CMS.\nAll'inizio del 1968 si ebbe il successo del sistema operativo e la maggior parte dei System 360/67 installarono VM/CMS e non TSS che era il sistema \"ufficiale\" di IBM per quella piattaforma hardware. Questo port\u00f2 inevitabilmente alla dismissione di TSS, nel 1971.\nIn seguito, l'utilit\u00e0 di VM/CMS (specialmente all'interno di IBM, dove fu largamente usato per lo sviluppo di MVS) imped\u00ec ogni tentativo di soppiantarlo e costrinse IBM ad arrendersi di fronte all'evidente importanza dello stesso.\nDescrizione.\nVM/CMS possiede due componenti principali, VM e CMS, ciascuna operante come un sistema operativo indipendente. VM \u00e8 un sistema a macchine virtuali il quale fornisce ad ogni singolo utente un ambiente assimilabile ad un mainframe personale. CMS \u00e8 un semplice sistema operativo ad utente singolo progettato per essere eseguito, principalmente, in ambiente VM. Ad ogni utente di VM \u00e8 fornita la propria macchina virtuale in cui eseguire CMS o un altro sistema operativo.\nVM 370 Welcome screen:\n VM/370 ONLINE\n VV VV MM MM\n VV VV MMM MMM\n VV VV MMMM MMMM\n VV VV MM MM MM MM\n 3333333333 777777777777MMMM 00000000\n 333333333333 77777777777 MM 0000000000\n 33 VV33 77VV 77 00MM 00\n V33 VV 77M 00MM 00\n 33 VV 77MM 00MM 00\n 3333VV VV 77 MM 00MM 00\n 3333 VVVV 77 MM 00MM 00\n 33 VV 77 MM 00MM 00\n 33 77 00 00\n 33 33 77 00 00\n 333333333333 77 0000000000\n 3333333333 77 00000000\n RUNNING"}
{"id": "60756", "revid": "729019", "url": "https://it.wikipedia.org/wiki?curid=60756", "title": "Poliuria", "text": "La poliuria (pronuncia corretta: ; pronuncia accettabile: ) \u00e8 un'eccessiva o anormale produzione o escrezione di urina (per definizione un'escrezione maggiore di 2,5-3 litri nell'arco di 24 ore in un soggetto adulto o un'escrezione superiore a 40 mL/kg/die). La minzione frequente (o pollachiuria) \u00e8 di solito un sintomo di accompagnamento. La produzione di urine nel corso della giornata viene meglio definita con il nome di diuresi giornaliera. La poliuria appare spesso associata alla polidipsia (un marcato aumento del senso di sete che porta il paziente a ingerire considerevoli quantit\u00e0 di liquidi: pi\u00f9 precisamente un'assunzione di acqua maggiore di 6 L/die o di 100 mL/kg/die), sebbene sia possibile avere poliuria senza polidipsia e viceversa, con la polidipsia che pu\u00f2 essere sia una causa della poliuria che un suo effetto. La nicturia, cio\u00e8 la frequente necessit\u00e0 di eliminare urina durante la notte, pu\u00f2 talvolta associarsi alla poliuria.\nLa polidipsia psicogena, un disturbo psichiatrico, pu\u00f2 portare alla poliuria. La poliuria \u00e8 solitamente vista come un sintomo o segno di un altro disturbo, quindi non una malattia di per s\u00e9, anche se in diversi casi pu\u00f2 risultare complicato individuare una causa chiara.\nCause.\nLa causa pi\u00f9 comune di poliuria negli adulti e nei bambini \u00e8 il diabete mellito in scarso controllo metabolico: questa situazione comporta una diuresi osmotica, quando i livelli di glucosio (glicemia) sono cos\u00ec alti che il glucosio viene escreto nelle urine in quanto viene superata la cosiddetta \u201csoglia renale di riassorbimento\u201d. L'acqua segue passivamente la concentrazione di glucosio, portando alla escrezione di un volume di urina anormalmente elevato. Nei soggetti non affetti da diabete mellito, le cause pi\u00f9 comuni di poliuria sono una ridotta secrezione di aldosterone (in genere causata da un tumore della corticale surrenale, la polidipsia primaria (un\u2019eccessiva assunzione di liquidi), il diabete insipido centrale e il diabete insipido nefrogeno. La poliuria pu\u00f2 anche essere dovuta alla assunzione di diverse sostanze chimiche, come i diuretici, la caffeina e l\u2019etanolo. Pu\u00f2 verificarsi anche dopo tachicardie sopraventricolari, durante l'insorgenza di fibrillazione atriale , il parto e dopo la rimozione di una causa ostruente all'interno del tratto urinario (ad esempio un calcolo renale). La diuresi \u00e8 controllata da diversi ormoni ad azione antidiuretica come la vasopressina, dall'angiotensina II e dall'aldosterone. Con il termine \"poliuria (diuresi) da freddo\" ci si riferisce all\u2019aumentata produzione di urina a seguito di esposizione a bassa temperatura: questo fenomeno spiega anche in parte la ben nota \"diuresi da immersione\". La \"diuresi da altitudine\" \u00e8 un tipo di poliuria che si verifica ad altitudini superiori a 3.000 metri, ed \u00e8 un indicatore auspicabile di adattamento dell'organismo alle alte quote. Gli alpinisti che si adattano bene alle alte quote sperimentano questo tipo di diuresi. \nAttraverso meccanismi che non sono stati ancora pienamente compresi, il centro osmotico dell\u2019organismo per via ormonale stimola i reni ad espellere una maggior quantit\u00e0 di liquidi (e in misura minore spinge verso una natriuresi), cos\u00ec da determinare un innalzamento dell'ematocrito (la concentrazione dei globuli rossi nel sangue) al fine di migliorare la capacit\u00e0 di trasporto dell'ossigeno e opporsi alla nota tendenza alla formazione dell'edema da alta quota.\nLista delle possibili cause.\nGenerale\nSistema urinario\nOrmonali\nCircolazione\nNeurologiche\nAltre \nMeccanismi.\nPossiamo distinguere 4 principali processi che causano poliuria; in genere sono in gioco uno o pi\u00f9 di uno dei seguenti meccanismi:\nDiagnosi.\nLa poliuria \u00e8 solo un segno clinico che pu\u00f2 sottintendere numerose e diverse patologie. Per la diagnosi di queste ultime \u00e8 necessario eseguire un\u2019attenta valutazione anamnestica del paziente indagando in particolare le quantit\u00e0 di liquidi assunti ed eliminati con le urine, le modalit\u00e0 di esordio della poliuria, la concomitanza di alcune condizioni note per associarsi con questo disturbo (ad esempio trauma cranico, ictus, diabete mellito, un recente episodio di ostruzione delle vie urinarie, interventi chirurgici ecc.).\nVa attentamente valutata anche la concomitante assunzione di farmaci volta ad identificare eventuali medicinali che possono essere associati a diabete insipido nefrogeno oppure che tendano ad aumentare la diuresi (ad esempio i diuretici, l\u2019alcol, bevande contenenti caffeina).\nAnche se anamnesi e valutazione clinica possono suggerire alcune cause di poliuria, \u00e8 generalmente necessario eseguire alcuni test ematici e strumentali.\nUna glicemia a digiuno \u00e8 utile e sufficiente per escludere un diabete mellito non compensato. La valutazione della natriemia, kaliemia e calcemia forniscono informazioni su un eventuale uso occulto di diuretici. Gli stessi ioni (calcio, sodio e potassio) spesso opportuno vengano misurati anche sulle urine.\nA completamento \u00e8 utile eseguire il dosaggio dell\u2019osmolarit\u00e0 di siero e urine cui talvolta \u00e8 opportuno associare il dosaggio del livello plasmatico dell\u2019ormone antidiuretico (ADH).\nLe prove di privazione di acqua con contestuale misurazione del sodio sierico e urinario, nonch\u00e9 dell'osmolarit\u00e0 sierica e urinaria sono riservate al sospetto di diabete insipido centrale/nefrogeno o alla polidipsia psicogena.\nTrattamento.\nIl trattamento varia a seconda della causa della poliuria. Secondo il NICE, se altri trattamenti medici hanno fallito, si pu\u00f2 ricorrere alla desmopressina, specialmente in caso di poliuria notturna (che pu\u00f2 anche essere causata dal diabete mellito)."}
{"id": "60759", "revid": "729019", "url": "https://it.wikipedia.org/wiki?curid=60759", "title": "Achilia", "text": "L'achilia \u00e8 una condizione patologica caratterizzata da mancanza totale della secrezione dei succhi gastrici, acido cloridrico e pepsinogeno. Pu\u00f2 avvenire sia all'interno dello stomaco ma pi\u00f9 raramente anche nel pancreas, se vengono a mancare la produzione di enzimi digestivi.\nEpidemiologia.\nL'incidenza della manifestazione nella popolazione \u00e8 alquanto rara. Frequente \u00e8 invece la diminuzione pi\u00f9 o meno accentuata di secrezione: in questo caso si parla di \"ipochilia\".\nEziologia.\nL'achilia pancreatica \u00e8 una delle conseguenze della fibrosi cistica (forma classica) e causa malassorbimento intestinale."}
{"id": "60760", "revid": "1543377", "url": "https://it.wikipedia.org/wiki?curid=60760", "title": "Acloridria", "text": "L'acloridria \u00e8 una disfunzione dell'apparato digerente, consistente nell'assenza di acido cloridrico nel succo gastrico.\nPatologie associate.\nL'acloridia si ritrova in diverse patologie quali varie forme di anemie e in alcune forme di carcinoma gastrico, dove in passato si pensava che la sua presenza aumentasse il rischio di incorrere in tali forme neoplastiche, mentre attualmente si \u00e8 compreso che soltanto quando oltre all'acloridria vi \u00e8 un'ulcera gastrica si deve sospettare la massa tumorale. Inoltre \u00e8 presente nell'atrofia della mucosa gastrica, ed \u00e8 tipica della sindrome di Verner-Morrison, o sindrome WDHA, caratterizzata dalla presenza di un VIPoma (tumore neuroendocrino secernente Peptide intestinale vasoattivo), con conseguente diarrea acquosa, ipokaliemia e, appunto, acloridria.\nLa correlazione fra acloridia e anemia perniciosa \u00e8 spiegabile dal fatto che si ha mancata secrezione di fattore intrinseco, con conseguente carenza di vitamina B12 e quindi anemia perniciosa.\nSintomatologia.\nLe manifestazioni che si associano a tale disturbo riguardano la digestione, anche se essa appare quasi normale quella che viene invece compromessa \u00e8 la digestione proteica, fra i pochi sintomi si riscontra la diarrea.\nTerapia.\nIl trattamento prevede assunzione di vitamine, fra cui la B12 e somministrazione di antibiotici."}
{"id": "60761", "revid": "729019", "url": "https://it.wikipedia.org/wiki?curid=60761", "title": "Aerofagia", "text": "L'aerofagia \u00e8 la presenza di un'eccessiva quantit\u00e0 di aria all'interno dello stomaco. La presenza di quantit\u00e0 fisiologiche \u00e8 definita aerogastria.\nClinica.\n\u00c8 caratterizzata da un rigonfiamento gassoso dell'addome con conseguente meteorismo e frequenti eruttazioni e flatulenze. Pu\u00f2 causare anche dolore.\nEziologia.\nLe cause che portano a tale manifestazione sono dovute: ad uno stato ansioso del soggetto, ad un ingurgitamento troppo veloce del cibo o dei liquidi, fermentazione di certi alimenti (in particolar modo quelli ad alta percentuale di grassi, i quali rallentano la digestione e contribuiscono ad un senso di gonfiore e gas), al fumo ed al consumo di gomme da masticare.\nTalvolta l'insorgere della patologia pu\u00f2 essere dovuta ad altri disturbi dell'apparato digerente quali ulcere o gastriti.\nRimedi.\nIn caso di aerofagia sono sconsigliati gli apporti alimentari quali: lattosio, raffinosio, fruttosio e sorbitolo.\nPer evitare l'irritazione della mucosa intestinale \u00e8 pertanto necessario l'introduzione di riso e/o orzo, ovvero alimenti a basso contenuto zuccherino."}
{"id": "60764", "revid": "287204", "url": "https://it.wikipedia.org/wiki?curid=60764", "title": "Editto sui prezzi massimi", "text": "Leditto sui prezzi massimi (anche conosciuto come editto di Diocleziano; in latino \"Edictum De Pretiis Rerum Venalium\") fu emesso nel 301 dall'imperatore romano Diocleziano.\nDurante la crisi del III secolo, le monete romane erano state notevolmente svalutate a causa dei numerosi imperatori e usurpatori romani che avevano battuto moneta in maniera indipendente per corrompere i soldati e i funzionari. Diocleziano durante il suo regno, nello stesso periodo dell'editto sui prezzi cos\u00ec come aveva fatto in precedenza, emise dei decreti sulla valuta nel tentativo di riformare il sistema delle tasse e di stabilizzare la moneta. \u00c8 difficile sapere esattamente come \u00e8 stata cambiata la monetazione, giacch\u00e9 i valori e perfino i nomi delle monete sono spesso sconosciuti.\nStoria.\nTutte le monete nel decreto e nell'editto erano valutate in base al \"denario\", che Diocleziano aveva sperato di sostituire con un nuovo sistema basato sull\"argenteo\" e sulle relative frazioni.\nL\"argenteo\" sembra essere fissato a un valore di 100 \"denari\", il \"nummus\" argentato a 25 denari e il bronzo radiato a 4 - 5 denari. Il rame con la corona di alloro fu rivalutato da 1 \"denario\" a 2 \"denari\". L\"aureo\" d'oro, il cui valore in questo periodo era arrivato a 833 \"denari\", fu rimpiazzato con il \"solido\", che valeva 1\u00a0000 \"denari\" (questo era differente dal \"solido\" introdotto da Costantino I alcuni anni pi\u00f9 tardi). Queste monete mantennero il loro valore durante il regno di Diocleziano, ma a differenza delle monete di bronzo e di rame, che erano prodotte in grande quantit\u00e0, erano battute solo molto raramente e hanno avuto scarso effetto sull'economia.\nQueste nuove monete in realt\u00e0 aumentarono l'inflazione e, nel tentativo di combatterla, Diocleziano emise all'inizio un editto sul valore delle monete, il cosiddetto editto di Afrodisiade (301): con esso il valore delle monete di rame e di bronzo raddoppiava, e si fissava la pena di morte per gli speculatori, i quali furono incolpati per l'inflazione e paragonati ai barbari che attaccavano l'impero.\nDi fronte all'insuccesso di questo primo provvedimento, fu emanato, fra il 20 novembre e il 9 dicembre del 301, l\"Edictum de pretiis\". Questo era diviso in 32 sezioni e poneva un limite sui prezzi per tutti i prodotti commerciabili nell'impero. L'obiettivo non era \"congelare\" i prezzi, ma segnarne i \"maxima\", ovvero i massimi prezzi di mercato, oltre i quali determinate merci non avrebbero potuto essere vendute. Queste merci includevano varie merci per l'alimentazione (carne, grano, vino, birra, salsicce, ecc.), abbigliamento (scarpe, mantelli, ecc.), le spese di trasporto per i viaggi in mare e gli stipendi settimanali. Il limite pi\u00f9 alto era per una libbra di seta colorata con la porpora, che fu fissata a 150\u00a0000 denari (il prezzo di un leone fu fissato alla stessa cifra). Nell'editto di Diocleziano, si menzionava che il vino di Piceno era considerato il vino pi\u00f9 costoso, insieme a Falerno. Il Vinum Hadrianum fu prodotto a Picenum, nella citt\u00e0 di \"Hatria\" o \"Hadria\", la citt\u00e0 vecchia di Atri.\nTuttavia, l'editto non risolse il problema, poich\u00e9 la massa totale delle monete coniate continu\u00f2 ad aumentare l'inflazione e i prezzi massimi che erano stabiliti erano apparentemente troppo bassi. I mercanti o smisero di produrre le merci, o le vendettero illegalmente al mercato nero (che in quegli anni prolifer\u00f2), o usarono invece il sistema del baratto. L'editto come risultato spinse a interrompere gli affari e il commercio, fra commercianti o in citt\u00e0 intere, che non erano pi\u00f9 in grado di produrre i beni a costi accettabili. Poich\u00e9 l'editto inoltre aveva fissato i limiti sugli stipendi, coloro che avevano gli stipendi fissi (in particolare soldati) trovarono che il loro salario era aumentato ma non aveva pi\u00f9 valore poich\u00e9 i prezzi artificiali non riflettevano i costi reali. Si produsse quindi una vera e propria \"paralisi\" dell'economia nell'impero.\nL'editto fu probabilmente emesso ad Antiochia di Siria o ad Alessandria e fu installato in inscrizioni in greco e latino. Ora sopravvive solo nei frammenti trovati principalmente nella parte orientale dell'impero, in cui Diocleziano aveva governato, anche se \u00e8 il pezzo di legislazione del periodo della tetrarchia che \u00e8 sopravvissuto pi\u00f9 a lungo. L'editto \u00e8 stato criticato da Lattanzio, un retore di Nicomedia, che incolp\u00f2 gli imperatori per l'inflazione e scrisse a proposito delle lotte causate dall'alterazione forzata dei prezzi. Alla fine del regno di Diocleziano, nel 305, l'editto fu virtualmente ignorato e l'economia non si stabilizz\u00f2 fino alla riforma della monetazione di Costantino."}
{"id": "60769", "revid": "547034", "url": "https://it.wikipedia.org/wiki?curid=60769", "title": "Moulton", "text": ""}
{"id": "60771", "revid": "599", "url": "https://it.wikipedia.org/wiki?curid=60771", "title": "Piani di Moulton", "text": ""}
{"id": "60774", "revid": "1654832", "url": "https://it.wikipedia.org/wiki?curid=60774", "title": "Federazione Internazionale dell'Automobile", "text": "La F\u00e9d\u00e9ration Internationale de l'Automobile (la denominazione francese \u00e8 quella ufficiale), in sigla FIA, in italiano Federazione Internazionale dell'Automobile, \u00e8 una federazione di circa 240 Automobile Club di 144 paesi del mondo, rappresentanti circa 80 milioni di automobilisti.\nRiconosciuta dall'ONU, la FIA ha sede a Parigi, al numero 8 di Place de la Concorde nello stesso edificio che ospita l'H\u00f4tel de Crillon. \u00c8 attualmente presieduta da Mohammed Bin Sulayem.\nStoria.\nIl 20 giugno 1904 viene fondata lAssociation Internationale des Automobile Clubs Reconnus\" (in italiano \"Associazione Internazionale degli Automobil Club Riconosciuti\"), in sigla AIACR\"', per l'organizzazione di gare internazionali d'automobilismo.\nL'AIACR pubblica il primo calendario sportivo nel 1908 e nel 1924 crea la \"Commission Sportive Internationale\" (in italiano \"Commissione Sportiva Internazionale\"), in sigla CSI, per la gestione dei cosiddetti \"Grand Prix\" (in italiano \"Gran Premi\") e di altri tipi di gare.\nNel 1946 l'AIACR si riorganizza e cambia denominazione in \"F\u00e9d\u00e9ration Internationale de l'Automobile\", e l'anno successivo si comincia anche ad utilizzare il termine \"Formula Uno\" per le vetture Grand Prix, di cui la FIA organizzer\u00e0 il primo Campionato Mondiale nel 1950. Pur mantenendo la titolarit\u00e0 e il controllo sportivo sulla Formula Uno, la sua gestione commerciale verr\u00e0 appaltata in seguito alla societ\u00e0 Formula One Management di Bernie Ecclestone, gi\u00e0 vicepresidente della FIA per le attivit\u00e0 promozionali.\nNel 1978, sotto la spinta di Jean-Marie Balestre, la CSI cambia denominazione in \"F\u00e9d\u00e9ration Internationale du Sport Automobile\" (in italiano \"Federazione Internazionale dello Sport Automobilistico\"), in sigla FISA, e assume un'ampia autonomia rispetto alla FIA, ma viene sciolta nel 1993 e assimilata all'interno della FIA come \"World Motor Sports Council\" con l'elezione di Max Mosley a presidente della FIA.\nAttivit\u00e0.\nTra le attivit\u00e0 della FIA vi sono l'armonizzazione di diverse normative nazionali e campagne a favore della sicurezza stradale. Dopo la seconda guerra mondiale la FIA impiegava molte delle proprie energie per favorire il turismo automobilistico attraverso le frontiere preparando visti e documenti internazionali. Ora questa attivit\u00e0 \u00e8 fortemente ridimensionata.\nPer quanto riguarda le competizioni automobilistiche, la FIA \u00e8 l'organismo normativo ultimo nella maggior parte dei Paesi del mondo (gli Stati Uniti d'America ad esempio sono esclusi) ed organizza i quattro campionati mondiali di Formula 1, Rally, Endurance e Turismo, oltre a serie inferiori come la Formula 3000, la GP2 e la Formula 3. Nel 2012 \u00e8 stata ideata la Formula E categoria destinata ai veicoli elettrici monoposto, le cui prime gare si sono disputate nel 2014.\nPresidenti della FIA.\nPresidenti della CSI/FISA.\nI presidenti della Commissione Sportiva Internazionale (CSI) successivamente trasformata in Federazione Internazionale dello Sport Automobilistico (FISA) con larga autonomia e poi sciolta nel 1993 sono stati:\nMembri.\nMembri della FIA sono:"}
{"id": "60775", "revid": "74801", "url": "https://it.wikipedia.org/wiki?curid=60775", "title": "Forest Ray Moulton", "text": "Biografia.\nAstronomo a Chicago. Intorno al 1900, insieme al geologo statunitense T. C. Chamberlin, formula una congettura sulla formazione del sistema solare attribuita al passaggio di una stella nelle vicinanze del sole che per effetto di marea avrebbe provocato il distacco di materiale solare; questo materiale gassoso per successivo raffreddamento avrebbe fatto nascere i cosiddetti \"planetesimi\" successivamente aggregatisi in asteroidi e pianeti.\nNel 1902 propone un piano non desarguesiano piuttosto semplice ora noto come piano di Moulton (v.a. teorema di Desargues).\nNell'ambito della AAAS copre la carica di Permanent Secretary dal 1937 al 1946 e quella di Administrative Secretary dal 1946 al 1948."}
{"id": "60777", "revid": "1566286", "url": "https://it.wikipedia.org/wiki?curid=60777", "title": "Ladykillers", "text": "Ladykillers (\"The Ladykillers\") \u00e8 un film del 2004 diretto da Joel ed Ethan Coen, remake della commedia \"La signora omicidi\" del 1955 diretta da Alexander Mackendrick.\nPresentato in concorso al 57\u00ba Festival di Cannes, ha valso a Irma P. Hall il Premio della giuria.\nTrama.\nSaucier, Mississippi. La signora Marva Munson, un'anziana donna nera, \u00e8 una fervente cristiana e vedova. Un giorno si presenta alla porta della sua abitazione il professor Goldthwaite Hagginson Dorr, un sedicente musicista interessato ad affittare la stanza disponibile e utilizzare lo scantinato per fare delle prove con la sua piccola orchestra.\nIn realt\u00e0 Dorr \u00e8 un ladro gentiluomo che intende compiere un furto ingegnoso, che consiste nello scavare un tunnel dallo scantinato dell'abitazione sino al magazzino sotterraneo di un casin\u00f2 galleggiante pieno di soldi, aiutato dalla sua banda composta da Garth Pancake, esperto di esplosivi; Generale, un ex-soldato vietnamita; Gawain, un giovane di colore che lavora come addetto alle pulizie nel casin\u00f2; e infine Lump, un energumeno con ritardo mentale, ex-giocatore di football.\nDopo varie vicissitudini, la gang di Dorr riesce a scavare il tunnel e a rubare 1,6 milioni di dollari, ma a causa di un errore di Pancake vengono scoperti dalla Munson, che intende farli arrestare, a meno che restituiscano i soldi e vadano in chiesa con lei la domenica successiva. Il gruppo allora si ritrova a dover uccidere la Munson per farla tacere: prima prova Gawain, ma mentre si avvicina per soffocarla con un cuscino, Gawain ricorda sua madre quando era piccolo e rinuncia all'omicidio; questo fa scaturire una colluttazione con i suoi compagni soprattutto con Garth che accidentalmente gli spara un colpo di pistola; dopodich\u00e9 il gruppo nasconde il cadavere gettandolo su una barca di rifiuti. Tornati a casa, Garth tenta di rubare tutti i soldi e di fuggire con la sua compagna, ma il generale lo strangola con un fil di ferro e il gruppo getta il cadavere su una barca di rifiuti.\nIl generale tenta di uccidere Marva mentre questa \u00e8 nel sonno ma viene spaventato dal tic tac dell'orologio e inghiotte una sigaretta; esce di corsa per cercare dell'acqua ma inciampa sul gatto della vedova, cade per le scale rompendosi il collo e muore. Nascosto il cadavere nella nave di rifiuti, Lump e Door hanno una lite sul ponte: Lump si dimostra disposto a fare quello che ha detto Marva ma Door non \u00e8 d'accordo e Lump tenta di sparargli con la pistola, ma questa non funziona; mentre prova contro di s\u00e9, parte un colpo che uccide Lump, il quale cade gi\u00f9 dal ponte fino a cadere su una barca piena di rifiuti; poco dopo Dorr viene colpito da un pezzo di una statua, cade gi\u00f9 dal ponte mentre il suo mantello rimane impigliato, impiccandolo, subito dopo, ma a causa del peso dell'ormai cadavere di Dorr, si strappa e cade sulla stessa barca piena di rifiuti dove poco prima \u00e8 caduto anche il cadavere di Lump.\nLa signora Munson, rimasta con i soldi nel suo scantinato e non creduta dalle autorit\u00e0, decide di darli tutti in beneficenza alla sua amata Bob Jones University."}
{"id": "60781", "revid": "599013", "url": "https://it.wikipedia.org/wiki?curid=60781", "title": "Fia", "text": ""}
{"id": "60782", "revid": "125965952", "url": "https://it.wikipedia.org/wiki?curid=60782", "title": "Crocevia della morte", "text": "Crocevia della morte (\"Miller's Crossing\") \u00e8 un film del 1990 diretto dai fratelli Coen, basato sui romanzi di Dashiell Hammett \"Piombo e sangue\" e \"La chiave di vetro\".\nTrama.\nStati Uniti, fine anni venti. Le due organizzazioni malavitose pi\u00f9 grandi e potenti della citt\u00e0 si fanno guerra a causa di un piccolo allibratore ebreo, Bernie Bernbaum: pare infatti che, ingaggiato di sovente dal capo della mafia italiana Johnny Caspar per truccare a suo favore il circuito di scommesse pugilistico locale, Bernbaum si faccia la cresta sui suoi guadagni, causandogli parecchie perdite in seno al suo giro di scommesse illecite, e siccome l'allibratore gode della protezione del capo della mafia irlandese Leo O'Bannon, fidanzato infatti con sua sorella Verna, il tutto porta inevitabilmente allo scontro. Tom Reagan, braccio destro del capomafia irlandese, a sua volta invischiato in una tresca con la donna, cerca di risolvere la situazione e di evitare spargimenti di sangue inutili, ritenendo Caspar pi\u00f9 che in grado d'usurpare il predominio di Leo sulla citt\u00e0, ma quando quest'ultimo, evidentemente influenzato dallo zampino della donna, insiste per opporre l'offensiva all'organizzazione di Caspar le cose non fanno che peggiorare.\nForte del fatto d'aver in pugno le istituzioni locali, a differenza di Caspar, Leo gli scatena contro tutte le forze di polizia, al che l'italiano reagisce tentando infruttuosamente di farlo assassinare. Tom, ligio alla sua funzione di consigliere di Leo, e nonostante questo lo esponga a rischi, gli confessa di avere una relazione con Verna, nel vano tentativo di farlo recedere dalla protezione di Bernie e d'acquietare dunque le cose. Leo lo allontana dunque dal gruppo dopo averlo brutalmente pestato dinanzi agli altri membri della cosca. Tom decide allora di rivolgersi a Caspar, di cui aveva gi\u00e0 rifiutato una proposta d'assunzione agli inizi del conflitto, e ne diviene il consigliere, aiutandolo all'apparenza a spodestare Leo. La prova di fedelt\u00e0 che gli viene richiesta \u00e8 per\u00f2 atroce: uccidere Bernie, che gli uomini di Caspar sono riusciti ad acciuffare.\nAccompagnato dagli sgherri di Caspar al \"Miller's Crossing\", una zona boschiva poco fuori citt\u00e0, luogo deputato per l'esecuzione di Bernie, Tom viene lasciato solo affinch\u00e9 faccia il suo compito ma, anche perch\u00e9 mosso a compassione dalle suppliche del malcapitato, alla fine gli risparmia la vita, a patto per\u00f2 che abbandoni la citt\u00e0 e si renda pertanto irreperibile, facendolo cos\u00ec fuggire e sparando poi un paio di colpi a vuoto per simularne l'uccisione. La cosca di Caspar par dunque accettarlo senza remore nei propri ranghi, all'infuori dello spietato e violento Eddie Dane, braccio destro del capomafia italiano, che invece non nutre alcuna fiducia in lui e, venuto a sapere appunto che nessuno dei loro era presente quando Tom ha sparato a Bernie, di propria iniziativa e senza ricevere alcun avallo dal proprio capo preleva con la forza Tom per accertarsi che abbia effettivamente svolto il proprio compito al \"Miller's Crossing\"; Tom si d\u00e0 ormai per spacciato ma, quando arrivano nel luogo esatto in cui sarebbe stato ucciso l'allibratore, rinvengono un cadavere sfigurato da un colpo d'arma da fuoco in piena faccia, cosa dunque che parrebbe tranquillizzare tutti, tranne Dane che vi nutre ancora dei forti sospetti. \nPochi giorni dopo, Bernie si rif\u00e0 inaspettatamente vivo, facendosi trovare da Tom in casa propria: l'allibratore infatti, che ha inscenato la propria morte utilizzando il corpo del suo amante e socio Mink, non ha la minima intenzione di sparire dalla scena a mani vuote e, colpito pure nell'amor proprio per averlo dovuto supplicare in ginocchio per aver salva la vita, adesso lo vuol ricattare, chiedendogli una grossissima somma affinch\u00e9 non avvisi Caspar; Tom per il momento non pu\u00f2 far nulla e pertanto cerca d'accondiscendere alle sue condizioni, bench\u00e9 pi\u00f9 in l\u00e0 non gli dir\u00e0, per telefono, che il suo ricatto \u00e8 un'arma a doppio taglio poich\u00e9 anche lui rischia ugualmente la vita se si venisse a sapere che respira ancora. Nel frattempo, Dane scopre la vera identit\u00e0 del cadavere trovato nei boschi e, siccome anche lui intratteneva una relazione omosessuale con Mink, sfoga la sua furibonda vendetta su Tom al cospetto di Caspar, rischiando d'ucciderlo ancor prima che possa confessare la verit\u00e0, ma Caspar interviene uccidendo a sangue freddo il proprio vice: Tom infatti, sfruttando a proprio vantaggio la circospezione con cui lo trattava Dane ed i suoi legami con Mink, era riuscito ad instillare nella mente di Caspar il sospetto che quest'ultimo stesse dapprima pilotando i raggiri di Bernie (mediante il suo rapporto con Mink) e poi che stesse congiurando assieme al proprio amante alle sue spalle, cosa per cui quest'ultimo accesso d'ira di Dane non ha fatto che dargliene la conferma.\nNel finale, Tom riuscir\u00e0 a ricomporre dunque l'ingarbugliata matassa, limitando al minimo i danni, ma con un compromesso che non lascia veramente felice nessuno dei sopravvissuti: Caspar si reca a casa di Tom, dove quest'ultimo immagina che Bernie vi si nasconda ancora per tendergli un agguato, credendo di trovarvi Mink come indicatogli da Tom, e quando questi s'accinge a varcare la soglia di casa Bernie, convinto com'era di beccare lo stesso Tom, lo uccide a bruciapelo. Sopraggiunto pochi secondi dopo, Tom si fa dare da Bernie la pistola con cui ha appena ucciso Caspar, dicendogli di volerla utilizzare per farne ricadere la colpa sul defunto Dane, ma non appena ha impugno l'arma la punta minaccioso verso l'allibratore. Malgrado anche stavolta, rimasto disarmato, Bernie lo implori in ginocchio di avere piet\u00e0, Tom lo uccide a sangue freddo, per poi sistemare il suo corpo e quello di Caspar in modo che sembrino che si siano ammazzati a vicenda.\nLeo ritorna cos\u00ec ad essere il padrone incontrastato della citt\u00e0 e, al funerale di Bernie, dice a Tom di essere prossimo a sposare Verna (che oramai non vuole pi\u00f9 avere nulla a che fare con Tom). Leo perdona Tom dell'accaduto, soprattutto ora che ha ben chiaro come il suo fosse tutto un piano per aiutarlo a sconfiggere Caspar, e gli offre di nuovo il posto da consigliere, ma Tom rifiuta subito l'offerta e gli dice addio, rinunciando cos\u00ec sia a Leo sia a Verna.\nProduzione.\nDurante la scrittura di questo film i fratelli Coen ebbero un blocco dello scrittore, di cui approfittarono per trarre l'ispirazione per scrivere \"Barton Fink - \u00c8 successo a Hollywood\", film che tratta di uno sceneggiatore che non riesce a completare il suo lavoro.\nIl personaggio di Tom appare particolarmente ossessionato dal suo cappello: sono innumerevoli le scene in cui lo raccoglie e lo recupera, saldandosi con la scena del sogno iniziale, in cui egli lo perdeva. Il cappello appare il simbolo del tenere la propria vita in ordine: in effetti Tom, che afferma che \"nulla \u00e8 pi\u00f9 ridicolo di un uomo che insegue il suo cappello\", \u00e8 tanto freddo e razionale nel suo lavoro di consigliere, quanto disordinato e schiavo delle passioni nella vita privata (il vizio del gioco, la passione per Verna).\nIl personaggio di Tom ha altres\u00ec qualche punto di contatto con quello di Drugo de \"Il grande Lebowski\", entrambi appaiono infatti singolarmente imperturbabili di fronte allo spettacolo della violenza: Tom in particolare, viene malmenato ripetutamente e non accenna mai una reazione.\nDistribuzione.\nFu distribuito nelle sale statunitensi il 22 settembre 1990, mentre in quelle italiane il 15 febbraio 1991."}
{"id": "60784", "revid": "2039709", "url": "https://it.wikipedia.org/wiki?curid=60784", "title": "Yad Vashem", "text": "Yad Vashem () \u00e8 l'Ente nazionale per la Memoria della Shoah di Gerusalemme, istituito per \u00ab\"documentare e tramandare la storia del popolo ebraico durante la Shoah preservando la memoria di ognuna delle sei milioni di vittime\"\u00bb, nonch\u00e9 per ricordare e celebrare i non ebrei di diverse nazioni che rischiarono le loro vite per aiutare gli ebrei durante la Shoah e certificati al 1\u00ba gennaio 2020 in 27\u00a0712 persone. Fondato il 19 agosto 1953 con la \"Legge del memoriale\" approvata dalla parlamento israeliano, il sito che ospita tutte le strutture del Memoriale \u00e8 stato costruito sul versante occidentale del Monte Herzl (\"Monte della Memoria\" o \"Monte del Ricordo\") della foresta di Gerusalemme, a 804 metri sul livello del mare, con un museo storico che occupa un'area di 4\u00a0200 m\u00b2 con strutture prevalentemente sotterranee.\nL'organizzazione dei compiti \u00e8 demandata alle diverse sezioni dell'ente, che comprende fra l'altro: gli archivi storici, gli istituti di ricerca sulla shoah, la scuola per gli studi sull'olocausto, una corposa biblioteca, oltre che i memoriali e diversi spazi, alcuni espositivi e museali e altri consistenti in rappresentazioni e giardini di grande valore simbolico per gli ebrei.\nDopo il Muro del Pianto, il \"Memoriale dell'Olocausto e degli eroi\", il principale museo dedicato al ricordo dell'Olocausto nel mondo, \u00e8 il secondo sito turistico pi\u00f9 visitato di Israele con oltre due milioni di visitatori l'anno.\nNominato ad agosto 2021, presidente di Yad Vashem \u00e8 l\u2019ex console generale israeliano a New York, Dani Dayan che \u00abva a ricoprire un incarico rimasto vacante dal 2020 in seguito alle dimissioni di Avner Shalev\u00bb che aveva guidato Yad Vashem per 27 anni. \nIl nome e i punti cardine dello statuto di Yad Vashem.\nIl nome del Memoriale, si basa su due parole: \"monumento\" e \"nome\", rispettivamente in ebraico \"Yad \u05d9\u05d3\" e \"Shem \u05e9\u05dd\", pronunciate da Dio nella promessa fatta a tutti i suoi servitori nel Tanakh e riportata dal profeta Isaia (\u05d9\u05b0\u05e9\u05b7\u05c1\u05e2\u05b0\u05d9\u05b8\u05d4\u05d5\u05bc) in Isaia che recita:\n\u00ab\"Io dar\u00f2 loro, nella mia casa e tra le mie mura, un monumento (yad) e un nome (shem) pi\u00f9 che se fossero figli e figlie; io dar\u00f2 loro un nome eterno che non sar\u00e0 mai cancellato\"\u00bb.\nIl nome \"Yad Vashem\" significa letteralmente \"un monumento e un nome\". Il nome dell'Ente si prefigge perci\u00f2 di celebrare e commemorare con \"un luogo fisico\" e con un \"nome letterale\", tutti coloro che sono meritevoli di ricordo.\nYad Vashem \u00e8 basato per statuto su un programma che prevede cinque principali classi meritevoli di ricordo e commemorazi\u00f3ne. Queste sono:\nObiettivi.\n\u00c8 il 1957 quando il Memoriale apre al pubblico, ovvero nove anni dopo la nascita dello Stato di Israele e circa quindici anni dopo l'Olocausto. Il Memoriale \u00e8 fondato su un obiettivo principe, un \"dovere\" cardine che ha a che fare con tutta la cultura ebraica e la sua identit\u00e0: il ricordo.\nUn ricordo, quello di Yad Vashem, non fine a se stesso e inteso come solo atto cognitivo, ma che deve implicare \"azioni\". Shira Magen, dell\"'International School for Holocaust Studies\" di Gerusalemme cos\u00ec lo spiega:\n\u00abNella tradizione ebraica \"l'ordine di ricordare \u00e8 categorico\". Questo dovere, per\u00f2, non si esaurisce con l'atto cognitivo del ricordare, ma deve essere connesso sia al suo significato, sia all'azione che esso implica. Oggi noi che abbiamo il ricordo inciso nei nostri cuori e nella nostra carne, \"dobbiamo passare la fiaccola della memoria alla prossima generazione\". Vi tramandiamo anche la lezione fondamentale dell'ebraismo, quella per cui \"l'esercizio della memoria deve andare di pari passo con fini etici e morali\". Questo deve essere il fondamento e il fulcro delle vostre energie per poter creare un mondo migliore.\u00bb\nYad Vashem \u00e8 stato ideato, realizzato, ed esiste, proprio in funzione del \"Ricordo\" e della \"Memoria\" da preservare e tramandare alle generazioni future. \"Memoria\" basata, secondo la filosofia del Memoriale, su quattro principali fondamenti che implicano azioni ben precise: \u00ab\"commemorazione\", \"documentazione\", \"istruzione\", \"ricerca e divulgazione\"\u00bb, che di fatto poi sono i reali obiettivi dell'Ente. Questi obiettivi sono realizzati con diversi mezzi e da diversi dipartimenti concentrati nella vasta area del Memoriale.\nLa storia di Yad Vashem.\n1953: l'inizio.\nL'abbozzo di un progetto per un Memoriale dedicato all'Olocausto in patria ha radici negli anni della seconda guerra mondiale, ovvero quando agli ebrei della Palestina giungono dall'Europa i primi rapporti sulle persecuzioni e sullo sterminio sistematico del popolo ebraico. Nel settembre 1942 il nome \"Yad Vashem\" \u00e8 fatto per la prima volta da Mordecai Shenhavi, membro del kibbutz Mishmar HaEmek in una riunione del Fondo Nazionale Ebraico.\nNell'agosto del 1945, l'iniziativa viene ridiscussa ed approfondita in una riunione di capi sionisti a Londra. La riunione \u00e8 presieduta da David Remez, partecipano Shlomo Zalman Shragai, Baruch Zuckerman e lo stesso Mordecai Shenhavi. A febbraio 1946 Yad Vashem apre un ufficio a Gerusalemme e una filiale a Tel Aviv, e nel giugno dello stesso anno convoca la sua prima sessione plenaria. Nel luglio del 1947 si tiene la Prima Conferenza sull'Olocausto presso l'Universit\u00e0 Ebraica di Gerusalemme. Il 14 maggio 1948 con la dichiarazione d'indipendenza israeliana \u00e8 annunciata la nascita del nuovo Stato ebraico chiamato Stato di Israele, la guerra arabo-israeliana del 1948 che ne segue porta l'organizzazione del Memoriale a una condizione di stallo. Cinque anni dopo, per\u00f2, ovvero nel 1953, il Parlamento israeliano approva all'unanimit\u00e0 una legge che istituisce \u00abla fondazione Yad Vashem a Gerusalemme\u00bb e \u00abla Autorit\u00e0 per la memoria dei Martiri e gli Eroi\u00bb.\nI lavori del Memoriale iniziano il 29 luglio 1954. Il sito scelto per la costruzione del memoriale per Israele \u00e8 altamente simbolico: il monte Herzl, (in ebraico, \u05d4\u05e8 \u05d4\u05d6\u05db\u05e8\u05d5\u05df, Har HaZikaron, Monte della Memoria o del Ricordo), della foresta di Gerusalemme. Il nome del monte celebra Theodor Herzl a cui \u00e8 dedicato anche un mausoleo in cima alla sommit\u00e0 del monte. Qui c'\u00e8 anche un grande cimitero militare e le tombe di importanti personalit\u00e0: padri fondatori dello Stato, politici e sionisti, fra cui lo stesso fondatore del movimento sionista Herzl, e primi ministri di Israele come Levi Eshkol, Golda Meir, Yitzhak Rabin e Menachem Begin. Scendendo dal monte, la \u00abcollina orientata verso Gerusalemme\u00bb, ovvero il versante occidentale, sar\u00e0 il luogo destinato alla costruzione del Memoriale Yad Vashem.\nNel 1957, quando il \u00abMemoriale Nazionale Israeliano dell'Olocausto\u00bb apre per la prima volta i battenti al pubblico, per soddisfare ed assolvere il punto principale del suo statuto, quello \u00abdi commemorare l'eredit\u00e0 di ogni singolo Ebreo che mor\u00ec per mano dei Nazional Socialisti e dei loro collaboratori\u00bb, concentra da subito l'attenzione sulla ricerca e la catalogazione delle testimonianze riguardanti quei morti. \u00abLe Pagine della Testimonianza [...] conservate quali memoriali permanenti\u00bb sono ricercate presso gli stessi sopravvissuti, presso i parenti o gli amici di quelle vittime. Nel 1959, la Knesset sancisce, tramite una legge, Yad Vashem come istituzione pubblica.\nNel 1963, Yad Vashem elabora \u00abun progetto di importanza mondiale per attribuire il titolo di \"Giusto tra le Nazioni\" a quelle persone che, non essendo di religione ebraica, si siano impegnate - a rischio della propria vita, e senza ricevere n\u00e9 chiedere alcun vantaggio economico - per porre in salvo le vite di ebrei durante gli anni terribili della \"Shoah\". A questo scopo \u00e8 stata istituita un'apposita commissione, a capo della quale siede un giudice a riposo della corte suprema israeliana. \u00c8 questa commissione a valutare caso per caso ed, esaminati tutti i documenti esibiti come prova, decide se a una persona possa o meno spettare il titolo \"Giusto tra le Nazioni\"\u00bb.\n2005: Il nuovo Yad Vashem.\nAlla presenza del segretario generale delle Nazioni Unite Kofi Annan, del presidente israeliano Moshe Katsav, del primo ministro Ariel Sharon, del sopravvissuto all'olocausto, scrittore e Premio Nobel Elie Wiesel, e di Capi di Stato e di Governo di 15 paesi, oltre che a 35 delegazioni di altre nazioni, il 15 marzo 2005 \u00e8 inaugurato a Gerusalemme, il \"nuovo\" Yad Vashem, denominato anche \"Museo di Storia dell'Olocausto\".\nA dirigere il nuovo museo sar\u00e0 il generale di brigata di Israele, Avner Shalev, affiancato da un consiglio presieduto dal sopravvissuto all'olocausto, accademico dell'Universit\u00e0 di Haifa nonch\u00e9 vicepresidente della Knesset, Shevach Weiss.\nIl nuovo Yad Vashem \u00e8 opera dell'architetto israeliano naturalizzato canadese, Moshe Safdie che amplia sostanzialmente la struttura esistente con nuovi concetti di espansione architettonica che privilegiano \"i simboli\", quadruplicando lo spazio espositivo del precedente museo, e richiedendo un lavoro che \u00e8 durato otto anni (1997 - 2005).\nIl nuovo Museo viene ripensato negli anni novanta per adattare le strutture esistenti e crearne delle nuove in funzione anche delle diverse esigenze che riguardano i quattro scopi principali che il museo si propone: l'educazione, la documentazione, la ricerca e la divulgazione, e la commemorazione. Nel 1993 infatti Yad Vashem d\u00e0 inizio ad un programma educativo unico nel suo genere: \"La Scuola Internazionale per gli Studi della Shoah\" che ha lo scopo di formare insegnanti e studenti provenienti da tutto il mondo. Quelli sono anche gli anni in cui l'informatica viene usata massicciamente dal museo che digitalizza tutto il suo patrimonio cartaceo e crea anche il proprio sito istituzionale che diventer\u00e0 presto internazionale e tradotto in pi\u00f9 lingue: www.yadvashem.org. Vengono inoltre costruiti edifici per ospitare non solo la biblioteca, ma anche i 50.000.000 di documenti facenti parte dell'archivio.\nIl progetto di ampliamento durato dieci anni fra ideazione e realizzazione ha avuto un costo finale di 100.000.000 dollari. Il nuovo Yad Vashem oltre a modificare l'aspetto estetico prodotto dal rinnovamento architettonico, cambi\u00f2 anche la sua funzione fondamentale: \u00abda luogo prevalentemente commemorativo a prevalentemente educativo\u00bb.\nMemoriale Nazionale Israeliano dell'Olocausto.\nL'intero complesso dell'ente israeliano Yad Vashem \u00e8 definito anche \"Memoriale Nazionale Israeliano dell'Olocausto\". Nel complesso composto da diversi edifici, strutture e giardini, si trovano: Musei, memoriali, monumenti, targhe, mostre, manufatti originali, audiovisivi, immensi archivi di documenti storici originali; migliaia di testimonianze scritte delle esperienze dei sopravvissuti; fotografie originali della shoah; fotografie e nomi delle vittime per celebrarne la memoria; elenchi dettagliati di persone che a rischio delle loro vite e senza nessun interesse prestarono aiuto agli ebrei durante la shoah; due musei, una scuola internazionale per lo studio sull'olocausto; un istituto ed un centro di ricerca, quello sulla shoah e quello sulle sue conseguenze, e una sinagoga. Tutti \"gli elementi\" in mostra, consultazione e didattici sono protesi e si prefiggono di presentare la storia della shoah \u00abda una prospettiva ebraica\u00bb.\nCon funzione multidisciplinare ed interdisciplinare l'area comprende dettagliatamente i seguenti principali componenti: Il \"Museo Storico dell'Olocausto\", il \"Museo d'Arte dell'Olocausto\", la \"Sala della Memoria\", la \"Sala dei Nomi\", il \"Memoriale dei Bambini\", la \"Valle delle Comunit\u00e0\", il \"Giardino dei Giusti\", l'\"Istituto Internazionale di Ricerca sull'Olocausto\", una \"Scuola Internazionale per gli Studi della Shoah\" e altri elementi del museo come una corposa biblioteca con testi in diverse lingue, una sinagoga, e diversi monumenti e targhe\nIl complesso museale.\nIl Museo Storico dell'Olocausto e la sua struttura triangolare.\nL'architetto Moshe Safdie ha concepito e realizzato il nuovo museo, in cemento armato. Il cemento armato \u00e8 stato usato per ogni parete interna ed esterna, nonch\u00e9 per tutto il pavimento della struttura. La parte principale del museo \u00e8 costituita da \u00abuna struttura prismatica triangolare che penetra la montagna da un lato all'altro\u00bb con un percorso irregolare che si assottiglia al centro deformando la superficie e rendendo leggermente pendente il pavimento e creando \u00abuna sequenza mutevole di spazi con l'illusione di scendere in profondit\u00e0 nella montagna\u00bb. \u00abUna galleria di 180 metri sospesa come una lancia e incastonata nella montagna sopra Gerusalemme [...] una ferita nella montagna, una ferita nel cuore di Israele\u00bb.\nAppena poi il percorso si avvicina all'uscita nord, il pavimento sembra risalire e la struttura prismatica, fino ad allora assottigliata lungo il \"normale\" percorso, si \"riapre\" nuovamente fino a raggiungere l'uscita della montagna in un panorama e una vista suggestiva della moderna Gerusalemme. L'illuminazione studiata e realizzata su intensi contrasti \u00e8 un'altra peculiarit\u00e0 di questa parte del museo. La struttura infatti contrasta fra le due parti luminose all'aria aperta (inizio e fine del prisma) e tutta la parte del museo buia e \"sprofondata\" nelle viscere della montagna, adatta per le presentazioni multimediali che si trovano nel percorso, eccezion fatta da un singolo grande lucernario in vetro lungo 200 metri. All'interno delle \"gallerie\" poste ai lati del prisma, diverse mostre illuminate soprattutto da una luce diffusa.\nIl museo ha dieci gallerie collocate lungo i due lati della struttura a prisma e che fanno riferimento alle comunit\u00e0 ebraiche che esistevano prima della shoah. Queste gallerie documentano in sequenza: la presa di potere del regime nazista, la emarginazione degli ebrei nei ghetti e quindi il loro sterminio. \u00abLe esperienze personali ed i sentimenti delle vittime dell'olocausto costituiscono il fondamentale criterio espositivo del museo\u00bb. Copiosa la testimonianza di fotografie e gigantografie, filmati, lettere, documenti, frammenti di diari di bambini, teche espositive di oggetti dei deportati, bandiere e stendardi, mappe, pannelli esplicativi e reperti di grandi dimensioni come per esempio una delle barche utilizzate dai danesi per fare fuggire in Svezia gli ebrei perseguitati.\nLe gallerie del Museo Storico.\nPer l'allestimento delle dieci gallerie sono stati chiamati importanti artisti israeliani che hanno studiato nei dettagli i diversi elementi da esporre. Una fra questi \u00e8 stata la nota artista esperta in video, fotografia e cinema, Michal Rovner famosa per i suoi molti lavori e mostre in ogni parte del mondo, e per aver rappresentato Israele alla Biennale di Venezia\nLa Rovner ha curato l'ingresso del prisma, considerato come \"la prima delle dieci gallerie del museo storico\". Con un video proiettato su 13 metri di altezza documenta la vita e le condizioni degli ebrei prima dell'inizio dell'olocausto. Per creare la giusta atmosfera riguardante quel mondo scomparso, l'artista israeliana ha \"fuso\" nel montaggio diversi spezzoni provenienti da vecchi filmati di vita quotidiana ebraica appartenenti a comunit\u00e0 e citt\u00e0 diverse. La mostra analizza il periodo storico che va dal 1900 al 1933.\nLa \"seconda galleria\" \u00e8 dedicata alla Germania nazista e all'annichilimento degli ebrei, abbracciando il periodo che parte dalla ascesa al potere di Hitler e termina con lo scoppio della seconda guerra mondiale, (1933 - 1939). La galleria mostra tutti i repentini cambiamenti voluti e messi in atto dai nazisti per trasformare la condizione del popolo ebraico: da libero ad emarginato.\nPassando alla \"terza galleria\", l'atmosfera del museo si fa pi\u00f9 cupa: \u00e8 l'inizio della distruzione degli ebrei polacchi iniziata con l'invasione tedesca della Polonia che di fatto segna l'inizio della seconda guerra mondiale. Una politica antiebraica segnata da violenza e dalla grande discriminazione razziale. I decreti discriminatori sono narrati suggestivamente attraverso immagini e testo raccontando soprusi, perdita del lavoro, ladrocini nazisti dei beni degli ebrei, lavoro forzato che culmina nel \"marchio\" razziale: la costrizione che obbligava ogni ebreo, uomo, donna o bambino, a portare cucita la stella di David sui capi di abbigliamento.\nI ghetti sono il tema principale della \"quarta galleria\", che si apre con una dettagliata documentazione degli ebrei in fuga dall'Europa occidentale, in particolar modo dalla Francia e dai Paesi Bassi occupati. Quindi una mostra sui quattro ghetti pi\u00f9 importanti siti nell'Europa orientale. I due pi\u00f9 grandi in Polonia, il ghetto di Varsavia e il ghetto di \u0141\u00f3d\u017a, e a seguire, il ghetto lituano di Kovno e il ghetto ceco di Theresienstadt.\nLa \"quinta galleria\" documenta gli omicidi di massa e l'inizio della soluzione finale della questione ebraica. La galleria inizia mostrando nei dettagli una documentazione storica sulla Operazione Barbarossa, l'offensiva tedesca in URSS e il collegato piano di sterminio sistematico degli ebrei per mano delle famigerate \"Einsatzgruppen\". In questa galleria \u00e8 visionabile un'insolita quantit\u00e0 di documenti che dimostrano come gli 800 soldati delle SS, nei primi quattro mesi della loro attivit\u00e0, uccisero 75.000 ebrei e come solo a Babij Jar furono uccisero 34.000 ebrei di Kiev spazzando via un'intera comunit\u00e0 ebraica. Documenti esclusivi anche per alcuni eccidi nazisti poco conosciuti compiuti in Serbia e Romania. La galleria mette enfasi sulla sorte delle vittime. Sugli schermi vengono mostrate i volti e le voci dei fuggitivi. In mostra, inoltre, fotografie inedite sul massacro di Ponary e sul movimento giovanile sionista Hashomer Hatzair, unico caso nella storia dell'olocausto della resistenza armata organizzata. A completare i temi trattati da questa galleria: la Conferenza di Wannsee e i subdoli scopi su un programma criminale di cui tutto era stato gi\u00e0 deciso nei minimi particolari: lo sterminio del popolo ebraico.\nLa \"galleria\" pi\u00f9 grande del museo storico \u00e8 la \"sesta\". Il tema principe di questa galleria \u00e8: \"La soluzione finale\", la liquidazione degli ebrei d'Europa, ed il tentativo determinato della resistenza, anche armata, nei ghetti. Inizia con il mostrare i risultati distruttivi dei campi di sterminio ispirati e voluti dalla Operazione Reinhard, quindi la rivolta del ghetto di Varsavia, \u00abla prima rivolta urbana\u00bb nel cuore dell'occupazione nazista, condotta da rivoltosi ebrei disposti a tutto \u00abnon per salvare se stessi [...] ma come ultimo ricorso onorevole di fronte l'annientamento totale di intere comunit\u00e0 ebraiche. Quindi Auschwitz e Birkenau, luoghi omnicomprensivi dell'intera shoah, luoghi simbolo, \"serbatoi\" di ebrei destinati alle camere a gas, provenienti da ogni parte d'Europa. La mostra comprende immagini di deportati, testimonianze dei pochi sopravvissuti che raccontano gli orrori dei viaggi nei carri bestiame e la gara di sopravvivenza nei campi dopo la selezione; una mappa dettagliata della deportazione nei campi di sterminio, perfino un autentico spaccato di un carro bestiame. Fra i tanti viaggi, in mostra anche un album che descrive il trasporto degli ebrei ungheresi nel maggio 1944, la selezione che ne segui, e il loro annientamento.\nLa \"settima galleria\" presenta l'originale Schindler's List - La lista di Schindler e i tentativi di salvataggio di ebrei destinati certamente alle camere a gas. Questa galleria \u00e8 anche un atto di accusa sul mutismo e l'indifferenza iniziale che contraddistinse tutte le nazioni sulla shoah e dei tentativi di salvataggio fatti in seguito da molti non ebrei che salvarono e nascosero uomini, donne e bambini ebrei. Descrive anche la vita condotta dai partigiani ebrei e dalle loro famiglie. Un display precisa con un certo risalto che \u00abgli ebrei hanno partecipato attivamente in quasi tutti i movimenti di resistenza in Europa, sia come membri di organizzazioni non ebraiche che in movimenti clandestini ebraici come quelli in Francia e in Ungheria\u00bb. In galleria vengono mostrati anche i tentativi collettivi fatti dalla Bulgaria e dalla Danimarca per salvare gli ebrei. In mostra per i tentativi danesi, anche un peschereccio autentico dal villaggio danese di Gilleleje, che trasport\u00f2 gli ebrei dalla Danimarca in Svezia; inoltre anche la documentazione del salvataggio degli ebrei di Le Chambon-sur-Lignon nell'Alta Loira francese e diverse esperienze di Giusti tra le nazioni che sfidarono l'indifferenza a rischio della propria incolumit\u00e0 e della stessa vita, per salvare quegli ebrei destinati a morte certa.\nLa \"ottava galleria\" \u00e8 dedicata esclusivamente all'universo dei campi di concentramento e alle seguenti marce della morte dopo l'abbandono delle strutture per l'imminente arrivo degli eserciti alleati. Questa parte del museo sottopone i visitatori a forti emozioni. I campi di concentramento furono un'esperienza orribile per coloro che furono costretti a viverci: i prigionieri gi\u00e0 avviliti erano disumanizzati, umiliati, costretti a soffrire la fame e il freddo in una condizione di sofferenza costante che aveva come ultimo stadio la morte. Un clima che tendeva a svilire la persona che cos\u00ec trattata perdeva la sua identit\u00e0 personale. Inoltre sul finire della guerra, ai sopravvissuti ammalati, emaciati, deboli e depressi, fu riservata l'ultima crudelt\u00e0 nazista: le marce estenuanti della morte fatte, nella maggioranza dei casi, per diverse centinaia di chilometri e dove stancarsi, fermarsi o riposarsi significava la morte immediata con un colpo di pistola. Nella galleria sono proposti due percorsi: la marcia degli internati maschi di Auschwitz-Birkenau e la marcia di un gruppo di sole donne infreddolite ed affamate dell'Alta Slesia che percorsero 800\u00a0km fra i monti dei Sudeti. Commozione alla fine della galleria con le testimonianze di chi sopravvisse, del loro dolore, del lutto per chi aveva perso i propri familiari, della spasmodica ricerca di cari sopravvissuti. Infine le primissime immagini, rilasciate al mondo, dai fotografi di guerra degli eserciti che giungono ai campi e ne documentano la liberazione.\nLa \"nona galleria\" documenta \"il ritorno alla vita\". I sopravvissuti \"frastornati\" dalla libert\u00e0 provavano sentimenti contrastanti tanto che \u00abmolti [...] si sentivano \"liberati, ma non liberi\"\u00bb. Il punto focale della mostra \u00e8 la tensione fra \u00abmemoria e speranza, fra perdita ed angoscia, fra odio e disagio oltre che la lotta per riabilitare le proprie vite e creare un nuovo futuro\u00bb. Su un display della galleria sono presentati gli stati esistenziali, i sentimenti e le angosce dei sopravvissuti nel dopo olocausto, \u00abla ricerca dei membri della famiglia, il far fronte alla perdita, la ricerca dei bambini scomparsi, la creazione degli orfanotrofi e la fuga dal dilagante antisemitismo anche nella Polonia del dopo-olocausto\u00bb, i campi profughi in Germania con persone dirette per le diverse destinazioni europee, ma soprattutto per la terra di Israele. Nella galleria anche una capanna originale di un campo profughi in Germania. La sensazione del visitatore in questa parte della galleria \u00e8 il percepire di una vita religiosa e culturale diversa, e il bisogno di una terra che possa accogliere i sopravvissuti e le loro famiglie, da non considerare pi\u00f9 come clandestini. Il display della galleria conclude i suoi audiovisivi con la presentazione \"La tensione tra memoria e speranza\".\nL'ultima \"galleria\", la \"decima\" \u00e8 l'epilogo che conclude la mostra. Qui le risposte, con l'ausilio dell'arte visiva, degli ebrei contemporanei agli orrori subiti. L'allestimento del video principale \u00e8 stato progettato dell'artista israeliano, esperto in teatro e multimedia, Uri Tzaig, ed \u00e8 \u00abespressione di risposte individuali e reazioni alla Shoah, attraverso estratti di diari, poesie e lettere. I pezzi sono tutti opere originali del periodo dell'Olocausto\u00bb, ed appaiono in due lingue, ebraico ed inglese. Nella galleria un pezzo originale musicale fa da sottofondo e sollecita la riflessione. \u00abIn un angolo della galleria l'immagine di un libro\u00bb che viene continuamente sfogliato e mostra diverse calligrafie appartenenti a persone diverse che hanno scelto la scrittura come mezzo per esprimere \u00able loro speranze, paure e sogni\u00bb. In questa galleria del museo storico dell'Olocausto sono le opere interpretative d'arte a farla da padrone, distinguendosi dalle altre nove, perch\u00e9 non c'\u00e8 nessuna narrazione storica.\nIl Museo d'Arte dell'Olocausto.\nA pochi metri dall'uscita del Museo Storico dell'Olocausto, c'\u00e8 una nuova e moderna struttura che ospita il \"Museo d'Arte dell'Olocausto\", \u00abla pi\u00f9 grande collezione al mondo di arte creata nei ghetti, nei campi, in nascondigli ed altri luoghi, in cui la ricerca artistica era quasi impossibile\u00bb. Questo nuovo Museo \u00e8 il contributo di Sheldon Adelson e sua moglie Miriam. Sheldon Adelson, imprenditore statunitense di Las Vegas, nato da genitori ebrei \u00e8 considerato da Forbes uno dei pi\u00f9 ricchi uomini del mondo\nLa collezione del museo si compone di circa 10.000 opere realizzate per la maggior parte durante il periodo della shoah. Le opere esposte nel museo hanno lo scopo di proporre un approccio diverso alla Shoah. \u00c8 l'esperienza del singolo ad essere messa in evidenza \u00abcon un mezzo che non fa appello solo all'intelletto, ma penetra anche dritto al cuore.\u00bb. Alla parete iniziale del museo che fa una carrellata su opere di diversi artisti, seguono spazi \"a tema\" che affrontano argomenti specifici, concentrandosi esclusivamente su aspetti umani delle opere realizzate sui ghetti o sui campi. Nel museo, inoltre, ci sono aree dedicate a singoli artisti conosciuti, come la pittrice Charlotte Salomon e Carol Deutsch\nLe opere del periodo della Shoah, quando furono fatte nei ghetti e nei campi, sono da considerarsi davvero opere \"speciali\" se si considera che gli artisti che le produssero e le conservarono, lo fecero a rischio e pericolo della loro stessa vita. L'arte che denunciava le condizioni di vita in quei luoghi di tortura letterale e psicologica, era considerata fuorilegge dai nazisti. Quelle opere sono anche particolari se si considerano gli sforzi fatti dagli artisti per procurarsi le materie prime per i lavori e la pressione psicologica esercitata in un ambiente che demotivava la creativit\u00e0 anzich\u00e9 esaltarla. Ma a dispetto di tutto questo, Yad Vashem ha un museo di queste opere, anche se la maggior parte \u00e8 fatta su sottili pezzi di carta che temono sia il maneggio che la luce. Per far s\u00ec che queste opere siano conservate il pi\u00f9 a lungo possibile e possono \"riposare\" al buio, il museo periodicamente \"le ruota\" con altre opere, raggiungendo cos\u00ec due scopi: una pi\u00f9 lunga conservazione e una visione nuova e diversa per i visitatori, di opere del museo appartenenti anche ad artisti diversi.\nAdiacente agli ambienti espositivi, una delle iniziative peculiari del museo israeliano: Un centro di archiviazione, il primo centro informatizzato al mondo dell\"'arte e degli artisti della Shoah\". \u00abIl centro \u00e8 pensato sia per i visitatori occasionali che vogliono approfondire la conoscenza su un particolare artista visualizzato nella mostra, sia per i ricercatori che desiderano utilizzare le informazioni per il loro lavoro accademico.\u00bb\nI Memoriali.\nSala della Memoria.\nLa \"Sala della Memoria\" (ebraico, \"Ohel Yizkor\"), \u00e8 il principale memoriale di Yad Vashem, opera di sei architetti. Gli architetti Arieh Elhanani, Arieh Sharon e Benjamin Idelson per la sala, gli architetti David Palombo e Bezalel Schatz per le due porte sud ed ovest della struttura, ed infine la fiamma eterna, opera dell'architetto Kosso Eloul.\nL'imponente struttura a forma di tenda \u00e8 stata realizzata in cemento armato con pareti costituite da grossi blocchi di pietre di basalto portate da un luogo vicino al Mar di Galilea. L'ambiente \u00e8 disadorno e vuoto, come si pretende per un luogo di riflessione. Al centro della grande sala, \"la Fiamma Eterna\" fatta di bronzo, modellata da Kosso Eloul come una grossa coppa rotta, una fiamma che arde continuamente sia di giorno che di notte, simbolo del ricordo costante, eterno. Il fumo prodotto dalla combustione esce dall'edificio attraverso un'apertura del punto pi\u00f9 alto del soffitto.\nIl pavimento, fatto di basalto nero conferisce all'ambiente un aspetto serio ed austero. Tutta l'area pavimentale \u00e8 incisa con i nomi dei principali 22 campi di sterminio, di concentramento e di transito nazisti, dove trovarono la morte milioni di ebrei dell'Europa centrale ed orientale. Unico altro arredo nella struttura, una cripta, collocata di fronte alla fiamma eterna e contenente le ceneri delle vittime dei forni crematori, che Yad Vashem ha ricercato in diversi siti della Shoah. Il surreale silenzio all'interno della struttura aiuta i visitatori a raccogliersi in riflessione, in preghiera rendendo omaggio alla memoria delle vittime.\nLa Sala della Memoria \u00e8 il sito obbligato anche per tutte le personalit\u00e0 politiche e religiose che visitano il Memoriale oltre che il luogo principale per le cerimonie commemorative essendo considerato il sito pi\u00f9 simbolico di Yad Vashem visto che \"ricordo\" e \"memoria\" sono i due principali elementi che hanno a che fare con tutta la cultura e la identit\u00e0 ebraica..\nLa Sala dei Nomi.\nLa Sala dei Nomi rappresenta \u00abil memoriale del popolo ebraico ad ogni ebreo che trov\u00f2 la morte durante l'Olocausto, un luogo dove [quelle vittime] possono essere commemorate per le generazioni a venire\u00bb. La Sala dei Nomi cos\u00ec come il Museo Storico, \u00e8 opera dell'architetto\nMoshe Safdie in collaborazione della famosa designer Dorit Harel nota per la progettazione di musei e mostre in diverse nazioni\nIl principale accesso alla Sala \u00e8 quello tramite il Museo Storico, infatti verso la fine del corridoio, alla fine delle dieci gallerie, e prima dell'uscita sulla vista panoramica del Museo che d\u00e0 su Gerusalemme, c'\u00e8 un accesso che porta alla sala, una grande struttura circolare.\nNella Sala, una grande raccolta delle \"Pagine di Testimonianza\" ovvero delle \u00abbrevi biografie di ogni vittima dell'Olocausto che rappresentano una sorta di \u00ablapidi simboliche\u00bb e che trovano posto nell'archivio circolare a parete, ideato per contenere 6.000.000 di storie. Attualmente sono pi\u00f9 di 2.000.000 le schede certificate e recensite riguardanti le vittime ebree della Shoah. L'archivio \u00e8 in costante aggiornamento.\nAl centro della Sala, sospeso e mantenuto da robusti tiranti, un grande cono alto dieci metri proiettanto verso l'alto. All'interno del soffitto del cono, un campione significativo delle vittime della Shoah, consistente in 600 fotografie con frammenti dei loro testi biografici. Le foto del cono superiore, in maniera molto suggestiva, si riflettono nell'acqua \u00aballa base di un cono opposto scavato roccia della montagna\u00bb su cui poggia la Sala\nA fondo sala, uno schermo di vetro dove sono proiettati di continuo le \"Pagine di Testimonianza\". In una sala immediatamente adiacente, in un ambiente informatizzato, chiunque pu\u00f2 chiedere informazioni sul nome di una vittima, sui suoi parenti o di tutte le vittime con un certo cognome, chi di loro sopravvisse, e chi venne eliminato. Qui infatti, \u00e8 operante un aggiornato database centrale contenente tutti i nomi delle vittime e del luogo dove queste trovarono la morte. In questo luogo \u00e8 possibile anche rilasciare nuove \"Pagine di Testimonianza\" riguardanti le vittime che non sono ancora nel database e questo con la continua assistenza del personale del centro.\nIl Memoriale dei Bambini.\n \"Gam Gam\", salmo \nA poca distanza dal monumento dedicato al martire ebreo Janusz Korczak che lo raffigura in un abbraccio protettivo con i \"suoi\" bambini sorge, in tema con l'eliminazione di innocenti bambini ebrei nel periodo della Shoah, oltre che un monumento, il toccante memoriale a loro dedicato: Il \"Memoriale dei Bambini\".\nOpera dell'architetto Moshe Safdie, lo stesso che ha progettato il \"Museo Storico dell'Olocausto\" e costruito nel 1987, il memoriale \u00e8 unico nel suo genere essendo, come una simbolica grande tomba, scavato interamente in una caverna sotterranea, buia e che infonde tristezza.\nIl Memoriale \u00e8 dedicato a tutti i bambini ebrei di ogni et\u00e0, neonati inclusi, uccisi durante la Shoah. Il sentimento che sollecita questo memoriale \u00e8 profonda commozione, commozione che viene recepita dal visitatore dall'impatto con una serie di \"foto campione\" dei pi\u00f9 del 1.500.000 di bambini uccisi dai nazisti. Mentre il visitatore si aggira nel Memoriale soffermandosi sulle immagini, gli altoparlanti diffondono di continuo e chiaramente: nome e cognome di quei bambini, la loro et\u00e0 e il loro Paese d'origine. I nomi di questi bambini sono nomi veri, reali, storicamente comprovati, sono nomi infatti provenienti dalle \"Pagine di Testimonianza\" raccolte nell'archivio della \"Sala dei Nomi\".\nUn altro aspetto molto suggestivo di questo memoriale, sono le piccole \"luci\" in uno spazio sprofondato nel buio assoluto. Le luci sono candele che si riflettono in una serie di specchi in un gioco di luci che danno al visitatore l'impressione di migliaia di stelle che luccicano nel firmamento.\nQuesto Memoriale \u00e8 stato realizzato grazie alla donazione di una coppia di coniugi ebrei, il filantropo Abraham Spiegel e sua moglie Edita. I generosi coniugi oltre che deportati ed internati, vissero sulla loro propria pelle la tragedia della Shoah con la perdita del figlio Uziel, aveva appena due anni e mezzo quando fu eliminato in una camera a gas ad Auschwitz.\nValle delle Comunit\u00e0.\nIl Memoriale pi\u00f9 imponente di Yad Vashem \u00e8 la \"Valle delle Comunit\u00e0\", opera degli architetti Dan Zur e Lipa Yahalom. L'immenso complesso monumentale \u00e8 scavato nella roccia naturale della collina su cui sorge Yad Vashem, un'area di ben 2,5 acri (pi\u00f9 di diecimila metri quadri), dove su 107 pareti di \"pietra di Gerusalemme\" alte nove metri e pi\u00f9, sono incisi 5.000 nomi di comunit\u00e0 ebraiche esistite da centinaia di anni, e annientate o semidistrutte dai nazisti.\nLe pareti del memoriale separate l'una dall'altra, sembrano risalire dalle profondit\u00e0 della terra e stagliarsi verso l'alto, verso il cielo, la loro disposizione \u00abcorrisponde grosso modo alla disposizione geografica della mappa dell'Europa e del Nord Africa\u00bb. Gli architetti hanno previsto anche la vista del complesso monumentale dall'alto, cos\u00ec visto infatti, si presenta come un immenso labirinto di rovine fatto di cortili e muri che si propone di comunicare l'idea di un mondo molto attivo ed ora scomparso cio\u00e8 quello delle comunit\u00e0 ebraiche esistente prima della Shoah\nLe 100.000 incisioni di nomi sulle pareti, in lettere ebraiche e latine, sono state impaginate secondo i criteri del grafico David Grossman, che si \u00e8 proposto di non elencare i nomi come in una lista \"statica\" simile a quella di un elenco telefonico.\nGrossman ha spiegato che mentre per i caratteri si era ispirato ad \u00abantiche incisioni ebraiche esistenti pi\u00f9 di 2000 anni fa\u00bb usando caratteri di dimensioni diverse secondo la grandezza delle comunit\u00e0, per la posizione dei nomi, che dovevano avere valenza storica per le prossime generazioni, la disposizione doveva essere chiara e allo stesso tempo presentata in ordine \"sparso\" per sottolineare \"l'individualit\u00e0\" di ogni singola comunit\u00e0 con una disposizione delle incisioni che non potesse oscurare il nome di una comunit\u00e0 a vantaggio di un'altra. Al nome, infatti, \u00e8 stato dato dagli organizzatori dell'ente, molta importanza, proprio per il fatto che per moltissime comunit\u00e0 ebraiche distrutte, quella incisione su pietra sarebbe stata l'unica e sola testimonianza del loro mondo, scomparso per sempre. Il Memoriale \u00e8 stato realizzato grazie alle donazioni provenienti dall'\"American Society for Yad Vashem\"\nSituata all'interno della Valle, c'\u00e8 la \"Casa delle Comunit\u00e0\" (\"Beit Hakehilot\"), \u00abun \"centro educativo e di ricerca\" dedicato alle migliaia di comunit\u00e0 ebraiche distrutte durante l'Olocausto\u00bb che funge anche da galleria per mostre temporanee, qui i visitatori possono anche vedere un filmato sulle \"comunit\u00e0 che furono\" con molti particolari sulle loro attivit\u00e0 passate. La Casa delle Comunit\u00e0 nella Valle delle Comunit\u00e0 \u00e8 stata realizzata grazie al contributo di Eliezer Zborowski e di sua moglie Diana. Eliezer Zborowski sopravvissuto all'Olocausto, ha dedicato tutta la sua vita al \"dopo Shoah\" con la missione di \"non dimenticare\". E stato lui infatti a fondare e ad essere presidente dell'\"American Society for Yad Vashem\", un'organizzazione americana composta da pi\u00f9 di 50.000 membri, che si \u00e8 prefissa di sostenere lo Yad Vashem di Gerusalemme in tutti i suoi progetti, raccogliendo per l'ente israeliano pi\u00f9 di 100 milioni di dollari.\nIl Giardino dei Giusti.\nUno dei memoriali che celebra e commemora con \"un luogo fisico\" e con un \"nome letterale\" coloro che sono meritevoli di ricordo secondo uno dei cinque punti dello statuto di Yad Vashem, trova la sua realizzazione nel Giardino dei Giusti.\nI \"giusti\" rientrano infatti nelle classi meritevoli di ricordo proprio come recita il quinto punto di quello statuto: \"I \"Giusti tra le nazioni\" che hanno rischiato le loro vite per salvare Ebrei\".\nIl giardino sorge vicino al \"Memoriale alla Deportazione\" e poco distante dalla \"Valle delle Comunit\u00e0\" ed \u00ab\u00e8 stato istituito in onore delle migliaia di \"non ebrei\" che rischiarono la vita per salvare gli ebrei durante l'Olocausto\u00bb\nIstituito nel 1962, \u00e8 stato il primo Giardino dei Giusti nel mondo. Appena nato, nel Giardino e nelle immediate adiacenze ad esso, vennero piantati alberi \u00absimbolo di rinnovamento della vita\u00bb dedicati ai \"Giusti\" e precisamente un albero per ogni singolo \"Giusto\" con una targa contenente nome e cognome del celebrato, ed il \u00abPaese di residenza durante il periodo della guerra\u00bb. Con il tempo, e con l'identificazione di migliaia di altri \"Giusti\", i dati relativi ai celebrati sono stati scritti sulle \"Pareti d'Onore\" del Giardino, ovvero su pareti composte da centinaia di pietre su cui sono affisse grandi tabelle con gli elenchi dei nomi di tutti i \"Giusti\" fino ad oggi identificati.\nGli istituti di ricerca dell'olocausto di Yad Vashem, nonostante continuino a ricercare i Giusti, sanno che un elenco completo dei non ebrei che prestarono soccorso ed aiuto agli ebrei durante la Shoah, \u00e8 destinato ad essere incompleto. Gli aiuti prestati agli ebrei durante il periodo della Shoah da generosi e coraggiosi soccorritori, fu clandestino e molto pericoloso, ci furono \u00absoccorritori che sono stati scoperti e uccisi con gli ebrei che stavano proteggendo\u00bb e purtroppo non esiste nessuna traccia di quei tentativi di salvataggio. D'altronde, alcune altre volte, sebbene siano conosciuti tutti i particolari e le azioni sul soccorso ricevuto da alcuni ebrei, \u00e8 difficile identificare il soccorritore, o per la mancanza di testimoni o perch\u00e9 non si hanno sufficienti dati sul soccorritore tanto da permetterne l'identificazione. Per onorare questi \"soccorritori\" sconosciuti, nella viale principale dell'intero complesso di Yad Vashem, il Viale dei Giusti, \u00e8 stato eretto il \"Monumento al Soccorritore Ignoto\".\nL'onorificenza \"Giusto tra le nazioni\".\n\"The Righteous Among the Nations Department\", \u00e8 il dipartimento di Yad Vashem incaricato di esaminare i requisiti di un \"non ebreo\" eleggibile alla \"onorificenza Giusto Tra le Nazioni\".\nIl dipartimento considera gli uomini \"non ebrei\" e le donne \"non ebree\" degni dell'onorificenza tutte quelle persone che durante il periodo della Shoah, \u00abin un mondo di totale collasso morale\u00bb, indifferente o ostile nei confronti degli ebrei, seppero sostenere i valori umani, prestando loro aiuto e soccorrendoli in vari modi, a rischio e pericolo della propria vita. L'indagine sui \"Giusti\" viene condotta \u00absulla base delle testimonianze dei sopravvissuti\u00bb o sulla base di documenti che dimostrino in maniera chiara e inconfutabile che il non ebreo rischi\u00f2 la propria libert\u00e0 e la stessa vita per venire in soccorso di uno o pi\u00f9 ebrei minacciati di deportazione o di eliminazione, e fece questo solo per ragioni umanitarie e senza nessuno scopo materiale o occulto.\nIl procedimento di riconoscimento di \"Giusto\" pu\u00f2 essere condotto sia su persone viventi che su persone decedute. Al 1\u00ba gennaio 2020 il dipartimento ha riconosciuto 27 712 \"Giusti\" provenienti da 51 nazioni, tra cui anche 734 dall'Italia. Fra di essi ci sono \u00abcristiani di tutte le denominazioni e chiese, musulmani e agnostici; uomini e donne di tutte le et\u00e0; provenienti da tutti i ceti sociali; persone molto istruite come contadini analfabeti; personaggi pubblici come anche persone provenienti dai margini della societ\u00e0; abitanti delle citt\u00e0 e agricoltori provenienti dai pi\u00f9 remoti angoli d'Europa; professori universitari, insegnanti, medici, sacerdoti, suore, diplomatici, semplici lavoratori, inservienti, combattenti della resistenza, poliziotti, contadini, pescatori, un direttore dello zoo, un proprietario di un circo, e molti altri ancora\u00bb. Gli studiosi che hanno cercato di studiare le motivazioni che spinsero i \"Giusti\" all'azione, hanno concluso che trattasi di un gruppo eterogeneo in cui l'unico denominatore comune sono stati l'umanit\u00e0 e il coraggio dovuti ai loro saldi principi morali.\nNel 1963, una commissione pubblica guidata dalla Corte suprema di Israele ha ricevuto l'incarico di conferire il titolo onorifico di Giusto tra le nazioni. La Commissione, di 35 membri, \u00e8 formata da personalit\u00e0 pubbliche volontarie, professionisti e storici, molti dei quali sono essi stessi sopravvissuti alla Shoah. La Commissione \u00e8 presieduta da un ex giudice della Corte Suprema: Moshe Landau (dal 1963 al 1970), Moshe Bejski (dal 1970 al 1995), Jakov Maltz (dal 1995 ad oggi). La commissione esamina ogni singolo caso, ed \u00e8 l'unica responsabile per la concessione della onorificenza. Quelli riconosciuti ricevono una medaglia e un attestato d'onore ed i loro nomi sono scritti sulle \"Pareti d'Onore\" del Giardino dei Giusti di Yad Vashem.\nL'Istituto Internazionale di Ricerca sull'Olocausto.\nUna delle principali funzioni di Yad Vashem, oltre che alla commemorazione e alla educazione sulla Shoah, riguarda \"la ricerca\" e \"la documentazione\" sull'Olocausto. Per questa funzione, ritenuta fondamentale dell'ente, \u00e8 stato preposto l'\"Istituto Internazionale di Ricerca sull'Olocausto\", fondato nel 1993 e costruito nella zona nord dell'area del Memoriale, \u00e8 una grande struttura fra un complesso di edifici, fra cui quello della \"Scuola Internazionale sulla Shoah\".\nGrazie all'aumentato \u00abinteresse internazionale sulla Shoah\u00bb, l'istituto ha sviluppato obiettivi precisi che risponda a tale richiesta: \u00abSostenere ed incoraggiare \"la ricerca scientifica\" sulla Shoah\u00bb e su tutto quello che sia ad essa correlata, ponendosi come punto di raccordo per il coordinamento di ricerche avviate o in atto in diversi Paesi.\nL'istituto \u00e8 impegnato su diversi fronti con un'intensa attivit\u00e0 poliedrica che lo colloca come istituto di riferimento autorevole su questo tipo di ricerca: \u00abProgettazione e realizzazione di progetti accademici; organizzazione di convegni, conferenze e seminari; promozione di progetti di cooperazione tra istituti di ricerca; sostegno finanziario e accademico per studiosi e studenti della Shoah; pubblicazione di ricerche accademiche, documentazione, antologie di conferenze, diari, memorie e album sulla Shoah\u00bb.\nDirettore e supervisore dell'Istituto \u00e8 il prof. Dan Michman, con uno staff di otto responsabili, accademici e studiosi, alcuni dei quali sono stati, anni fa, direttori dello stesso Istituto: Dina Porat, Yehuda Bauer, Israel Gutman, Bella Gutterman, Lilach Shtadler, Eliot Nidam Orvieto, Hadassa Cooper-Nissim e Yael Sharvit.\nEx direttrice dell'istituto \u00e8 stata anche Iael Nidam-Orvieto che insieme a una \"taskforce\" di storici e accademici \u00e8 stata promotrice di importanti studi e ricerche sull'olocausto fra cui quelle riguardanti gli ebrei italiani vittime del regime nazista e di quello fascista, temi sui quali \u00e8 ritenuta una delle massime studiose.\nL'istituto oltre a ricerche sui temi pi\u00f9 vari, \u00e8 specializzato, grazie ad alcuni suoi \"sotto-centri\", su alcune specifiche aree tematiche riguardanti la Shoah come \u00e8 \"Il Centro \"Diana Zborowski\" per gli Studi sulle Conseguenze dell'Olocausto\", \"il Centro per la Ricerca sulla Storia degli ebrei sovietici durante l'Olocausto\" e \"il Fondo per la Ricerca dell'Olocausto in Ungheria e la storia ebraica ungherese in onore del Dr. Ingrid D. Tauber\". A loro volta questi sotto-centri conducono ricerche su tutti quei temi riguardanti le aree specifiche di loro competenza.\nIl Centro \"Diana Zborowski\" per gli Studi sulle Conseguenze dell'Olocausto.\nUna delle pi\u00f9 importanti aree di indagine in cui \u00e8 impegnato l'\"Istituto Internazionale di Ricerca sull'Olocausto\" \u00e8 quella del \"dopo Shoah\", tanto importante, da dedicare un apposito centro di ricerca specializzato, \"il Centro \"Diana Zborowski\" per gli Studi sulle Conseguenze dell'Olocausto\".\nIl Centro \u00e8 diretto dal dr. Zeev Mankowitz e da due comitati composti da tredici studiosi: un comitato direttivo, e un comitato accademico. Lo scopo del centro \u00e8 quello di \u00abavviare, coordinare e sostenere la ricerca relativa alle conseguenze e alle implicazioni della Shoah\u00bb. Le aree di competenza e i progetti del Centro sono molteplici ed implicano ricerche dettagliate riguardanti tutti gli aspetti delle conseguenze del dopo Olocausto che il centro ha raccolto in una \"Guida Bibliografica dell'Olocausto\".:\nAlcuni fra i temi di progetti e di ricerche gi\u00e0 concluse, sono stati: \"L'Europa negli occhi dei sopravvissuti alla Shoah\", \"Studi sulla Commemorazione della Shoah\" e \"Le prime e le successive testimonianze dei sopravvissuti come chiave per cambiare le prospettive sulla Shoah\".\nLa Scuola Internazionale per gli Studi della Shoah.\nOpera degli architetti David Guggenheim e Daniel Minz il nuovo complesso di edifici che fa riferimento alla Scuola Internazionale, \u00e8 sito nell'area nord di Yad Vashem accanto all'Istituto Internazionale di Ricerca sull'Olocausto, una grande area ben definita, dedicata allo studio e alla ricerca, separata dai diversi monumenti, dalla maggioranza dei memoriali e da tutta l'area museale di Yad Vashem.\n\"La Scuola Internazionale per gli studi della Shoah\", viene fondata nel 1993, in un periodo in cui Yad Vashem forte dell'esperienza maturata nei precedenti quattro decenni, amplia la sua sfera di interessi sulla Shoah, ed affianca a scopi come la \"commemorazione\" e il \"ricordo \", anche l'educazione, la documentazione, la ricerca, la divulgazione e lo studio sulla Shoah, campi atti ad informare, educare e formare, nelle intenzioni della Scuola, tutte le generazioni future.\nI numeri che riguardano la Scuola, la pongono come punto di riferimento internazionale nello studio della Shoah: Duecento educatori, migliaia di professionisti e studenti atti ad \u00abintegrare la ricerca accademica con le necessit\u00e0 pedagogiche\u00bb, diciassette classi multimediali, un centro multimedia, un centro pedagogico e un auditorio.\nL'Educazione sull'Olocausto secondo i criteri sviluppati dalla Scuola Internazionale \u00ab\u00e8 interdisciplinare, multiforme e multi-direzionale\u00bb, e si concentra su un insegnamento capillare a 360\u00b0, analizzando la vita degli individui vissuti prima, durante e dopo l'Olocausto e mettendo in risalto come questi individui furono costretti ad affrontare quel periodo con \"scelte senza scelta\"\nL'offerta educativa prevista in funzione dell'educazione all'Olocausto da trasmettere in eredit\u00e0 alle giovani generazioni, \u00e8 multiforme:\nattivit\u00e0 educative multilingue per alunni e studenti, seminari di formazione per insegnanti tenuti in Israele e all'estero, organizzazione simposi internazionali, e perfino corsi di insegnamento on-line, il tutto con una variet\u00e0 di programmi e di sussudi educativi.\nLa Scuola di Yad Vashem ha stabilito delle \"linee guida\" che definiscono sia l'insegnamento che l'approccio degli insegnanti alla Shoah.\nPsicologi ed educatori hanno infatti sviluppato programmi e materiali per ogni fascia d'et\u00e0, dallo studente bambino pi\u00f9 piccolo a quello pi\u00f9 grande di livello universitario. \u00c8 filosofia della Scuola, infatti, \u00abche le persone di tutte le et\u00e0 sono in grado di affrontare l'Olocausto ad un livello appropriato\u00bb, con un insegnamento basato gi\u00e0 per i pi\u00f9 piccoli su \"valori etici\", con un \u00abprocesso educativo\u00bb atto a sviluppare la propria identit\u00e0 morale che nel tempo contribuisca a formare \u00abuna societ\u00e0 pi\u00f9 etica\u00bb.\nLa Scuola enfatizza un approccio interdisciplinare che non sia focalizzato esclusivamente sulla \"disciplina storica\" dello studio dell'Olocausto, ma uno sapere che includa \u00abla [...] comprensione degli esseri umani [...] e quindi l'arte, la letteratura, la filosofia e molto altro ancora. L'incorporazione di queste discipline consente l'accesso a parti della psiche umana che l'esame intellettuale di documenti storici da sola non sempre facilita\u00bb. Mentre gli storici puntano alla \u00abnatura narrativa della storiografia\u00bb con le sue varie interpretazioni, la Scuola integra l'offerta formativa oltre che con la storiografia, anche con \"la memoria dell'Olocausto\" e con altri punti di vista, come per esempio, quella dei \"sopravvissuti all'olocausto\" a cui assegna \u00abun ruolo centrale nella scrittura della storia dell'Olocausto\u00bb, lo fa, per ora, con testimonianze ed incontri diretti con i singoli sopravvissuti, mentre studia futuri metodi alternativi dell'insegnamento della memoria, visto che questa importante \"risorsa\" si esaurir\u00e0 con la morte degli ultimi sopravvissuti.\nUn altro aspetto dell'insegnamento della Scuola, riguarda lo studio dei valori ebraici e di quelli universali. Il nazismo aveva un'ideologia basata sul razzismo pi\u00f9 radicale che aveva come obiettivo la eliminazione fisica delle persone, l'omicidio. Gli ebrei, afferma la Scuola, hanno sempre creduto ed avuto i loro valori, che sono poi universali, basati sui Dieci comandamenti che ordinano di \"non uccidere\". Per cui parte dell'insegnamento della Scuola \u00e8 basato proprio su un programma che \u00abinculca valori universali della salvaguardia dei diritti umani, e promuove la responsabilit\u00e0 individuale nella lotta al razzismo e alla xenofobia\u00bb.\nUn'altra materia ritenuta fondamentale dalla Scuola \u00e8 quella che riguarda i \"Giusti tra le Nazioni\". Mentre nel periodo dell'Olocausto la maggioranza delle persone avevano addormentato le proprie coscienze rendendole \"indifferrenti\" alla sofferenza di uomini senza colpa, ci furono uomini coraggiosi e compassionevoli che usarono opportunamente il loro libero arbitrio, basando le loro azioni sui loro valori etici universali: I Giusti. Sono stati migliaia gli uomini e le donne pronti a mettere a rischio la loro vita per salvare gli ebrei. La Scuola ritiene che il \u00abGiusto tra le Nazioni serva come un potente strumento educativo, e che questo sforzo sia stato unico al mondo in termini di natura e di sua estensione\u00bb e mostra come le scelte individuali possono essere scevri da qualsiasi condizionamento ideologico, politico, culturale e religioso sfidando le convenzioni, le opinioni pi\u00f9 popolari ed il comportamento della maggioranza.\nUno studente che ha un'opportuna conoscenza di queste materie e \u00absi sente emotivamente in grado di affrontare il tema\u00bb, pu\u00f2 essere per la Scuola, eleggibile all'insegnamento. Questi si preparer\u00e0 quindi con tutti i mezzi didattici e i metodi pedagogici messi a disposizione dalla Scuola, e gli sar\u00e0 assegnata una classe.\nDipartimento Europeo della Scuola Internazionale per gli Studi della Shoah.\nIl \"Dipartimento Europeo della Scuola Internazionale per gli Studi della Shoah\", \u00e8 un'istituzione voluta da Yad Vashem per promuovere\nl'istruzione della Shoah in Europa. La proposta avanzata dall'Ente fu approvata nel 2005 dall'International Commission on Holocaust Era Insurance Claims (ICHEIC), commissione nata nel 1998 e preposta per sovvenzionare progetti umanitari che avevano a che fare con la Shoah.\nIl\" Dipartimento Europeo della Scuola Internazionale per gli Studi della Shoah\" sovrintende a sua volta sull'\"ICHEIC Program for Holocaust Education in Europe\" con lo scopo che \u00e8 \u00abquello di preservare la memoria della Shoah e trasmetterla alle nuove generazioni, combattere l'espansione dell'antisemitismo odierno, salvaguardare i diritti umani e prevenire razzismo e xenofobia\u00bb.\nYad Vashem ha contattato diversi paesi europei, stringendo accordi con diverse \u00abistituzioni statali ed organizzazioni non-governative\u00bb per sviluppare programmi \"ad hoc\" per ogni diverso contesto nazionale. Il risultato \u00e8 stato che le nazioni europee che hanno aderito al programma e per le quali sono stati sviluppati corsi di insegnamento fino al 2015 sono: Italia, Austria, Belgio, Croazia, Repubblica Ceca, Danimarca, Finlandia, Francia, Germania, Grecia, Ungheria, Liechtenstein, Lituania, Paesi Bassi, Norvegia, Polonia, Romania, Russia, Slovacchia, Svezia, Ucraina e Gran Bretagna.\nIl principale obiettivo della Scuola Internazionale che sovrintende al dipartimento europeo, \u00e8 quello \u00abdi fornire strumenti \"storici\", \"didattici\" e \"metodologici\" agli educatori europei spronandoli e facilitandoli nel compito di affrontare valenze e significati di questi avvenimenti che occupano un posto cos\u00ec importante nella storia mondiale\u00bb.\nGrazie all'esperienza maturata fino ad oggi con i corsi tenuti dalla Scuola Internazionale allo Yad Vashem, sono state messe a punto linee e \"temi guida\" di base per tutti i corsi, linee e temi basati sulla filosofia didattica dell'ente di Gerusalemme e validi anche per tutti i paesi europei:\nL'attivit\u00e0 della Scuola, in collaborazione con gli interlocutori esteri, include la produzione di \u00abmateriali didattici in diverse lingue e per diverse fasce d'et\u00e0\u00bb; organizza per le esigenze di ogni singola nazione, seminari \"full immersion\" per educatori, della durata \u00abdai dieci giorni alle due settimane\u00bb con un programma atto \u00aba fornire ai partecipanti sia la conoscenza storica che gli strumenti didattici per insegnare la Shoah e sensibilizzarli a riconoscere forme di antisemitismo, di intolleranza e di xenofobia\u00bb e incontri con i sopravvissuti.\nAl ritorno dai corsi \"gli studenti\" che hanno ricevuto la formazione di \"insegnanti\" o \"educatori\" possono organizzarsi fra di loro per studiare i pi\u00f9 diversi progetti, utili per le esigenze dei propri paesi. Conferenze tenute in Israele e in Europa, inoltre, consolidano sia la conoscenza delle materie studiate ai seminari, sia scambi di esperienze avute come insegnanti che idee ed opinioni sui programmi. Ma oltre al confronto fra \"educatori dello stesso paese\", un'iniziativa annuale che mette a confronto le esperienze di \"docenti di paesi diversi\", \u00e8 quella che si tiene dal 2006 al seminario di Auschwitz \u00abin collaborazione con il suo Museo locale\u00bb e che prevede la partecipazione di due partecipanti per ogni nazione che ha aderito al programma del dipartimento europeo, partecipanti che in tutti i casi hanno precedentemente seguito il seminario principale della \"Scuola Internazionale per gli Studi della Shoah\" di Yad Vashem.\nIl \"Desk Italia\".\nGrazie all'aumentato interesse della conoscenza della Shoah e alla conseguente richiesta crescente di progetti educativi su di essa che potessero interessare il Paese di appartenenza dei richiedenti, Italia compresa, nasce nel 2005 il \"desk Italia\" della \"Scuola Internazionale per gli Studi della Shoah\". Lo scopo del \"desk Italia\" \u00e8 infatti quello di organizzare progetti educativi dedicati a solo docenti italiani, che prevede oltre al corso vero e proprio, un preseminario di preparazione al corso da tenere in Italia\nIl primo seminario per docenti italiani \u00e8 stato organizzato, prima della sua istituzione ufficiale, ovvero nel 2000, di seguito nel 2005 in collaborazione del Ministero dell'istruzione, dell'universit\u00e0 e della ricerca, nel 2007, nel 2009, e con due seminari nel 2010, a gennaio e agosto-settembre, anche quest'ultimo in collaborazione del MIUR, e nel 2012, e 2015\nDal 2000, il desk Italia ha collaborato per i suoi corsi con diverse istituzioni italiane: i \"Figli della Shoah\", \"l'Ufficio scolastico regionale della Lombardial\", \"l'Istituto Nazionale per la Storia del Movimento di Liberazione in Italia\", \"il Centro di documentazione ebraica contemporanea\", \"il Ministero dell'istruzione, dell'universit\u00e0 e della ricerca\", \"il Comune di Rimini\" e \"l'Istituto tecnico Luca Pacioli di Crema\". I corsi vengono tenuti grazie all'aiuto didattico messo a disposizione di tutti gli insegnanti italiani da Yad Vashem\nAltri monumenti e memoriali nell'area di Yad Vashem.\nNell'area del memoriale, oltre ai memoriali e monumenti principali, sono esposti diversi altri monumenti, targhe e stele riguardanti l'olocausto.\nVicino al \"Giardino dei Giusti tra le Nazioni\" dell'area del memoriale, c'\u00e8 il \"memoriale alla deportazione\", un monumento consistente in un angoscioso originale carro bestiame dell'epoca nazista collocato su un ponte ferroviario interrotto. Un ipotetico abisso, che simboleggia nelle intenzioni dei curatori della mostra, le vite strappate, in bilico fra la vita e la morte. I vagoni, i binari e le ferrovie sono tutti elementi principali nella storia della Shoah. In quei vagoni freddi, senza luce, senza servizi igienici trovavano posto bambini, donne e uomini stipati fino all'inverosimile che viaggiavano per migliaia di chilometri, attraversando l'Europa, prima di giungere alle loro destinazioni di morte.\nNei pressi del \"Memoriale dei Bambini\", c'\u00e8 una piazza con il relativo monumento dedicato all'educatore e scrittore ebreo-polacco Janusz Korczak, pseudonimo di Henrik Goldschmidt. Opera dello scultore Boris Saktsier il monumento interpreta l'affetto mostrato fino al martirio che Korczak nutriva verso i bambini dell'orfanotrofio in cui insegnava. L'opera in bronzo rappresenta il volto intristito dell'educatore ed un braccio enorme che abbraccia i \"suoi\" bambini in segno di protezione. Janusz Korczak fu uno dei martiri ebrei della Shoah. La mattina del 5 agosto 1942 i 200 bambini dell'Orfanotrofio del ghetto di Varsavia furono prelevati dalle SS per essere mandati allo sterminio nel campo di Treblinka. Korczak li accompagnava dopo averli fatti ben vestire con gli abiti migliori e camminare ordinati mano nella mano come se andassero a fare una gita. Gli ufficiali nazisti si opposero e non gradirono che una personalit\u00e0 del rilievo di Janusz Korczak fosse deportata, ma lui rifiut\u00f2 la salvezza per seguire i suoi bambini fino alla fine. Sembra che sia morto di dolore sul treno diretto a Treblinka.\nPoco lontano dal \"carro merci in bilico\" c'\u00e8 il \"Monumento ai partigiani ebrei\", opera dello scultore Bernard Fink. Il Memoriale \u00e8 composto da sei grosse pietre esagonali che simboleggiano i sei milioni di vittime della Shoah, pietre che intersecate fra loro formano una stella di David, simbolo del popolo ebraico. Al centro una spada a punta piramidale rivolta verso il cielo simbolo di resistenza armata. Una scritta incisa sulla pietra in quattro lingue: inglese, russo, francese ed ebraico recita: \"Alla gloria dei soldati e partigiani ebrei che hanno combattuto contro la Germania nazista\". La storia riguardante i partigiani ebrei \u00e8 ancora poco conosciuta, ma questi ebbero un ruolo importante nella lotta al nazismo. Furono migliaia gli ebrei che parteciparono in quasi tutti i movimenti di resistenza in Europa, sia come membri di organizzazioni non ebraiche che in movimenti clandestini ebraici come in Francia e in Ungheria. Si calcolano in un milione e mezzo ebrei soldati, partigiani e resistenti dei ghetti che parteciparono attivamente a movimenti di resistenza nella seconda guerra mondiale.\nNella stessa area del Memoriale ai partigiani, c'\u00e8 il \"Panorama dei Partigiani\" che \u00absi affaccia sul bosco di Gerusalemme\u00bb. Ideato dall'architetto Dan Zur, il Panorama omaggia tutti gli ebrei che si unirono ai partigiani durante il periodo della Shoah Il Panorama ha come principale elemento una scultura \"vivente\", dello scultore Zadok Ben-David, di un albero i cui rami e foglie sono fatte da figure umane: uomini, donne e bambini; rappresentano \u00abla crescita e la speranza\u00bb. L'albero \u00e8 stato scelto come \u00absimbolo del partigiano la cui vita dipendeva dal bosco e dei suoi alberi come un posto dove nascondersi\u00bb. La scultura \u00e8 stata anche ispirata da un versetto del Vecchio Testamento della Bibbia e precisamente Deuteronomio capitolo 20 versetto 19, che recita: \"Nel caso che tu ponga l'assedio a una citt\u00e0 per molti giorni combattendo contro di essa per catturarla, non ne devi rovinare gli alberi brandendo contro di essa la scure; poich\u00e9 da essi devi mangiare, e non devi tagliarli, poich\u00e9 \u00e8 l'albero del campo un uomo che debba essere assediato da te?\". Su una pietra nelle vicinanze della scultura dell'albero, l'inno dei partigiani in tre lingue: ebraico, Yiddish ed in inglese.\nA met\u00e0 strada fra il \"Giardino dei Giusti tra le Nazioni\" e il \"Museo storico\", c'\u00e8 la \"Piazza del Ghetto di Varsavia\" con il suo \"Muro della Memoria\" che si propone di ricordare l'esistenza del pi\u00f9 grande ghetto dell'Europa orientale, in Polonia. La realizzazione di questo proposito fu affidato allo scultore ebreo-polacco Nathan Rapaport sopravvissuto egli stesso allo sterminio dell'olocausto. Rapaport ha realizzato un muro nella piazza con due sculture in bronzo. Una commemora la rivolta del Ghetto, mostrando in primo piano, fra altri combattenti armati, il leader ebreo Mordechaj Anielewicz comandante della \u017bOB, \u017bydowska Organizacja Bojowa (Organizzazione ebraica combattente) che organizz\u00f2 la resistenza armata contro i nazisti nel Ghetto (l'identica scultura si trova anche come monumento a Varsavia). L'altra scultura posta sullo stesso muro a pochi metri dalla prima, ed \u00e8 intitolata \"L'ultima marcia\". Rappresenta bambini donne e uomini ricurvi su se stessi e piangenti, in marcia verso i campi di sterminio; scortati da soldati nazisti, la scultura non mostra i volti dei persecutori, questi rimangono senza volto, e sono riconoscibili solo per il classico elmetto da fante tedesco e dalle loro baionette\nUno dei monumenti pi\u00f9 imponenti nell'area del Memoriale, \u00e8 quello dedicato alle \"marce della morte\" del campo di concentramento di Dachau. Realizzato in bronzo rappresenta \"una folla\" di prigionieri ricurva ed affaticata in marcia.\nDachau, istituito nel 1933, \u00e8 noto per essere stato il primo campo di concentramento nazista e per essere uno degli ultimi, verso la fine di aprile del 1945 ad essere stato liberato.Proprio per la sua tardiva liberazione, ci furono \"marce della morte\" organizzate da altri campi di concentramento che ebbero come destinazione Dachau, come avvenne, per esempio, con quella che part\u00ec dal Campo di concentramento di Buchenwald nel marzo 1945 e quella di aprile dello stesso anno, con l'evacuazione di 28.000 prigionieri verso altri campi (Dachau inclusa), quando ormai fu chiara l'imminente avanzata e la seguente liberazione del campo vicino a Weimar, da parte della 89\u00aa Divisione Fanteria della Terza Armata degli Stati Uniti d'America. Ci fu una marcia della morte anche \"da\" Dachau, prima della sua liberazione il 29 aprile del 1945, marcia che attraverso le citt\u00e0 bavaresi di Gruenwald, Wolfratshausen ed Herbertshausen\nLe \"marce della morte\" furono un altro aspetto cruento della persecuzione nazista perpetuata su ogni tipo di prigioniero, anche se quelli ebrei furono coloro che pagarono il tributo pi\u00f9 alto, visto che nei campi di sterminio nazisti, gli ebrei erano di numero considerevole. I prigionieri, gi\u00e0 affamati, infreddoliti, deboli e demoralizzati erano costretti a percorrere lunghi percorsi, a piedi, stipati in vagoni merci su barconi sovraffollati, per giungere ad un'altra destinazione di prigionia, chi non seguiva la marcia veniva eliminato immediatamente con un colpo di pistola. Secondo gli storici della Shoah, con l'avanzata da oriente delle truppe sovietiche e ad occidente di quelle americane ed inglesi e quindi con la Germania e la Polonia accerchiata, quelle evacuazioni forzate erano dovute a tre principali convinzioni delle autorit\u00e0 naziste: 1. Non lasciare nessun prigioniero in vita in modo che potesse raccontare ai liberatori, i soprusi nazisti, 2. La convinzione del \"riutilizzo\" di quei prigionieri per la loro produzione bellica in un altro luogo, e 3. La convinzione (ne era convinto anche Himmler) che i prigionieri ebrei potessero rappresentare una sorta di \"merce di scambio\" e \"ostaggio\" di una pace separata con gli alleati permettendo \u00abla sopravvivenza del regime nazista\u00bb. Il monumento di Yad Vashem \u00e8 preposto per ricordare \"le marce della morte\", un aspetto della Shoah, per molti misconosciuto.\nYad Vashem per Auschwitz - Birkenau.\nAuschwitz-Birkenau entrando nella coscienza collettiva \u00abcome la rappresentazione della suprema malvagit\u00e0 umana\u00bb, occupa il posto pi\u00f9 importante nella cultura della memoria della Shoah, sia per il triste primato delle vittime rispetto ad altri campi di sterminio e concentramento nazisti (oltre \"un milione di ebrei\" e circa \"125.000 non ebrei\"), sia per importanti iniziative ispirate agli avvenimenti che contraddistinsero il campo. La pi\u00f9 importante, \u00e8 quella riguardante la sua liberazione da parte delle truppe dell'Armata Rossa il 27 gennaio 1945. Per decisione della Organizzazione delle Nazioni Unite infatti, \u00e8 stato stabilito che fosse proprio la data della liberazione di Auschwitz-Birkenau e quindi il 27 gennaio di ogni anno, quella della celebrazione mondiale del Giorno della Memoria).\nDopo la seconda guerra mondiale il governo comunista polacco decise, fra le altre iniziative che riguardavano i musei e le mostre nazionali ad Auschwitz e Birkenau (Auschwitz I ed Auschwitz II), di dedicare nel 1960, il \"blocco 27\" di Auschwitz I a una mostra permanente sull'olocausto degli ebrei. Con il tempo per\u00f2, queste mostre, divennero obsolete \u00absia in termini di contenuto che di visualizzazione\u00bb. Sub\u00ec la stessa sorte anche la mostra del blocco 27, con il risultato che proprio per la fatiscenza delle strutture, i non ebrei evitavano la mostra mentre gli ebrei si fermavano al blocco, solo per il tempo strettamente necessario.\nAll'inizio degli anni 90, da parte delle autorit\u00e0 polacche, ci fu molta pi\u00f9 attenzione per modernizzare e rendere pi\u00f9 accurate le strutture museali e le mostre che le riguardavano. L'attenzione fu rivolta anche ai blocchi di Auschwitz, dove nel frattempo c'era stato un aumento esponenziale di visitatori e scolaresche provenienti da tutto il mondo, che desideravano conoscere da vicino quei musei e memoriali a cielo aperto. Nel 2005 visit\u00f2 Auschwitz-Birkenau, anche il primo ministro israeliano Ariel Sharon che resosi conto dello stato decadente del blocco 27, present\u00f2 al suo governo la proposta di modernizzare e ristrutturare quel blocco, creando una nuova mostra permanente.\nFu incaricato dello studio, del progetto e della sua realizzazione, l'ente \"Yad Vashem\" e il suo staff di studiosi, mentre lo Stato d'Israele avrebbe finanziato l'impresa\nYad Vashem ha affrontato una sfida considerevole\u00bb, rispondendo a domande come: \"Quale doveva essere il tema della nuova mostra?\", \"quali elementi esporre?\", \"come concepire soggetto e design in modo che la visita al blocco fosse effettuata nell'arco temporale di massimo 20-30 minuti\" rendendola interessante anche per le giovani generazioni? Yad Vashem, alla fine, present\u00f2 una mostra dal tema: \"Shoah\", incentrata soprattutto sull'eccidio di massa del campo con lo scopo di comunicare concisamente gli aspetti fondamentali della Shoah tramite l'esposizione di manufatti e disegni originali di migliaia di bambini che giunsero al campo. Una mostra che doveva dimostrare che Auschwitz era stato solo un ingranaggio, senza dubbio il pi\u00f9 importante, di una pi\u00f9 grande macchina distruttiva quale era la Shoah. Una mostra quindi, che sollecitasse le coscienze, senza curare pi\u00f9 di tanto gli aspetti storici veri e propri, visto che \u00abda dentro la mostra [chiunque poteva] guardare fuori dalle finestre, e [vedere] ci\u00f2 che restava della vera Auschwitz\u00bb. Yad Vashem chiese la collaborazione di storici, filosofi, artisti e designer per realizzare l'intero percorso espositivo costituendo anche un comitato internazionale come sovrintendente \u00abcomposto principalmente da storici e sopravvissuti all'Olocausto e diretto dal prof. Elie Wiesel\u00bb. La nuova mostra \u00e8 molto diversa dalla precedente focalizzando l'attenzione sull'essere umano e dando risalto agli aspetti etici-culturali, pi\u00f9 che agli aspetti storici della Shoah, come \u00e8 invece pensata la mostra del Museo storico di Yad Vashem a Gerusalemme. Lo scopo principale, infatti, \u00e8 quello di \u00abrisvegliare nel visitatore una profonda, significativa e riflessiva esperienza per quanto riguarda la nostra moralit\u00e0 fondamentale di esseri umani e di membri della civilt\u00e0 globale di oggi.\u00bb Nel percorso espositivo vengono utilizzate anche \u00abmoderni metodi di presentazioni visuali, che mostrano [...] la vita degli ebrei prima della guerra, l'ideologia dei nazisti [...] e lo sterminio degli ebrei [...] sul territorio dell'Europa occupata dal nazismo. \u00c8 dotata anche di una sala dedicata agli 1,5 milioni di bambini ebrei uccisi nella Shoah e di un'altra sala con \"il libro dei nomi\", un elenco di tutti i cognomi delle vittime dell'olocausto, l'identico elenco stilato e conservato proprio da Yad Vashem.\u00bb\nAperta il 13 giugno 2013, al blocco 27 di Auschwitz 1, la mostra \u00e8 stata inaugurata alla presenza del primo ministro Benjamin Netanyahu e di decine di autorit\u00e0 ed esponenti politici e del mondo della cultura di diverse nazioni fra cui anche diversi amministratori di Yad Vashem.\nGoogle per Yad Vashem.\nIl 26 gennaio 2011 in occasione del Giorno della Memoria, Yad Vashem e Google annunciano una \"partnership\" su un progetto di straordinarie proporzioni, ideato dopo una visita fatta tre anni prima, nel 2008, da Jonathan Rosenberg, CEO di Google. Dieci mesi dopo, il 27 novembre 2011, Yad Vashem e la filiale israeliana di Google decidono di attuare quell'annunciato partenariato: Digitalizzare tutte le fotografie e i documenti riguardanti il genocidio della Shoah, che permetter\u00e0 a tutte le persone di ogni nazione nel mondo di accedere tramite la rete, alla pi\u00f9 grande raccolta di fonti storiche del genocidio.\nLa risorsa permette a coloro che vi accederanno, di trovare foto e documenti di loro parenti, amici e conoscenti, di informarsi sulle vittime del genocidio della propria nazione e citt\u00e0, avendo la possibilit\u00e0 di condividere le proprie storie personali. Il materiale sar\u00e0 inoltre di grande utilit\u00e0 per le ricerche di studiosi dell'Olocausto e di tutti coloro che vorranno essere informati sul genocidio. Un altro utile scopo della risorsa \u00e8 quello di avere la possibilit\u00e0 di collaborare, ampliando con le proprie esperienze, conoscenze e segnalazioni, l'archivio centrale del Museo.\nNel 2011, 130.000 foto ad alta risoluzione dell'archivio centrale del Museo potevano gi\u00e0 essere visualizzate; un inizio di un lavoro lungo e laborioso anche per le molte difficolt\u00e0 tecniche dovute al riconoscimento ottico dei caratteri (OCR), per cui Google ha usato tecnologie sperimentali concentrandosi \u00absulla ricerca di modi nuovi e innovativi per rendere l'enorme quantit\u00e0 di dati [...] accessibili e ricercabili a un pubblico globale\u00bb. Il presidente dello Yad Vashem, Avner Shalev, defin\u00ec Google \u00abun partner fondamentale [...] , che ci ha aiutato a raggiungere un pubblico nuovo, compresi i giovani di tutto il mondo, consentendo loro di essere attivi nella discussione sull'Olocausto.\u00bb\nNella partnership \u00e8 rientrata anche la piattaforma web YouTube, di propriet\u00e0 di Google dall'ottobre del 2006. Google ha concesso a Yad Vashem un canale preferenziale e dedicato di YouTube, visibile su www.youtube.com/yadvashem. Yad Vashem ha caricato sulla piattaforma i video dei percorsi del Museo Storico, di altri importanti siti dell'ente, le testimonianze pi\u00f9 significative dei sopravvissuti alla Shoah e le visite dei pi\u00f9 importanti personaggi politici e religiosi che fino ad oggi hanno visitato il Memoriale pi\u00f9 importante del mondo dedicato alla Shoah."}
{"id": "60785", "revid": "599013", "url": "https://it.wikipedia.org/wiki?curid=60785", "title": "Vm", "text": ""}
{"id": "60789", "revid": "1272592", "url": "https://it.wikipedia.org/wiki?curid=60789", "title": "X", "text": "La X o x (chiamata ics in italiano) \u00e8 la ventiquattresima lettera dell'alfabeto latino moderno e la ventunesima dell'alfabeto latino antico. \nEssa rappresenta anche la lettera cha dell'alfabeto cirillico e, nella sua forma maiuscola, la chi dell'alfabeto greco; inoltre, [x] rappresenta una consonante fricativa velare sorda nell'alfabeto fonetico internazionale. In italiano \u00e8 presente solo in latinismi, grecismi, prestiti di altre lingue, cognomi e toponimi.\nStoria.\nLa forma scritta della X latina deriva dalla lettera greca \u03a7, che nel greco antico trascriveva la gutturale sorda aspirata (pronuncia /k\u02b0/), mentre il valore fonetico in latino /ks/ deriva dalle lettere \u039e o \ud800\udf0e, derivate dalla lettera fenicia Samekh.\nLa lettera \ud800\udf0e, presente nell'etrusco e importata dal greco, era utilizzata originariamente per trascivere /ks/ come nel greco antico standard, insieme ad altre lettere derivate dal greco (in latino vennero assegnate a dei digrammi) come \ud800\udf08 (TH), \ud800\udf18 (PH), \ud800\udf19 (KH) e \ud800\udf11 (S sonora, equivalente alla lettera \u03a3 in greco).\n\ud800\udf0e non sopravvisse nell'alfabeto latino, che prefer\u00ec utilizzare \u03a7 in quanto c'era differenza di pronunce tra regioni greche, e nell'ovest della Grecia (da cui il latino venne influenzato) la lettera \u03a7 era pronunciata /ks/ ed \u039e era assente, per cui il latino assegn\u00f2 a X il valore fonetico di \u039e.\nUso nelle lingue.\nIn quasi tutte le lingue che usano l'alfabeto latino la lettera X viene usata per indicare il suono [ks], o qualche volta [gz]. Fanno per\u00f2 eccezione: il francese dove pu\u00f2 avere diverse pronunce tra cui anche essere muta; il veneto, dove viene utilizzata per indicare il suono IPA: , come la S sonora in rosa (in veneto \"roxa\"); il portoghese dove la pronuncia varia da , cio\u00e8 S sonora in esame (\"exame\"), a (\"peixe\") e a (\"anexo\"); alcuni toponimi dello spagnolo latino-americano, come \"M\u00e9xico\", dove viene pronunciata come la j, ossia con una forte aspirazione gutturale; il sardo, in cui tale lettera viene utilizzata per la pronuncia (fricativa postalveolare sonora) (cognome Max\u00eca, pane civraxiu, toponimi Trexenta e Simaxis); esattamente come in ligure (cognome Bixio, parole come \"baxo\", bacio, e \"caxo\", caso); ed infine il catalano, dove si pronuncia generalmente (\"deixar\", \"caixa\"); in albanese dove si legge . Nel maltese si pronuncia sempre come (come nello spagnolo medievale). Nello spagnolo odierno, si usa /gs/ (anche [s]) nelle parole che vengono dal latino.\nToponimi e cognomi italiani.\nLa x \u00e8 presente in alcuni toponimi e cognomi italiani, la cui lettura varia a seconda delle tradizioni linguistiche delle singole regioni.\nIn Sardegna la x rappresenta il suono , come nel francese \"journal\", per esempio \"Pixina Nuxedda\". Fanno eccezione grafie storiche influenzate dal catalano, come nel caso di \"Arbatax\", in cui la pronuncia originale era .\nIn Sicilia la x rappresenta il suono , come in catalano: ad esempio, la pronuncia corretta di Craxi \u00e8 \"Crasci\" e la pronuncia corretta di Xirbi \u00e8 \"Scirbi\", quella di \"Xitta\" \u00e8 \"Scitta\" . Fanno eccezione i toponimi di origine greca, come Giardini Naxos, per i quali la pronuncia \u00e8 . \nIn Valle d'Aosta e nelle aree piemontesi di lingua francoprovenzale oppure occitana, la pronuncia segue le regole di questi idiomi, specie del dialetto valdostano, o talvolta quelle del francese ufficiale (esempi: \"Oulx\", \"Exilles\", \"Morgex\", \"Usseaux\"), risultando ora muta, ora pronunciata come o come . \nIn Liguria e nel Piemonte meridionale la pronuncia \u00e8 : p. es. \"Piana Crixia\". \nNel Veneto, la pronuncia \u00e8 quella di una \"s\" sonora , ad esempio \"Passo Xomo\", \"Xon\". Fanno eccezione i toponimi di origine latina, come \"San Michele Extra\", per i quali la pronuncia \u00e8 . \nNell'unico toponimo friulano che contenga una x, \"Noax\", la x viene pronunciata (cfr. friulano Navuacs).\nNel resto del Paese si usa in generale la pronuncia , che viene talvolta erroneamente utilizzata anche nei casi precedenti.\nFilologia.\nIn filologia e in critica testuale, nell'applicazione del metodo di Lachmann, il simbolo x viene a volte utilizzato, in alternativa a \u03c9, nello \"stemma codicum\", per indicare l'archetipo da cui discendono tutti i testimoni posseduti di un testo, distinto dall'originale.\nUtilizzo informale nella lingua italiana.\nIn italiano, nel linguaggio scritto informale, come, ad esempio, nel linguaggio degli SMS, nei post-it, nella scrittura di appunti, la lettera X pu\u00f2 venire utilizzata, quale espediente brachilogico, in luogo di \"per\", sia quando lo si intende come preposizione, sia quando questa terna di lettere si trova all'interno di parole (ad esempio \"xch\u00e9\" anzich\u00e9 \"perch\u00e9\" oppure \"x\u00f2\" anzich\u00e9 \"per\u00f2\"). Ci\u00f2 \u00e8 dovuto al fatto che il simbolo X \u00e8 utilizzato per denotare la moltiplicazione in aritmetica (l'operatore di moltiplicazione, all'interno di espressioni, si pronuncia infatti \"per\").\nRimangono comunque degli utilizzi ortograficamente scorretti all'interno della lingua italiana."}
{"id": "60792", "revid": "125426675", "url": "https://it.wikipedia.org/wiki?curid=60792", "title": "Lynx rufus", "text": "La lince rossa (Lynx rufus) o bobcat \u00e8 un mammifero appartenente alla famiglia dei felidi, diffuso in tutto il Nordamerica, dal Canada al Messico. Molto somigliante alla lince canadese, ne differisce nell'aspetto per il mantello pi\u00f9 colorato, chiazzato di bruno e di grigio, per la coda pi\u00f9 lunga, le zampe pi\u00f9 corte e i ciuffi all'apice delle orecchie meno lunghi. Il cranio, pi\u00f9 arrotondato di quello della lince comune del Canada, ha minore capacit\u00e0 rispetto alla lince canadese. La coda della lince rossa termina con un manicotto di peli bianchi, pi\u00f9 o meno appariscente, mentre nella lince canadese questo manicotto \u00e8 nero.\nLo zoologo S. Young pubblic\u00f2 nel 1958 una monografia sulla lince rossa, dalla quale si apprende il peso delle pi\u00f9 grandi linci rosse catturate. Probabilmente \u00e8 la specie di lince che presenta dimensioni minori sebbene diversi maschi, pi\u00f9 grandi delle femmine, possano raggiungere dimensioni e pesi ragguardevoli in grado di rivaleggiare con gli esemplari della sua parente pi\u00f9 settentrionale, la lince canadese, e con la sua parente del vecchio mondo, la lince europea.. Esso varia da 18 a 34\u00a0kg; quest'ultimo peso \u00e8 quello di un maschio abbattuto nel Colorado nel 1951. La maggior parte per\u00f2 delle linci rosse uccise pesavano da 14,5 kg a 22 kg. \nS. Young ha pubblicato la foto di un esemplare albino, completamente bianco e con gli occhi rossi, catturato al laccio e vivente presso il padrone di una fattoria, situata nei pressi di Edna, in California. Vi sono pure linci rosse melaniche cio\u00e8 completamente nere, ma sono rare.\nSottospecie.\nAttualmente vengono riconosciute dodici sottospecie di lince rossa:\nDistribuzione geografica.\nLa lince rossa vive nella maggior parte degli Stati Uniti, nonch\u00e9 nel Messico settentrionale e centrale, dove abbonda sull'altopiano centrale e sui monti. Il suo limite meridionale coincide con quello delle foreste tropicali. Vive pure nella cordigliera vulcanica del Messico centrale, ma non discende nel bacino del Rio Balsas. A nord la lince rossa arriva fino al Lago Superiore. La troviamo, infine, nelle province canadesi del Quebec, del Nuovo Brunswick e della Nuova Scozia. \nCacciatrice molto discreta.\nGrazie al suo modo di vivere, particolarmente discreto, la lince rossa \u00e8 riuscita a sopravvivere in posti dove tutti gli altri grandi carnivori sono scomparsi. Principalmente notturna, essa non \u00e8 legata ad alcun particolare biotopo; s'incontra infatti nei pi\u00f9 disparati ambienti naturali. Quando non viene disturbata dall'uomo, \u00e8 attiva anche durante il giorno. D'altronde, molto spesso vive nelle vicinanze delle installazioni umane, pur senza destare l'attenzione del suo mortale nemico. Il modo di vivere della lince rossa era praticamente ignorato prima dell'importante studio condotto dallo zoologo statunitense T. N. Bailey, tra il 1969 e il 1972, nella parte sud-orientale dell'Idaho. Nel corso di questa ricerca furono catturate, e quindi di nuovo lasciate libere, 66 linci rosse; 17 di queste bestie erano state fornite da Bailey di un apparecchio radio trasmittente. Questo apparecchio permise infatti allo studioso di seguire le peregrinazioni delle sue linci attraverso macchie e boschi. La lince rossa vive pi\u00f9 volentieri nei terreni rocciosi accidentati, dove le prede sono abbondanti e pi\u00f9 facile riesce la caccia alla posta. In Florida e in Louisiana essa si trova nelle foreste di magnolie e nelle giungle paludose. Non teme le elevate altitudini e M. Carry ha notato le sue tracce a 3300 m sul monte Mc Lellan, nel Colorado.\nIl territorio dei maschi comprende parecchi territori di femmine, ma gli incontri tra loro sono molto rari, a causa delle marche odorose, urina e deiezioni, che le linci depositano in differenti, importanti punti del loro territorio. Una lince, fiutando una marca fresca, avverte il recente passaggio di un altro simile e, per evitare d'incontrarlo, prende un'altra direzione. L'urina proiettata contro le rocce e i colpi di artigli sui tronchi degli alberi costituiscono degli efficaci segnali \u00abstradali\u00bb.\nLa lince rossa si sposta molto. La madre per\u00f2 non si allontana pi\u00f9 di un paio di chilometri dalla tana, quando alleva la prole. Il territorio dei maschi pu\u00f2 coprire 110\u00a0km\u00b2, mentre quello delle femmine non supera i 10\u00a0km\u00b2. Questo felide si nutre soprattutto di piccoli mammiferi. Nell'Idaho le lepri costituiscono il 90% della sua alimentazione. Questa lince cattura anche gli uccelli e talvolta il cervo mulo soccombe ai suoi attacchi. Tuttavia la lotta tra il predatore e la sua grossa preda spesso si rivela pericolosa anche per l'aggressore, come testimoniano i crani di linci che presentano gravi fratture. \u00c8 superfluo dire che per un animale come la lince rossa, la cui distribuzione geografica \u00e8 tanto vasta, il regime alimentare e le prede cambiano da una regione all'altra e secondo le stagioni. S. Young, nel suo studio condotto sull'insieme degli Stati Uniti (3538 stomachi esaminati), ha rilevato la presenza delle seguenti prede, espresse in percentuale in base al numero di stomaci nei quali esse sono state trovate: roditori 45%, lepri 45%, cervidi 4%, piccoli animali 2%, selvaggina da penna 1%, serpenti e lucertole 1%. Nella pianura del Mississippi e del Missouri alcune linci rosse si nutrono regolarmente di gatti domestici. Nel men\u00f9 della lince rossa figurano anche il procione, l'opossum, la lontra, le donnole, il tacchino selvatico, l'airone, il cane delle praterie, alcuni crostacei, l'antilocapra, il muflone di Dall e le quaglie. Sono state pi\u00f9 volte osservate linci rosse del peso di 14 o 16 kg uccidere cervi pesanti dieci volte tanto, seppur quasi esclusivamente nei mesi invernali quando il freddo invernale e la minor disponibilit\u00e0 di cibo rende la preda pi\u00f9 debole. \u00c8 indubbio che si tratti comunque di un animale in grado di compiere imprese, anche con una certa frequenza, pi\u00f9 che degne di un grande predatore.\nLa lince rossa individua le sue prede per mezzo della vista e dell'udito finissimo. Si avvicina con discrezione e attacca sempre di sorpresa. Essa \u00e8 ritenuta maestra in questa difficile arte, che le permette di catturare le lepri, molto pi\u00f9 veloci, le quali riescono a scappar via, quando la lince sbaglia il salto.\nCome gli altri predatori, la lince vede aumentare il suo numero in periodo di abbondanza e, al contrario, diminuire quando le prede diventano rare, in seguito a malattie o ad avverse condizioni atmosferiche.\nLa lince rossa non teme affatto l'acqua, anzi ci va molto di buon grado per pescare. \u00c8 ottima e veloce nuotatrice. Nell'Oregon il naturalista J. Yoakum ha osservato parecchie volte linci rosse che saltavano in acqua per prendere i pesci. Durante l'estate, quando forte \u00e8 la calura, le linci a volte si bagnano nell'acqua poco profonda dei fiumi e dei laghi. La lince rossa miagola e fa le fusa; la sua voce somiglia a quella del nostro gatto domestico, ma \u00e8 pi\u00f9 sonora.\nQuesto felide \u00e8 un animale solitario. Il maschio si scorge in compagnia della femmina solo durante la stagione della riproduzione.\nRiproduzione.\nLa femmina della lince rossa partorisce da febbraio a giugno, in una caverna o sotto blocchi di rocce. A volte si verificano figliate tardive, in agosto. La gestazione dura da 62 a 70 giorni circa. Il numero dei piccoli \u00e8 di 2-3 per ciascuna figliata; essi pesano alla nascita da 280 a 300 grammi, e aprono gli occhi tra il 6\u00ba ed il 9\u00ba giorno.\nBailey ha constatato che le femmine restano fedeli alla loro tana, quando non sono molestate, e che vi tornano ogni anno per partorirvi. All'et\u00e0 di 3 mesi i figli lasciano la tana, in compagnia della madre.\nSu 150 linci rosse catturate con le trappole nel Nuovo Messico, si sono contati 78 maschi e 72 femmine. Il \u00abFish and Wildlife Service\u00bb dell'Arizona ha registrato la proporzione del 55,7% di maschi e del 44,3% di femmine, su 8703 linci rosse uccise dal luglio 1919 al 30 giugno 1944.\nNemici e longevit\u00e0.\nSe si eccettua l'uomo, la lince rossa ha pochi nemici naturali. Tuttavia, a volte, \u00e8 attaccata dal puma, come testimoniano parecchie osservazioni fatte da naturalisti degni di fede, nel 1941, nel 1949 e nel luglio 1950, nell'Utah. Alle volte questi due predatori possono entrare in competizione e si possono anche verificare degli scontri nei quali persino un grande predatore come il puma pu\u00f2 uscire con ferite gravi che potrebbero compromettere permanentemente le sue capacit\u00e0. Le linci rosse possono essere attaccate anche dai coyote e dai lupi. Come per il puma, anche l'esito di uno scontro con un lupo solitario \u00e8 molto variabile, dato che anche il lupo tende ad evitare gravi lesioni; con un intero branco invece, a meno che non faccia in tempo a rifugiarsi su un albero, la lince \u00e8 spacciata.\nIl coyote \u00e8 il concorrente principale della lince rossa: caccia le stesse prede e, come la lince, \u00e8 estremamente adattabile e abita praticamente tutto il territorio americano. L'esito delle lotte dipende da molti fattori, tra i quali la grandezza e aggressivit\u00e0 del felino e il numero di canidi presenti sul posto. \nPur essendo pi\u00f9 piccola, la lince rossa domina la sua cugina, la lince canadese, grazie alla sua maggiore aggressivit\u00e0. Al contrario le linci occupano l'ultimo gradino nella scala gerarchica dei predatori nelle Everglades, essendo spesso uccise da alligatori del Mississippi, coccodrilli americani, puma, orsi neri americani, coyote e pitoni moluro (questi ultimi introdotti).\nS. Young segnala 11 linci rosse che, in cattivit\u00e0, raggiunsero un'et\u00e0 superiore ai 10 anni. Di esse 4 vissero 15 anni. Nel 1955 Carter pubblic\u00f2 una nota relativa ad un esemplare maschio, del peso di 15\u00a0kg, morto all'et\u00e0 di 25 anni in un giardino zoologico privato americano."}
{"id": "60795", "revid": "121750368", "url": "https://it.wikipedia.org/wiki?curid=60795", "title": "TVR (azienda)", "text": "TVR \u00e8 una casa automobilistica britannica fondata nel 1947 da Trevor Wilkinson \u2014 da cui il significato del nome del marchio (TreVoR) \u2014 che produce auto sportive, sia coup\u00e9 che spyder.\nStoria.\nDopo i primi anni di gestione da parte del fondatore, l'azienda \u00e8 passata varie volte di mano. Suoi prodotti hanno \"sfiorato\" il mercato italiano. Nei primi anni '90 si ridusse la cilindrata del motore Rover V8 3500 del modello S a 1998 cmc, mediante una nuova corsa di 40,25 mm con alesaggio invariato, quindi 88,9 mm, adottando nel contempo un compressore volumetrico Eaton assieme all'iniezione elettronica Lucas, per avere prestazioni adeguate (233 CV a 6200 giri/min e una velocit\u00e0 massima di 232 km/h) rimanendo al di sotto dei 2 litri di cilindrata, per\u00f2 la nuova versione, per la quale era stato previsto il nome di Blackpool, non arriv\u00f2 mai alla produzione e il progetto venne abbandonato dopo aver completato un esemplare, tuttora esistente. Nel 2004 quello che era l'azionista di maggioranza dal 1981, Peter Wheeler, ha ceduto l'azienda, per 21 milioni di euro, al milionario russo ventiquattrenne Nikolai Smolenski. Il nuovo azionista ha iniziato una campagna di controllo di qualit\u00e0 sui prodotti con l'intenzione di consentire alla casa di competere sul mercato internazionale da pari a pari coi grandi costruttori di vetture sportive.\nNonostante il marchio fosse arrivato ad affermarsi come produttore di vetture sportive, nel dicembre 2006 la fabbrica di Bristol Avenue \u00e8 stata chiusa e i 400 dipendenti sono stati licenziati.\nIl 12 luglio 2012 Smolenski ha confermato la cessata attivit\u00e0 dell'azienda, affermando che i costi di produzione erano troppo elevati e la domanda troppo ridotta per garantire un qualche profitto all'attivit\u00e0.\nNel giugno 2013 l'imprenditore inglese Les Edgar ha annunciato di aver rilevato da Smolenski i diritti sul marchio TVR con l'intento di riavviare la produzione di auto sportive."}
{"id": "60798", "revid": "47767", "url": "https://it.wikipedia.org/wiki?curid=60798", "title": "Menodoro (nome)", "text": "Origine e diffusione.\nDeriva dal nome greco antico \u039c\u03b7\u03bd\u03cc\u03b4\u03c9\u03c1\u03bf\u03c2 (\"Menodoros\"), dall'etimologia incerta; \u00e8 composto da due elementi, di cui il secondo \u00e8 certamente \u03b4\u1ff6\u03c1\u03bf\u03bd (\"doron\", \"dono\"); il primo potrebbe essere \u03bc\u03ad\u03bd\u03bf\u03c2 (\"m\u00e9nos\", \"intelligenza\" e anche \"forza\", presente anche in Eumene, Menelao e Mentore), oppure \u03bc\u03ae\u03bd\u03b7 (\"mene\", \"luna\", da cui anche Meneo); nel secondo caso, il significato complessivo pu\u00f2 essere interpretato come \"dono della luna\" o \"dono alla luna\".\nIl nome \u00e8 ricordato principalmente grazie a una santa martire, il cui culto in Italia \u00e8 comunque assai scarso.\nOnomastico.\nL'onomastico si festeggia il 10 settembre in ricordo di santa Menodora, vergine e martire in Bitinia insieme alle sorelle Metrodora e Ninfodora."}
{"id": "60800", "revid": "198277", "url": "https://it.wikipedia.org/wiki?curid=60800", "title": "Coppa Italia", "text": "La Coppa Italia \u00e8 la principale coppa calcistica italiana, nonch\u00e9 la seconda competizione professionistica nazionale per prestigio dopo il campionato di lega. Il torneo si tiene sotto la giurisdizione della FIGC ed \u00e8 riconosciuto di fatto come una \"coppa federale\", in maniera analoga alla FA Cup inglese, sebbene sia dal punto di vista organizzativo una \"coppa di lega\", similarmente all'English Football League Cup. La squadra detentrice della Coppa Italia pu\u00f2 fregiare le proprie divise ufficiali, per i dodici mesi successivi la conquista del trofeo, con la coccarda italiana tricolore come simbolo identificativo dell'avvenuta vittoria.\nLa prima edizione del torneo si svolse nel 1922, e questa fu l'unica organizzata direttamente dalla Federcalcio. La competizione fu riproposta nell'annata 1926-1927 (edizione interrotta ai sedicesimi di finale), e successivamente fu riorganizzata a cadenza annuale dalla stagione 1935-1936: in questo duplice periodo il torneo fu gestito dal Direttorio Divisioni Superiori. La manifestazione ebbe un altro stop, a causa della seconda guerra mondiale, nel 1943, e riprese nel 1958 sotto l'egida della Lega Nazionale Professionisti sino all'edizione 2009-2010. Dal 2010-2011 la coppa \u00e8 gestita dalla Lega Serie A.\nIl record di titoli vinti appartiene alla , a quota quattordici trofei (di cui quattro consecutivi dal 2015 al 2018, a sua volta record); nella sua storia la competizione ha visto fin qui l'affermazione di sedici squadre diverse. Dal 1936, la formazione vincitrice della competizione ottiene, oltre al trofeo e ai benefici monetari di sorta, anche la qualificazione alle coppe europee; dal 2009, in palio c'\u00e8 un posto in Europa League. Dal 1988, il club detentore della coppa acquisisce inoltre il diritto a incontrare i campioni della Serie A nella Supercoppa italiana.\nStoria.\nAnni 1920.\nLa nascita della Coppa Italia si inquadra nelle turbolente vicende che sconvolsero l'organizzazione del calcio italiano nel 1921. In quell'anno un profondo dissidio fra le grandi societ\u00e0 e la Federazione Italiana Giuoco Calcio, relativo alla struttura del massimo campionato, port\u00f2 alla secessione dei pi\u00f9 importanti \"club\" in una lega indipendente, la Confederazione Calcistica Italiana.\nRitrovatasi con un torneo praticamente svuotato a livello tecnico, la Federcalcio decise di rimpolpare la stagione agonistica 1921-1922 proponendo una nuova competizione, parallela al campionato e a eliminazione diretta: fu cos\u00ec che il 2 aprile 1922 si disputarono i primi incontri della neonata coppa nazionale. Se per\u00f2 lo scarso fascino esercitato dalle deboli e perlopi\u00f9 sconosciute societ\u00e0 federali gi\u00e0 creava grandi problemi al campionato, per l'edizione d'esordio della Coppa Italia l'interesse del pubblico si rivel\u00f2 quasi nullo; il complicato meccanismo di ripescaggi e i continui ritiri fecero il resto sicch\u00e9, dopo la vittoria dell\"outsider\" , formazione di seconda serie, maturata in finale sull' ai tempi supplementari, la nuova manifestazione non trov\u00f2 spazio nelle riforme che nell'estate del 1922 sanarono lo scisma del calcio italiano.\nQuattro anni pi\u00f9 tardi, nella stagione 1926-1927 ci fu un tentativo di riproporla, che per\u00f2 fin\u00ec con l'interruzione del torneo dopo poche giornate, per la mancanza di date disponibili. Intanto, tra gli anni 1920 e 1930 proliferarono nella penisola diverse competizioni minori, quali la Coppa CONI, la Coppa Arpinati e la Coppa dell'Italia Centrale, che tuttavia mancavano di quel carattere \"nazionale\" proprio della Coppa Italia.\nAnni 1930.\nSolo nel 1935, in seguito alla riduzione della massima categoria a 16 squadre e al conseguente maggior spazio in calendario, la Coppa Italia riprese in maniera stabile e continuativa. Il regolamento venne modellato su quello della Coppa d'Inghilterra: tutte le partite si disputavano in gara secca su di un campo designato per sorteggio; in caso di parit\u00e0 dopo gli eventuali tempi supplementari, veniva programmata una ripetizione del match a stadi invertiti.\nAvevano accesso alla competizione tutte le societ\u00e0 di Serie A, Serie B e Serie C, fra le quali i sodalizi di massima divisione entravano in gioco direttamente nel tabellone principale, mentre gli altri venivano scremati preliminarmente in una serie di turni eliminatori. Il tabellone principale prevedeva cinque turni di gara a partire dai sedicesimi; quanto alla finale, inizialmente si tent\u00f2 di portare avanti l'idea del campo neutro mutevole di anno in anno, cos\u00ec come una sede fissa nella capitale d'Italia, Roma, tuttavia ben presto si vir\u00f2 verso la formula di una doppia sfida di andata e ritorno in casa delle due finaliste. La vincitrice della Coppa Italia acquisiva inoltre il diritto di partecipare, l'anno successivo, alla Coppa dell'Europa Centrale.\nIl primo vincitore del rinnovato torneo fu il , che batt\u00e9 l' allo stadio Luigi Ferraris di Genova l'11 giugno 1936. Ai granata successero poi le pi\u00f9 importanti societ\u00e0 dell'epoca, ovvero il , la , l' e la : rimane degno di nota il trionfo bianconero nell'edizione del 1937-1938, maturato in una finale che, per la prima volta nella storia della coppa, vide una stracittadina, quella di Torino, come atto conclusivo.\nAnni 1940.\nFece scalpore nell'edizione 1940-1941 il successo del , compagine storicamente lontana dal calcio di vertice, che tuttavia in quegli anni vantava in rosa giocatori destinati a divenire in breve tempo affermati campioni, su tutti Ezio Loik e Valentino Mazzola. Proprio questi due emersero negli anni seguenti tra i punti di forza del \"Grande Torino\", che nella stagione 1942-1943 chiuse la serie conquistando anche lo scudetto diventando cos\u00ec la prima societ\u00e0 a vincere contemporaneamente i due maggiori trofei nazionali. Intanto nell'edizione precedente i concittadini della Juventus, dopo aver superato in finale il , erano stati i primi ad aggiudicarsi la Coppa Italia per la seconda volta.\nIl dramma del secondo conflitto mondiale interruppe la breve storia della manifestazione, e nel dopoguerra l'espansione della Serie A fino a 20 squadre non lasci\u00f2 pi\u00f9 spazio alla \"piccola\" coppa nazionale. Nella prima stagione postbellica (1945-46), non riuscendo ad organizzare un campionato a girone unico a carattere nazionale, le squadre settentrionali escluse dalla fase finale disputarono la Coppa Alta Italia, vinta dal .\nAnni 1950.\nLa competizione torn\u00f2 a disputarsi solo nel 1958, quando la super\u00f2 nell'atto conclusivo la Fiorentina. La manifestazione, ora organizzata dalla Lega Nazionale Professionisti, venne riesumata alla luce del progetto di una nuova competizione europea, la futura Coppa delle Coppe, che si annunciava strutturata come l'ormai lanciata Coppa dei Campioni.\nL'edizione del 1958 fu in realt\u00e0 decisa a stagione iniziata: in vista del successivo in Svezia, le date della Serie A 1957-1958, sia come inizio che come conclusione, erano state anticipate di tre settimane; la nazionale italiana, per\u00f2, non si era nel frattempo qualificata, eliminata a sorpresa dall'. Dunque, per tenere impegnate le squadre e i giocatori, fu anticipato di qualche mese il \"progetto-coppa\" gi\u00e0 avviato per la stagione 1958-1959 \u2014 annata, quest'ultima, in cui la competizione inizi\u00f2 dopo le vacanze estive, quando ancora non erano giunte a conclusione le finali dell'edizione precedente.\nLa tradizionale coccarda tricolore, simbolo della vittoria nella manifestazione, fu utilizzata per la prima volta dalla Lazio dopo il successo del 1958, e da allora adottata ufficialmente dalla Lega. Nel torneo del 1959-1960 vinto dalla Juventus, che realizz\u00f2 in quella stagione il primo \"double\" della sua storia, debutt\u00f2 il trofeo della Coppa Italia ancora oggi in uso, in oro e decorato alla base da smalti tricolori che richiamano le tinte della bandiera nazionale.\nAnni 1960.\nLa succitata Coppa delle Coppe vide ufficialmente la luce nella stagione 1960-1961, e fu sostanzialmente l'unico motivo per la rinascita della Coppa Italia; tale esigenza si riflett\u00e9 sullo schema della competizione, strutturato affinch\u00e9 si svolgesse nel modo pi\u00f9 rapido e meno ingombrante possibile: esclusi i sodalizi di Serie C, tutti i turni erano a eliminazione diretta in gara unica, e una serie di griglie eliminatorie permettevano alle grandi squadre di entrare in scena a tabellone molto avanzato.\nNegli anni 1960, nonostante l'interesse del pubblico stentasse a decollare, nell'albo d'oro della coppa entrarono importanti societ\u00e0 come la e il , inframezzate dalla sorprendente vittoriosa nell'edizione del 1962-1963. Si segnal\u00f2 anche l'impresa sportiva dei cadetti del , i quali nella stagione 1961-1962 divennero la seconda e fin qui ultima squadra, dopo il Vado, a fare sua la coppa pur non militando nella massima divisione calcistica.\nDa ricordare infine, dall'edizione 1967-1968, la rilevante novit\u00e0 regolamentare dell'abolizione della canonica finale a due \u2014 come invece era sempre avvenuto dalla nascita fino alla stagione precedente \u2014 per far posto al cosiddetto \"girone finale\": le quattro squadre semifinaliste andavano ad affrontarsi in un girone all'italiana, al termine del quale il trofeo veniva assegnato alla formazione che totalizzava il maggior numero di punti.\nAnni 1970.\nPer rilanciare la manifestazione e richiamare il pubblico negli stadi, la FIGC, convinta che, a causa della sua formula, gli sportivi italiani non amassero la Coppa Italia quanto il campionato, decise di sostituire il tabellone a eliminazione diretta con una serie di gironi, approfittando della contemporanea riduzione della Serie A a 16 squadre e del maggior spazio derivatone in calendario.\nCome accennato in precedenza, dapprima i raggruppamenti di quattro societ\u00e0 furono impiegati addirittura per assegnare il trofeo in luogo della tradizionale finale; tuttavia la Federazione, accortasi dell'errore di aver eliminato il \"pathos\" dell'atto conclusivo, torn\u00f2 ben presto sui suoi passi. Ci\u00f2 fu lampante all'epilogo dell'edizione 1970-1971, quando l'arrivo di due squadre a pari punti al termine del \"girone finale\" port\u00f2 alla necessit\u00e0 di un'ulteriore gara di spareggio in campo neutro per l'assegnazione del trofeo, peraltro risoltasi (per la prima volta nella storia della manifestazione) solamente ai tiri di rigore: la cosa spinse gli organizzatori a rispolverare la tradizionale finale unica gi\u00e0 dalla successiva stagione 1971-1972.\nNella prima met\u00e0 degli anni 1970 il torneo cambi\u00f2 quindi nuovamente formula: dapprima, in precampionato, venivano formati sette gironi da cinque squadre con gare di sola andata. Alle vincitrici di tali raggruppamenti andava poi ad aggiungersi di diritto il club detentore della coppa, che in quanto tale godeva di un \"bye\" per entrare in gioco a tabellone inoltrato; le otto societ\u00e0 rimaste venivano quindi distribuite in due gironi con gare di andata e ritorno, da disputarsi dopo la fine del campionato.\nLe due capoliste si incontravano poi nella ripristinata finale unica, stavolta con sede fissa allo stadio Olimpico di Roma e alla presenza del presidente della Repubblica. L'atto conclusivo romano and\u00f2 avanti fino all'edizione del 1979-1980; soltanto nelle stagioni 1976-1977 e 1978-1979 la finale si tenne lontano dalla capitale d'Italia, rispettivamente allo stadio San Siro di Milano e allo stadio San Paolo di Napoli.\nLa squadra pi\u00f9 vincente degli anni 1970 fu il Milan, che riusc\u00ec a cucirsi la coccarda sul petto in tre occasioni su cinque finali disputate, l'ultima delle quali, nel 1977, vide il sodalizio rossonero togliersi la soddisfazione della vittoria in un derby di Milano contro l'; questa si rifece nell'edizione seguente, interrompendo nell'occasione un digiuno di coppa che in casa nerazzurra durava da ben trentanove anni. In precedenza, una nobile decaduta come il seppe sfruttare il palcoscenico della coppa per rinverdire il suo blasone, con due affermazioni nella prima parte del decennio. Da segnalare anche gli \"exploit\" del che, pur militando in Serie B, in questi anni 1970 arriv\u00f2 a disputare ben due finali.\nAnni 1980.\nIl rinnovato successo delle coppe europee spinse a ripensare nuovamente il formato della Coppa Italia, introducendovi turni a eliminazione diretta con regola dei gol in trasferta: il mutamento inizi\u00f2 nel 1979, quando con questo metodo vennero disputati i quarti e le semifinali, per poi essere esteso alla finale due anni dopo, e agli ottavi nel 1982 in concomitanza con la riammissione dei sodalizi di Serie C1 alla manifestazione.\nCome accennato poc'anzi, a partire dall'edizione 1980-1981 venne riformata la finale, ora strutturata come agli albori in gare di andata e ritorno, assegnando il trofeo alla squadra che si aggiudicava il doppio confronto e con la regola in cui, in caso di parit\u00e0 di risultati e di differenza reti tra le due finaliste, la vittoria veniva conferita alla formazione che aveva siglato il maggior numero di gol fuori casa; in caso di ulteriore parit\u00e0, la finale di ritorno vedeva l'epilogo ai tempi supplementari e eventualmente ai tiri di rigore: tale formula prosegu\u00ec immutata fino all'edizione del 2006-2007.\nGli anni 1980 videro l'egemonia sportiva della Roma e della rampante , che trionfarono rispettivamente in quattro e tre occasioni; con il successo nell'edizione 1987-1988 i doriani furono inoltre i primi a guadagnarsi, assieme alla qualificazione europea, anche l'accesso a una nuova competizione nazionale, la Supercoppa italiana, che dal 1988 contrappone i detentori del campionato di Serie A a quelli della Coppa Italia.\nDopo due stagioni \"sui generis\" per i Giochi della XXIV Olimpiade di Seoul 1988, e per il organizzato dall'Italia, il modello continentale trov\u00f2 totale applicazione dal 1990, allorquando la Coppa Italia si struttur\u00f2 con un turno eliminatorio e cinque turni di tabellone principale, tutti disputati secondo le medesime regole europee.\nAnni 1990.\nI successivi anni 1990 furono segnati da prime volte e storici ritorni al successo. La stagione 1991-1992 vide la prima affermazione assoluta del , coriacea \"provinciale\" che visse in questo decennio una fulminea ascesa al calcio di vertice, nazionale ed europeo, seguita dodici mesi dopo dall'ultimo colpo di coda del , nuovamente vittorioso nella coppa nazionale dopo oltre vent'anni. La successiva edizione 1993-1994 fu anche l'ultima, fin qui, a vedere l\"exploit\" di una formazione cadetta, quello dell' finalista.\nA met\u00e0 del decennio tocc\u00f2 alla Fiorentina interrompere a sua volta un digiuno ventennale, mentre ben pi\u00f9 rilevante fu l'affermazione della Lazio nell'edizione 1997-1998, quando i biancocelesti tornarono a scrivere il proprio nome nell'albo d'oro a quaranta anni esatti dal successo nell'edizione della rinascita. Un anno prima, il piccolo aveva rinverdito i fasti di Vado, Venezia e Atalanta salendo sul gradino pi\u00f9 alto della competizione, per quello che rimane l'ultimo trionfo di una \"provinciale\" nella manifestazione.\nIn questa fase finale del XX secolo il torneo, pur senza raggiungere alti picchi d'interesse, seppe raccogliere discreti successi di pubblico; nonostante ci\u00f2, i cambiamenti decretati dalla UEFA alle proprie manifestazioni contribuirono ad affossare nuovamente la manifestazione.\nAnni 2000.\nL'abolizione della Coppa delle Coppe nel 1999, e il contestuale allargamento dei criteri di ammissione alla Champions League, tolsero la principale ragion d'essere nonch\u00e9 spazio alla Coppa Italia, cui peraltro non diede rimedio il diritto all'accesso in Coppa UEFA per la vincitrice della manifestazione, poich\u00e9 tale obiettivo poteva essere raggiunto pi\u00f9 facilmente attraverso un piazzamento in campionato.\nAlla perdita di interesse nei confronti della coppa segu\u00ec anche un ridimensionamento della sua formula: vi partecipavano tutte le squadre di Serie A, di Serie B e le migliori dieci di Serie C1. La prima fase era a gironi di sola andata con quattro formazioni, ai quali partecipavano le peggiori due societ\u00e0 di A e quelle delle serie inferiori; si qualificavano le vincitrici di ogni gruppo. La seconda fase era un turno eliminatorio con gare di andata e ritorno tra le otto qualificate e altrettanti club di A non impegnati in Europa. Il tabellone principale comprendeva poi quattro turni d'andata e ritorno.\nIn questi anni il torneo and\u00f2 incontro a un costante declino. Nel 2005 si pens\u00f2 di introdurre un elemento di novit\u00e0 strutturando le eliminatorie in gara secca tra le dodici societ\u00e0 di massima categoria non qualificate alle coppe continentali, quelle di cadetteria e 30 di terza serie; neanche queste innovazioni seppero riportare il pubblico negli stadi della competizione, in cui le squadre schieravano spesso le seconde linee delle proprie rose.\nTuttavia l'ennesimo cambiamento regolamentare, varato nel 2007 in occasione della sessantesima edizione del torneo, con la riduzione dell'organico alle sole societ\u00e0 di Serie A e B nonch\u00e9 la reintroduzione della finale in gara unica da disputarsi stabilmente all'Olimpico di Roma, sembr\u00f2 rilanciare la manifestazione. Nel 2008 ci fu poi un'ulteriore modifica organizzativa, che allarg\u00f2 nuovamente la competizione alle squadre delle serie minori nel contesto di un tabellone \"tennistico\", con tutti i turni in gara unica eccezion fatta per le semifinali, disputate da allora con la formula di andata e ritorno.\nGli anni 2000 furono caratterizzati dalla doppietta della Lazio, nonch\u00e9 soprattutto dall'acceso dualismo tra Inter e Roma: questa partita fu per ben cinque volte \u2014 quattro delle quali consecutive \u2014 lo scenario della finale, con i nerazzurri che si aggiudicarono tre trofei contro i due dei giallorossi; i meneghini, in particolare, con la vittoria nell'edizione 2004-2005 tornarono a cucirsi la coccarda al petto a ventitr\u00e9 anni dall'ultima volta. Nell'edizione 2002-2003 erano stati invece i concittadini del Milan, a porre fine a un digiuno di coppa lungo ventisei anni.\nAnni 2010.\nLa prima met\u00e0 degli anni 2010, apertasi con una nuova vittoria dell'Inter a suggello dei fasti della passata decade, vide il ritorno al successo di due club da tempo lontani dall'affermazione in Coppa Italia. Nell'edizione del 2011-2012 il Napoli sollev\u00f2 nuovamente il trofeo a venticinque anni dal precedente trionfo, mentre nella stagione 2014-2015 fu la Juventus a porre fine a un digiuno lungo due decenni, divenendo nell'occasione la prima squadra a toccare la doppia cifra nell'albo d'oro della manifestazione: proprio i bianconeri finiranno per egemonizzare la coppa nella seconda met\u00e0 di questo decennio, inanellando una striscia-record di quattro vittorie consecutive su sei finali. In precedenza, l'atto conclusivo dell'edizione 2012-2013 aveva visto per la prima volta il derby di Roma assegnare un trofeo ufficiale, con la Lazio a cucirsi la coccarda al petto. Il decennio si chiuse con l'edizione 2019-2020, che, a causa di uno stop forzato dettato dalla sopraggiunta pandemia di COVID-19, vide la sua formula modificata \"in itinere\", concludendosi con la terza affermazione napoletana nella decade.\nAnni 2020.\nIl decennio inizi\u00f2 con la Juventus che rimarc\u00f2 il proprio primato nell'albo d'oro col successo nell'edizione 2020-2021. Per la stagione successiva, il numero di squadre partecipanti fu ridotto da 78 a 44 a seguito del cambio di formula della competizione, riservando la partecipazione alla coppa nazionale solamente alle squadre di Serie A e B, pi\u00f9 quattro di Serie C.\nFormula.\nLa formazione che vince il trofeo ottiene, per la stagione seguente, la qualificazione alla fase a gironi dell'Europa League. Qualora la squadra trionfante abbia invece gi\u00e0 ottenuto la qualificazione in Champions League, ad accedere all'Europa League \u00e8 quella che originariamente si era qualificata in Conference League, il cui posto \u00e8 a sua volta sostituito dalla migliore esclusa dalla \"zona Europa\" in campionato.\nDalla stagione 2021-2022 la formula del torneo \u00e8 cos\u00ec strutturata:\nInoltre, dall'introduzione della finale unica, un artista esegue l'inno nazionale italiano prima del fischio d'inizio.\nRiconoscimenti.\nTrofeo.\nIl trofeo originale della prima edizione della Coppa Italia, vinta nel 1922 dal Vado, and\u00f2 distrutto durante il ventennio fascista; la FIGC ne realizz\u00f2 una copia nel 1992, in occasione dei settanta anni dalla vittoria vadese nella manifestazione, attualmente esposta nella sede della Cassa di Risparmio di Savona a Vado Ligure. Come la precedente, anche la coppa in palio dal 1936 al 1943, cos\u00ec come quella in uso dal 1958 al 1959, erano stilisticamente molto differenti dalla versione attualmente conosciuta.\nNonostante la ripresa in pianta stabile della competizione si fosse concretizzata gi\u00e0 da un paio d'anni, \u00e8 solo nel 1960, pi\u00f9 precisamente il 30 maggio, che la Lega Nazionale Professionisti, in vista dell'atto conclusivo della dodicesima edizione, decise di commissionare il trofeo odierno: fabbricato in oro puro, la nuova coppa, la cui realizzazione venne affidata a un'azienda specializzata milanese, aveva all'epoca un valore di due milioni e mezzo di lire.\nDa allora, il trofeo originale \u00e8 destinato a rimanere in consegna ai vincitori per un anno intero, prima di essere restituito alla Lega; contestualmente, il club detentore ne riceve in cambio una copia di minor valore \u2014 realizzata dapprima in similoro, e in seguito in argento \u2014 da conservare nella propria bacheca (a titolo equitativo, nel '60 vennero \"ex post\" consegnate tali copie anche alle due passate vincitrici del secondo dopoguerra, la e la ).\nDalla stagione 1963-1964 la Lega ha affiancato alla canonica Coppa Italia anche la Coppa Renato Dall'Ara, istituita per commemorare la memoria dell'eponimo presidente bolognese scomparso nel 1964, e assegnata sempre alla formazione vincitrice della manifestazione. Inizialmente, anche quest'ultimo trofeo veniva consegnato in campo durante la cerimonia di premiazione, tuttavia col tempo tale consuetudine \u00e8 andata perdendosi, fino all'abolizione del trofeo con la decima consegna a un club (Juventus) al termine dell'edizione 2020-2021.\nPer il 2010-2011 la Lega Serie A e il Ministero della Difesa raggiunsero un accordo per intitolare l'edizione al concomitante centocinquantennale del Risorgimento; a tal proposito, alla squadra vincente (Inter) vennero assegnati tre trofei: oltre alla Coppa Italia e alla Coppa Dall'Ara, la compagine nerazzurra ricevette anche la speciale Coppa del 150\u00ba anniversario dell'Unit\u00e0 d'Italia.\nCoccarda.\nOltre al trofeo sopracitato, la squadra detentrice della Coppa Italia pu\u00f2 inoltre sfoggiare sulle proprie divise ufficiali, sempre per i dodici mesi successivi la conquista del trofeo, una piccola coccarda tricolore come simbolo identificativo dell'avvenuta vittoria, in maniera del tutto simile a quanto avviene con lo scudetto per le formazioni campioni d'Italia.\nLa coccarda, cucita per la prima volta nella stagione 1958-1959 sulle maglie della Lazio che aveva vinto la precedente edizione della coppa, si caratterizzava inizialmente per il cerchio esterno colorato di rosso, quello intermedio di bianco e quello interno di verde: questa tipologia venne usata fino alla stagione 1984-1985. Dall'anno successivo, ovvero dal 1985-1986, venne usato il modello col cerchio esterno verde, quello intermedio bianco e quello interno rosso: la diversa tipologia di coccarda venne cucita per la prima volta sulle maglie della Sampdoria, vincente nella precedente edizione della manifestazione. La coccarda con l'esterno rosso rifece temporaneamente la propria ricomparsa sulle maglie della Samp, nella stagione 1988-1989, e della Juve, nelle prime partite dell'annata 1990-1991. Infine, a partire dalla stagione 2006-2007, \u00e8 stata ripristinata definitivamente l'originaria tipologia.\nPrecedentemente all'ideazione della coccarda, durante il periodo interbellico, alla squadra detentrice della Coppa Italia gi\u00e0 spettava sfoggiare sul petto un fregio distintivo del titolo conseguito: questo non era per\u00f2 la coccarda che verr\u00e0 inventata nel '58, bens\u00ec uno scudetto \u2014 \"retrocesso\" in questo caso alla coppa nazionale \u2014 inglobante al suo interno un fascio littorio (quest'ultimo, per via del regime fascista al tempo al potere nel Regno d'Italia), utilizzato dall'edizione 1935-1936 a quella del 1942-1943; in quegli anni, infatti, il simbolo della vittoria del campionato italiano era divenuto la croce sabauda accompagnata dal fascio, lo stesso all'epoca presente sulla maglia azzurra della nazionale calcistica italiana.\nAlbo d'oro.\nElenco dei vincitori delle 74 edizioni della Coppa Italia disputate dal 1922 al 2021.\nRecord.\nSquadre.\nL'accoppiata tra scudetto e Coppa Italia, il cosiddetto \"double\" nazionale, si \u00e8 verificata in undici occasioni: sei volte con la , nel 1959-1960, nel 1994-1995, e nelle annate 2014-2015, 2015-2016, 2016-2017 e 2017-2018; due volte con l', nel 2005-2006 e nel 2009-2010; una volta ciascuno \u00e8 stata invece appannaggio del nel 1942-1943, del nel 1986-1987 e della nel 1999-2000. Per quanto concerne i casi di \"double\" continentali, questi si sono realizzati in sei occasioni: la nel 1960-1961 ha vinto contemporaneamente la Coppa Italia e la Coppa delle Coppe, binomio bissato poi dal nel 1972-1973; la nel 1989-1990 ha affiancato alla coppa nazionale la Coppa UEFA, cosa riuscita in seguito anche al nel 1998-1999; ancora il Milan nel 2002-2003 ha fatto sue assieme la Coppa Italia e la Champions League, imitato dai cugini dell' nel 2009-2010. In questa stagione si \u00e8 inoltre verificato l'unico caso di \"treble\" per una squadra italiana, col club nerazzurro capace di conquistare Coppa Italia, scudetto e Champions League.\nNell'ambito dei record, la Juventus \u00e8 stata l'unica a vincere quattro edizioni consecutive della Coppa Italia, dal 2014-2015 al 2017-2018. Il Napoli nel 1987 si aggiudic\u00f2 la manifestazione vincendo tutte le tredici gare disputate; record poi eguagliato dalla Fiorentina nel 1995-1996, dall'Inter nel 2010 e dalla Juventus nel 2017-2018, ma con un numero inferiore di partite giocate. Ancora il Napoli nel 1961-1962, assieme al vincitore della prima edizione, sono le due sole societ\u00e0 ad aver conquistato il trofeo non militando in massima divisione. In tre occasioni, infine, l'atto finale della competizione ha visto affrontarsi in un derby due squadre della stessa citt\u00e0: Juventus-Torino nel 1937-1938, Milan-Inter nel 1976-1977 e Roma-Lazio nel 2012-2013.\nIl \u00e8 la squadra che complessivamente ha perso il maggior numero di finali/gironi finali nella competizione, concludendola al secondo posto per 9 volte. Il e il detengono il record negativo del numero di sconfitte (3) a fronte di nessun successo nelle finali disputate. In totale sono dieci le squadre che sono state sconfitte in finale senza essere mai riuscite a vincere il trofeo: oltre alle due precedenti, , , , , , , sono state sconfitte nell'unica finale disputata; a queste va aggiunto il che giunse secondo nel girone finale dell'edizione 1968-1969.\nInoltre la Juventus nell'edizione 2017-2018 ha vinto tutte le partite della competizione senza subire reti.\nMarcatori.\nPrimi 10 giocatori per numero di reti assolute in Coppa Italia:\nClassifica presenze.\nPrimi 10 giocatori per numero di presenze assolute in Coppa Italia:\nLoghi.\nDall'edizione 1998-1999 a quella 2017-2018 la Coppa Italia ha assunto ininterrottamente, e per la prima volta nella sua storia, una denominazione commerciale, quella di \"TIM Cup\". Dal 2018 la competizione torna a utilizzare il proprio logo istituzionale, privo di sponsorizzazione; fanno eccezione le semifinali di ritorno e la finale dell'edizione 2018-2019, in cui TIM \u00e8 tornata a essere brevemente \"title sponsor\"; la finale dell'edizione 2019-2020, che ha assunto il nome commerciale di \"Coppa Italia Coca-Cola\"; quella dell'edizione 2020-2021, denominata \"TIMVISION Cup\", a partire dai sedicesimi di finale dell'edizione 2021-2022, denominata \"Coppa Italia Frecciarossa\"."}
{"id": "60805", "revid": "3535", "url": "https://it.wikipedia.org/wiki?curid=60805", "title": "Circuiti elettronici", "text": ""}
{"id": "60807", "revid": "4", "url": "https://it.wikipedia.org/wiki?curid=60807", "title": "Anastacia Newkirk", "text": ""}
{"id": "60813", "revid": "4", "url": "https://it.wikipedia.org/wiki?curid=60813", "title": "Editto sui prezzi", "text": ""}
{"id": "60814", "revid": "4", "url": "https://it.wikipedia.org/wiki?curid=60814", "title": "Editto di Diocleziano", "text": ""}
{"id": "60815", "revid": "1442080", "url": "https://it.wikipedia.org/wiki?curid=60815", "title": "Albo d'oro del campionato di Serie B", "text": "Lalbo d'oro del campionato di Serie B include l'elenco delle squadre vincitrici della serie cadetta del campionato italiano di calcio e dei club promossi da questa nel massimo torneo nazionale.\nAntichi campionati cadetti.\nSeconda Categoria.\nOriginariamente non vi era necessit\u00e0 di istituire un vero e proprio torneo cadetto in quanto le squadre disposte a sobbarcarsi i costi del campionato nazionale erano in numero limitato, e le iscrizioni non superavano i posti disponibili. La Seconda Categoria, istituita nel 1904, fu invece congegnata per poter fare giocare in una competizione ufficiale i giocatori di riserva delle societ\u00e0 gi\u00e0 partecipanti al campionato di Prima Categoria, mentre solo successivamente furono incluse in questo torneo le prime squadre delle societ\u00e0 minori. Diversamente dall'attuale Serie B, comunque, non esisteva un meccanismo della promozione vincolato ai risultati nel campionato. In effetti, all'epoca, per la FIGC il criterio ultimo per decretare il passaggio di una compagine dalla Seconda alla Prima Categoria era la dimostrazione da parte di questa di aver acquisito un tasso tecnico-calcistico tale da poter competere con i principali club italiani. Le aspiranti alla promozione, quindi, erano tenute a dare prova di ci\u00f2 in un test-match contro una squadra di Prima Categoria dinanzi ad una Commissione Tecnica Federale: era la decisione di quest'organo, perci\u00f2, ad essere determinante per l'approdo dei sodalizi nell'\u00e9lite del calcio. La vittoria della Seconda Categoria era s\u00ec considerata di per s\u00e9 una prova evidente, ma solo una prima squadra titolare, la Pro Vercelli, fu invitata ed accett\u00f2 l\u2019ingresso nel massimo campionato tramite questo percorso.\nFu nel 1911 che si pose per la prima volta la necessit\u00e0 di organizzare una qualificazione per decretare l'accesso del Casale nelle dieci elette del massimo campionato ai danni di un'altra pretendente. La FIGC riform\u00f2 quindi nel 1912 la Seconda Categoria, scindendola fra un campionato Riserve e uno di Promozione, questa mettente in palio il nuovo titolo sportivo valido per giocare la Prima Categoria. Per di pi\u00f9 essa avrebbe dovuto, teoricamente, accogliere anche i club retrocessi dalla prima serie, ma nella pratica ripescaggi sistematici impedirono tale ricambio. Organizzata a livello regionale, la Promozione risult\u00f2 dequalificata nel tempo via via che la Prima Categoria procedeva ad aumentare il numero delle proprie squadre.\nSeconda Divisione.\nLa scissione che coinvolse nel 1921 la FIGC e che diede vita, per una stagione calcistica, alla CCI, port\u00f2 alla nascita della Seconda Divisione.\nQuesto torneo rappresent\u00f2 la prima regolare introduzione del meccanismo fra promozioni e retrocessioni nel calcio italiano fra le squadre della massima serie e quella secondaria. I vincitori di quest'ultima, infatti, sostituivano a fine stagione le peggiori classificate della neonata Prima Divisione, garantendo un continuo ricambio delle squadre. La Seconda Divisione fu anche la prima manifestazione nella quale venne assegnato un titolo nazionale cadetto. Con la risoluzione dello scisma compiuta dal Compromesso Colombo, la Federcalcio ufficializz\u00f2 e adott\u00f2 la competizione, la quale continu\u00f2 a essere il secondo campionato del calcio nazionale fino al 1926.\nPrima Divisione e Serie B.\nNel 1926 la Carta di Viareggio ristruttur\u00f2 i campionati e port\u00f2 la declassata Prima Divisione a rappresentare il secondo livello della piramide calcistica italiana. Per la prima volta il campionato cadetto venne organizzato a livello \"nazionale\", superando la divisione territoriale fra la Lega Nord e la Lega Sud. Le vincitrici di ciascuno dei quattro gironi interregionali componenti il torneo sarebbero ascese nella Divisione Nazionale. L'unica eccezione fu il campionato 1928-29, che metteva in palio tre posti per la futura edizione a girone unico, e sospendeva l'accesso alla massima categoria. Nel 1929 fu quindi disputata la prima stagione della Serie B. Questo \u00e8 l'elenco delle squadre vincitrici e delle promozioni in Divisione Nazionale e Serie A nel campionato di calcio italiano dal 1926-1927 ad oggi:\nStatistiche.\nStatistiche relative agli 88 campionati di Serie B e all'unico Campionato B-C Alta Italia disputati dal 1929 al 2020."}
{"id": "60817", "revid": "339392", "url": "https://it.wikipedia.org/wiki?curid=60817", "title": "Generale Giap", "text": ""}
{"id": "60819", "revid": "1610933", "url": "https://it.wikipedia.org/wiki?curid=60819", "title": "Bobcat", "text": ""}
{"id": "60820", "revid": "1610933", "url": "https://it.wikipedia.org/wiki?curid=60820", "title": "Lince rossa", "text": ""}
{"id": "60821", "revid": "2207", "url": "https://it.wikipedia.org/wiki?curid=60821", "title": "Felis rufus", "text": ""}
{"id": "60822", "revid": "2207", "url": "https://it.wikipedia.org/wiki?curid=60822", "title": "Lynx rufus rufus", "text": ""}
{"id": "60823", "revid": "2207", "url": "https://it.wikipedia.org/wiki?curid=60823", "title": "Lynx rufus baileyi", "text": ""}
{"id": "60824", "revid": "2207", "url": "https://it.wikipedia.org/wiki?curid=60824", "title": "Lynx rufus californicus", "text": ""}
{"id": "60825", "revid": "2207", "url": "https://it.wikipedia.org/wiki?curid=60825", "title": "Lynx rufus escuinapae", "text": ""}
{"id": "60826", "revid": "2207", "url": "https://it.wikipedia.org/wiki?curid=60826", "title": "Lynx rufus fascinatus", "text": ""}
{"id": "60827", "revid": "2207", "url": "https://it.wikipedia.org/wiki?curid=60827", "title": "Lynx rufus floridianus", "text": ""}
{"id": "60828", "revid": "2207", "url": "https://it.wikipedia.org/wiki?curid=60828", "title": "Lynx rufus gigas", "text": ""}
{"id": "60829", "revid": "2207", "url": "https://it.wikipedia.org/wiki?curid=60829", "title": "Lynx rufus pallescens", "text": ""}
{"id": "60830", "revid": "2207", "url": "https://it.wikipedia.org/wiki?curid=60830", "title": "Lynx rufus peninsularis", "text": ""}
{"id": "60831", "revid": "2207", "url": "https://it.wikipedia.org/wiki?curid=60831", "title": "Lynx rufus superiorensis", "text": ""}
{"id": "60832", "revid": "2207", "url": "https://it.wikipedia.org/wiki?curid=60832", "title": "Lynx rufus texensis", "text": ""}
{"id": "60842", "revid": "1226", "url": "https://it.wikipedia.org/wiki?curid=60842", "title": "Battaglia di Tannenberg", "text": ""}
{"id": "60843", "revid": "122892871", "url": "https://it.wikipedia.org/wiki?curid=60843", "title": "Effetto Venturi", "text": "In fisica, in particolare in meccanica dei fluidi, l'effetto Venturi (o paradosso idrodinamico) \u00e8 il fenomeno idrodinamico, scoperto e studiato dal fisico Giovanni Battista Venturi, per cui \"la pressione di una corrente fluida aumenta con il diminuire della velocit\u00e0\".\nDescrizione.\n\u00c8 possibile studiare la variazione di pressione di un liquido in un condotto, inserendo dei tubi manometrici.\nL'esperimento dimostra che il liquido raggiunge nei tubi altezze diverse: minore dove la sezione si rimpicciolisce (in cui aumenta la velocit\u00e0) e maggiore quando la sezione si allarga (ovvero quando la velocit\u00e0 diminuisce).\nDato che la pressione del liquido aumenta all'aumentare dell'altezza raggiunta dal liquido nei tubi manometrici, \u00e8 possibile dire che ad un aumento della velocit\u00e0 corrisponde una diminuzione della pressione e viceversa, cio\u00e8 all'aumento della pressione corrisponde una diminuzione della velocit\u00e0.\nCon esperimenti appropriati, \u00e8 possibile notare lo stesso fenomeno nei gas.\nFormula.\nConsideriamo una generica condotta che presenti una diminuzione della sua sezione e chiamiamo formula_1 l'area maggiore e formula_2 l'area minore. Dall'equazione di continuit\u00e0 applicata alla fluidodinamica sappiamo che in condizioni stazionarie la portata (massica) entrante nella prima sezione deve essere esattamente uguale a quella entrante nella seconda. Da ci\u00f2, in caso di fluido a densit\u00e0 costante (incomprimibile) poich\u00e9 la portata volumetrica pu\u00f2 essere espressa come prodotto della velocit\u00e0 del fluido per la sezione in cui passa, si deduce che c'\u00e8 un aumento di velocit\u00e0 nella sezione formula_2 rispetto a quella in formula_1 (formula_5 &lt; formula_6).\nSulla base di queste considerazioni, supponendo che non esista una differenza di quota tra le due sezioni, \u00e8 possibile utilizzare come sistema di riferimento per le altezze l'asse della condotta, eliminando in questo modo un termine nell'equazione di Bernoulli (conservazione dell'energia), che si presenter\u00e0 in questa forma:\ncon \"\u03c1\" densit\u00e0, \"p\" pressione e \"v\" velocit\u00e0 del flusso.\nSi pu\u00f2 notare, quindi, che all'aumentare della velocit\u00e0 del fluido si crea necessariamente una diminuzione della pressione interna al fluido stesso. Nel caso del nostro esempio, cio\u00e8, la pressione formula_8 risulter\u00e0 essere minore della pressione formula_9.\nA livello intuitivo \u00e8 possibile comprendere la diminuzione della pressione nel fluido, nella zona del tubo caratterizzata da minore sezione e maggiore velocit\u00e0, pensando che la pressione viene spesa per accelerare il fluido. In altre parole la differenza di pressione ai capi della zona della strozzatura o del raccordo \u00e8 quella necessaria per accelerare il fluido e garantire cos\u00ec la costanza del flusso (equazione di continuit\u00e0).\nParadosso idrodinamico.\nL'effetto Venturi viene anche chiamato paradosso idrodinamico poich\u00e9 si pu\u00f2 pensare che la pressione aumenti in corrispondenza delle strozzature; tuttavia,\nper la legge della portata, in corrispondenza delle\nstrozzature \u00e8 la velocit\u00e0 ad aumentare.\nQuindi, considerando un tubo che finisce contro una piastra come in figura, e un fluido con una pressione leggermente superiore alla pressione atmosferica, l'aumento di velocit\u00e0 che la strozzatura crea tra tubo e piastra far\u00e0 aumentare la velocit\u00e0 a scapito della pressione del fluido. Se in questo punto la pressione scende al di sotto della pressione atmosferica, la piastra tender\u00e0 a chiudere il tubo anzich\u00e9 volare via. Da questo nasce il paradosso idrodinamico che \u00e8 una conseguenza della Legge di Bernoulli.\nIl tubo di Venturi.\nIl tubo di Venturi sfrutta l'effetto Venturi per misurare la portata. Sia Q la portata volumetrica, nell'esempio precedente. Siccome\nformula_10\nconoscendo le sezioni e le pressioni nei punti del tubo e la densit\u00e0 del fluido \u00e8 possibile ricavare la portata\nformula_11"}
{"id": "60855", "revid": "1904508", "url": "https://it.wikipedia.org/wiki?curid=60855", "title": "Klemens von Metternich", "text": "Biografia.\nInfanzia ed educazione.\nKlemens von Metternich nacque il 15 maggio 1773 da Franz George Karl Metternich, conte di Winneburg e Beilstein, un diplomatico che, dopo aver servito l'arcivescovo di Treviri, era passato al servizio della corte imperiale, e dalla moglie Maria Beatrice Aloisia von Kagenegg (in alternativa von Kageneck).\nBattezzato in onore dell'arcivescovo di Treviri, Clemente Venceslao di Sassonia, precedente datore di lavoro del padre, Klemens aveva una sorella maggiore ed era l'erede designato del titolo e dei modesti possessi di famiglia che comprendevano un forte in rovina a Beilstein, un castello a Winneberg e due tenute agricole, una sita nei pressi di Coblenza, l'altra a K\u00f6nigswart in Boemia.\nDal momento che il padre prestava servizio come ambasciatore imperiale presso le corti degli arcivescovi di Treviri, Colonia e Magonza, l'educazione del giovane Klemens fu gestita dalla madre e risent\u00ec della vicinanza all'ambiente culturale francese, tanto che per molti anni Metternich stesso si sent\u00ec pi\u00f9 a suo agio nel comunicare in francese rispetto al tedesco; in seguito, tuttavia, il padre affid\u00f2 il figlio alle cure di un precettore protestante che lo istru\u00ec nelle materie accademiche e gli insegn\u00f2 il nuoto e l'equitazione, e decise di portarlo con s\u00e9 nelle sue visite ufficiali alla corte.\nNell'estate del 1788 Metternich inizi\u00f2 a studiare giurisprudenza presso l'Universit\u00e0 di Strasburgo dove, per qualche tempo, fu ospitato dal principe di Zweibr\u00fccken. In questi anni, il tutore lo descrisse come persona \"di bell'aspetto, felice e amabile\" ma i contemporanei sottolinearono anche la tendenza a essere un fanfarone e un bugiardo. Nel settembre 1790, Metternich lasci\u00f2 Strasburgo per partecipare all'incoronazione di Leopoldo II a Imperatore del Sacro Romano Impero che si sarebbe tenuta il mese seguente a Francoforte: in tale occasione, ricopr\u00ec il ruolo di maestro delle cerimonie per conto del collegio comitale cattolico di Vestfalia e, sotto l'egida paterna, conobbe il figlio primogenito dell'imperatore, Francesco.\nTra la fine del 1790 e l'estate del 1792, Metternich studi\u00f2 giurisprudenza all'universit\u00e0 di Magonza (il cambio di universit\u00e0 fu dovuto al fatto che Strasburgo era troppo vicina al confine francese e dunque alla minaccia della rivoluzione); inoltre, nelle pause estive di studio, segu\u00ec il padre che era stato nominato plenipotenziario per i Paesi Bassi austriaci.\nEsordi in diplomazia.\nNel marzo dello stesso anno, l'imperatore Leopoldo mor\u00ec e suo figlio Francesco sal\u00ec al trono: il nuovo imperatore fu incoronato a luglio e Metternich, oltre a ricoprire il ruolo di maestro delle cerimonie, ottenne l'onore del primo ballo accanto alla duchessa Luisa di Meclemburgo-Strelitz, futura Regina di Prussia.\nFrattanto, la Francia aveva dichiarato guerra all'Austria e dato inizio alla prima coalizione; impossibilitato a proseguire gli studi a Magonza, Metternich raggiunse il padre che era stato inviato in missione al fronte: qui diresse l'interrogatorio del ministro della guerra francese, Pierre de Beurnonville, prigioniero degli austriaci, e di diversi membri della commissione nazionale e partecip\u00f2 come osservatore all'assedio di Valenciennes.\nNei primi mesi del 1794 accompagn\u00f2 il visconte Desandrouin, tesoriere generale dei Paesi Bassi Austriaci, in Gran Bretagna al fine di negoziare un prestito; durante il soggiorno a Londra, incontr\u00f2 diverse volte il re e conobbe diversi esponenti della classe dirigente inglese tra cui il primo ministro William Pitt il Giovane, Charles James Fox ed Edmund Burke.\nNel settembre del 1794 Metternich fu nominato ministro plenipotenziario per i Paesi Bassi Austriaci, ma nel giro di pochi mesi l'esercito francese conquist\u00f2 pressoch\u00e9 l'intero territorio belga e avanz\u00f2 profondamente all'interno della Germania; privato di tutte le propriet\u00e0 (tranne K\u00f6nigswart), amareggiato dalle vicende e dalle critiche alla politica paterna, Metternich raggiunse i genitori gi\u00e0 rifugiatisi a Vienna.\nPrimo matrimonio.\nIl 27 settembre 1795, a Vienna, spos\u00f2 la contessa Eleonore von Kaunitz, nipote dell'ex cancelliere Wenzel Anton von Kaunitz-Rietberg. Sebbene fosse un matrimonio combinato dalla madre di Metternich e sebbene lo stesso sposo fosse piuttosto distaccato con la moglie, non vi \u00e8 motivo di sospettare che Eleonore fosse infelice; il di lei padre, principe Kaunitz, pose due condizioni alle nozze: Eleonore avrebbe continuato a vivere in casa e Metternich avrebbe dovuto rinunciare alla carriera diplomatica fino alla morte del principe.\nCongresso di Rastatt.\nRimasto a Vienna insieme alla moglie, Metternich riprese gli studi; nel gennaio 1797 nacque sua figlia Maria; nel settembre dello stesso anno mor\u00ec il suocero, quindi egli pot\u00e9 partecipare al congresso di Rastatt prima come segretario del padre e poi come rappresentante del collegio comitale della Westfalia. Rimase a Rastatt fino allo scioglimento del congresso, nell'aprile dell'anno successivo; Eleonore decise di seguire il marito e a Rastatt diede alla luce due figli, Franz (febbraio 1798) e Klemens (giugno 1799): Klemens per\u00f2 mor\u00ec pochi giorni dopo la nascita e Franz contrasse un'infezione polmonare da cui non si sarebbe mai ripreso.\nAmbasciatore.\nDresda e Berlino.\nLa sconfitta del Sacro Romano Impero nella seconda coalizione sconquass\u00f2 gli ambienti diplomatici e al promettente Metternich fu offerta una scelta fra tre incarichi: la rappresentanza presso la Dieta Imperiale, l'ambasciata a Copenaghen e quella a Dresda, presso l'Elettore di Sassonia. Nel gennaio 1801 Metternich scelse l'ambasciata a Dresda; a febbraio scrisse un memorandum diretto al principe elettore e visit\u00f2 la tenuta di K\u00f6nigswart, ove si trattenne fino al 4 novembre, quando assunse ufficialmente l'incarico.\nIn ogni caso, il memorandum pass\u00f2 pressoch\u00e9 inosservato dal momento che il principe elettore Federico Augusto, persona assai ritirata, intendeva mantenere un contegno strettamente neutrale e di ci\u00f2 risentiva l'ambiente diplomatico, al punto che l'ambasciatore inglese, Sir Hugh Elliot, consigli\u00f2 a Metternich di inventare il contenuto dei dispacci.\nTuttavia, nonostante la noia dell'ambiente di corte, Metternich si consol\u00f2 con un'amante, Katharina Bagration, da cui ebbe una figlia, Klementine, riconosciuta sia dal padre sia dalla sempre paziente Eleonore che, nel gennaio 1803, partor\u00ec un maschio, Viktor. Ebbe, infine, modo di conoscere Friedrich Gentz, un pubblicista che avrebbe servito Metternich sia come confidente sia come critico per i successivi trent'anni, oltre a stabilire diversi legami con importanti personaggi politici polacchi e francesi.\nA seguito della \"Reichsdeputationshauptschluss\" la famiglia Metternich ottenne il titolo di principe, un seggio alla Dieta imperiale oltre a nuove propriet\u00e0 a Ochsenhausen.\nNel frattempo, a seguito di un nuovo rimpasto diplomatico, Metternich fu inviato alla ben pi\u00f9 prestigiosa legazione del Regno di Prussia prendendo l'incarico ufficialmente nel novembre dello stesso anno: arriv\u00f2 a Berlino in un momento assai critico per la diplomazia europea, preoccupata per le sempre pi\u00f9 evidenti ambizioni espansionistiche di Napoleone Bonaparte che avevano messo in allarme lo Zar di Russia, Alessandro I, e l'Imperatore Francesco.\nInfatti, nell'autunno del 1804, l'Imperatore Francesco II decise di concordare un'azione congiunta con lo Zar di Russia entro il mese di agosto del 1805 e di costituire la Terza Coalizione: a Metternich fu affidato il compito, ritenuto quasi impossibile, di convincere la Prussia a unirsi alla coalizione; tale incarico, gi\u00e0 ritenuto arduo all'inizio, divenne impossibile dopo la vittoria francese nella battaglia di Auerst\u00e4dt, che indusse il re di Prussia Federico Guglielmo III ad allinearsi con i francesi.\nParigi.\nA seguito della disfatta, Johann Philipp von Stadion divenne nuovo ministro degli esteri e Metternich sostitu\u00ec Stadion nell'incarico di ambasciatore presso lo Zar; in ogni caso, non si rec\u00f2 mai in Russia perch\u00e9, a seguito delle pressioni di Napoleone, Metternich divenne ambasciatore a Parigi, incarico estremamente prestigioso e ben retribuito.\nFinalmente, dopo un arduo viaggio, nell'agosto del 1806 raggiunse Parigi, dove fu ricevuto dal barone von Vincent e da Engelbert von Floret, che sarebbe divenuto uno dei suoi pi\u00f9 stretti consiglieri; il 5 agosto, incontr\u00f2 il ministro degli esteri francese Charles Maurice de Talleyrand e cinque giorni dopo, a Saint-Cloud, fu ricevuto dallo stesso Napoleone.\nDurante la guerra della quarta coalizione, che attir\u00f2 l'attenzione di Talleyrand e di Napoleone verso la Prussia e la Russia, Metternich fu raggiunto dalla moglie e dai figli, ma la loro presenza non gli imped\u00ec di coltivare le sue relazioni con la corte e le sue liaison con Carolina Bonaparte e con Laure Junot.\nDopo la Pace di Tilsit del luglio 1807 Metternich osserv\u00f2 che la posizione dell'Austria in Europa era estremamente pi\u00f9 vulnerabile, ma riteneva che l'accordo tra la Russia e la Francia non sarebbe durato a lungo. Nel frattempo, intavol\u00f2 trattative serrate con il nuovo (e non molto accomodante) ministro degli esteri, Jean-Baptiste Champagny, in merito ai forti francesi sul fiume Inn. Nei mesi successivi il suo prestigio crebbe ancor di pi\u00f9 e Metternich, conscio dell'inevitabilit\u00e0 di un conflitto con Napoleone, cerc\u00f2 di prospettare allo Zar Alessandro I un'alleanza russo-austriaca contro la Francia, ma lo zar, impegnato in altri conflitti, declin\u00f2.\nLe intuizioni di Metternich in merito alla guerra si dimostrarono esatte: infatti Napoleone, presto seguito dagli avversari, diede corso al riarmo e al Congresso di Erfurt (cui Metternich non pot\u00e9 partecipare a causa del veto diretto di Napoleone) tent\u00f2, senza esito, di convincere la Russia a invadere l'Austria. Alla fine del 1808, Metternich fu richiamato a Vienna per cinque settimane per riferire direttamente alla corte in merito alla coesione dell'esercito francese, ai rapporti tra Francia e Russia e alla possibilit\u00e0 che i francesi, impegnati nella guerra peninsulare, mobilitassero un esercito per combattere in Europa centrale.\nA seguito della dichiarazione di guerra da parte dell'Imperatore d'Austria Francesco I (con questo nome, dopo la fine del Sacro Romano Impero nel 1806, era ora designato l'ex Imperatore romano Francesco II), atto di inizio della guerra della quinta coalizione, Metternich fu arrestato in rappresaglia per l'analoga misura adottata dall'imperatore contro l'ambasciatore francese di Vienna, ma gli fu permesso di tornare in Austria sotto scorta; finalmente, a seguito della conquista francese di Vienna, fu condotto nella capitale austriaca e scambiato con i diplomatici prigionieri francesi.\nMinistro degli esteri.\nDistensione con Napoleone.\nTornato in Austria, Metternich fu testimone della sconfitta dell'esercito austriaco alla battaglia di Wagram; Stadion rassegn\u00f2 le dimissioni da ministro degli Esteri e l'imperatore offr\u00ec immediatamente il posto a Metternich; Metternich, per\u00f2, preoccupato che Napoleone avrebbe approfittato del cambio ministeriale per chiedere condizioni di pace pi\u00f9 dure, chiese di diventare ministro di stato (fu nominato l'8 luglio) con l'intesa che avrebbe condotto le trattative con i francesi e che avrebbe assunto il ministero degli esteri solo alla fine dei negoziati.\nDurante i colloqui di pace ad Altenburg, Metternich, per salvare la monarchia austriaca, present\u00f2 proposte favorevoli alla Francia; Napoleone, tuttavia, irritato dalla posizione austriaca in merito al futuro della Polonia, esautor\u00f2 progressivamente Metternich, preferendogli il principe Liechtenstein. L'8 ottobre dello stesso anno, in ogni caso, Metternich fu nominato ministro degli esteri e della casa imperiale. Nei primi mesi del 1810, Metternich fu coinvolto in uno scandalo quando divenne nota la sua relazione precedente con Laure Junot ma, anche per via del comportamento condiscendente della moglie Eleonore, non vi furono conseguenze.\nNon appena divenne ministro degli esteri, Metternich (ancorch\u00e9 in seguito avrebbe negato ci\u00f2) fece pressioni affinch\u00e9 Napoleone preferisse le nozze con Maria Luisa d'Asburgo rispetto a quello con Anna Pavlovna Romanova, sorella minore dello Zar; entro il 7 febbraio, Napoleone diede il suo assenso.\nDopo le nozze per procura, celebrate l'11 marzo, Metternich accompagn\u00f2 la sposa a Parigi, si ricongiunse alla moglie e alla famiglia, rimasti l\u00e0 dal tempo della guerra e cerc\u00f2 di rinegoziare con l'imperatore francese i pesanti termini del trattato di Sch\u00f6nbrunn; ottenne alcune concessioni: due trattati commerciali, il differimento del pagamento della indennit\u00e0 di guerra, la restituzione di alcuni beni appartenenti a nobili tedeschi in servizio presso l'imperatore ed, infine, la possibilit\u00e0 di aumentare il numero degli effettivi dell'esercito austriaco a 150.000 soldati (ancorch\u00e9 le pesanti condizioni economiche impedissero ogni aumento delle spese militari).\nAlleanza con la Francia.\nNell'ottobre 1810, Metternich torn\u00f2 a Vienna dove, nel frattempo, aveva perso parte del suo prestigio e della sua popolarit\u00e0: la sua influenza fu limitata alla politica estera e ogni tentativo di reintrodurre il consiglio di stato fu respinto dall'imperatore Francesco.\nConvinto che l'Austria fosse troppo debole per sostenere il confronto con Napoleone, Metternich respinse la proposta di alleanza offertagli dallo Zar Alessandro e, il 14 marzo 1812, stipul\u00f2 un accordo con lo stesso Napoleone con il quale garant\u00ec all'imperatore francese 30.000 soldati austriaci; in ogni caso, i termini dell'accordo erano stati pi\u00f9 generosi rispetto al trattato analogo da poco stipulato dalla Prussia e questo diede a Gran Bretagna e alla Russia la garanzia che l'Austria avrebbe mantenuto il suo impegno di frenare le ambizioni napoleoniche. Nel maggio del 1812, accompagn\u00f2 l'Imperatore Francesco II all'incontro finale con Napoleone, l'ultimo prima della campagna di Russia.\nL'incontro di Dresda si rivel\u00f2 fallimentare e Metternich, allo scopo di aumentare il prestigio dell'impero austriaco, propose colloqui di pace generali con tutte le potenze. Nei successivi tre mesi, approfittando del sempre pi\u00f9 disastroso andamento della spedizione francese in Russia, prese lentamente le distanze dalla Francia, mantenne un contegno equidistante da Prussia e Russia e, timoroso dell'avanzata russa, peror\u00f2 un compromesso che salvaguardasse la Francia\nNapoleone, tuttavia, decise di proseguire il combattimento contro la sesta coalizione; l'alleanza con la Francia si concluse nel febbraio del 1813 quando Metternich convinse l'imperatore Francesco II ad adottare una linea di neutralit\u00e0 armata.\nNeutralit\u00e0.\nMeno entusiasta della svolta antifrancese rispetto all'imperatore Francesco, Metternich cerc\u00f2 di perorare una proposta di compromesso che, nel novembre 1813, present\u00f2 a Napoleone in un incontro a Francoforte: Bonaparte avrebbe conservato il titolo imperiale ma avrebbe dovuto rinunciare alle conquiste in Italia, Germania e Paesi Bassi; Napoleone, tuttavia, confidando nell'esito vittorioso della guerra, prese tempo (infatti, avrebbe accettato il compromesso quando ormai gli alleati erano alle porte di Parigi ed erano dunque propensi a termini ben pi\u00f9 duri di quelli prospettati a Francoforte).\nNel frattempo, i rapporti tra gli alleati non erano buoni: la Gran Bretagna, diffidente, rifiut\u00f2 di rinunziare all'iniziativa militare e quasi nessuno appoggiava la proposta di compromesso con Napoleone che veniva considerata da Metternich come soluzione ottimale per garantire un equilibrio tra potenze che non danneggiasse l'Austria. Non potendo convincere gli inglesi, Metternich invi\u00f2 le proposte solo a Francia e Russia ma non ottenne nulla tranne una tregua provvisoria dopo che Napoleone ottenne le sue ultime vittorie a L\u00fctzen (2 maggio) e Bautzen (20-21 maggio); tuttavia, gi\u00e0 dal mese di aprile, sia pure con estrema riluttanza, Metternich appoggi\u00f2 le proposte di riarmo dell'esercito austriaco in previsione di un futuro intervento diretto nel conflitto.\nA giugno dello stesso anno, Metternich si rec\u00f2 a Gitschin in Boemia per gestire direttamente i negoziati con i francesi e con la Russia: nel corso delle trattative, il ministro degli esteri francese, Hugues-Bernard Maret, rimase elusivo ma Metternich fu comunque in grado di incontrarsi personalmente con lo Zar il 18 ed il 19 giugno nei pressi di Opotschna; sempre a Gitschin, intanto, intraprese una profonda relazione con Guglielmina di Sagan, cui avrebbe continuato a scrivere anche dopo la separazione.\nConsiderando la posizione attendista dei francesi, Metternich decise di continuare i negoziati con i Russi che ben presto si tradussero nella convenzione di Reichenbach in cui si affermava: Lubecca e Amburgo sarebbero tornate citt\u00e0 libere, la Francia avrebbe rinunciato al controllo della Confederazione Renana, la Prussia sarebbe tornata ai confini precedenti, la Russia avrebbe annesso la Polonia, l'Austria, in cambio del suo intervento in guerra a fianco della Russia e degli alleati, avrebbe ottenuto le province illiriche.\nPoco dopo, Napoleone invit\u00f2 Metternich a Dresda per un incontro preliminare, il 26 giugno 1813, in cui fu stabilito che da luglio ad agosto si sarebbe tenuta a Praga una conferenza che avrebbe redatto un accordo definitivo. La mossa, non concordata con la Russia, irrit\u00f2 i membri della sesta coalizione ma, in ogni caso, non ebbe alcun esito perch\u00e9 Napoleone non diede ai suoi delegati, Armand Caulaincourt e Louis Marie Narbonne Lara, poteri sufficienti per trattare; allora, Metternich invi\u00f2 un ultimatum all'imperatore e il 12 agosto l'Austria dichiar\u00f2 guerra alla Francia.\nGuerra della Sesta Coalizione.\nDopo l'ingresso in guerra, Metternich si sforz\u00f2 di tenere coesa la coalizione e di frenare lo slancio espansionistico dei Russi; in tale ottica, peror\u00f2 ed ottenne la nomina del generale austriaco Karl Philipp Schwarzenberg a comandante supremo degli eserciti congiunti degli alleati; poi, con il trattato di Teplitz, ottenne che il destino della Francia, dell'Italia e della Polonia fosse posposto alla fine del conflitto.\nNel frattempo, nonostante i rapporti freddi con gli inglesi che al momento sovvenzionavano Prussia e Russia, le forze della coalizione ripresero l'offensiva, che si concluse il 18 ottobre 1813 con la vittoria nella battaglia di Lipsia; a seguito del successo, Metternich ricevette il titolo di principe. Il 2 dicembre dello stesso anno, Napoleone decise di accettare i negoziati, il cui inizio, tuttavia, fu rinviato all'arrivo del ministro degli esteri inglese, Robert Stewart, visconte Castlereagh.\nPoco prima dell'inizio dei colloqui di pace, precisamente il 22 dicembre, gli alleati attraversarono il Reno e Metternich, dopo una breve visita alla moglie e alla famiglia per il Natale, part\u00ec per Basilea per incontrare gli altri rappresentanti dei paesi della coalizione. Le trattative furono estremamente combattute: lo Zar premeva per garantire la corona svedese a Jean Bernadotte e per restaurare i Borboni sul trono di Francia; Metternich, al contrario, favoriva il mantenimento della dinastia Bonaparte-Asburgo, se non sotto Napoleone, almeno sotto il figlio; poi, incontratosi con il ministro degli esteri inglese Castlereagh, cerc\u00f2 di concordare una posizione comune.\nDopo i colloqui con Castlreagh, Metternich incontr\u00f2 nuovamente lo Zar il quale, pur chiedendo un'ulteriore avanzata verso Parigi, si dimostr\u00f2 accomodante alle richieste; in ogni caso, le trattative, a seguito di una momentanea crisi del fronte (battaglia di Montereau), furono sospese.\nA met\u00e0 marzo del 1814, a seguito della battaglia di Laon, riprese l'avanzata degli eserciti della coalizione e con essa le trattative: in assenza di prussiani e francesi, fu stabilito che dopo la fine di Napoleone la Francia sarebbe tornata ai Borbone; il 30 marzo, Parigi capitol\u00f2 nelle mani russe e agli inizi di aprile Napoleone decise di abdicare.\nMentre Metternich trattava con gli inglesi, i russi imposero a Napoleone il Trattato di Fontainebleau e Metternich non pot\u00e9 far altro che accettarlo, almeno momentaneamente, per poi ridiscuterlo nella pace definitiva allo scopo di frenare l'ascesa russa e di contenere l'influenza prussiana in Germania.\nTali scopi furono pienamente raggiunti: infatti, l'Austria riusc\u00ec ad assicurarsi immediatamente i territori perduti a seguito della pace di Presburgo mentre le proposte russo-prussiane di spartizione dei territori polacchi e tedeschi furono rimandate. Il 30 maggio fu firmato finalmente il trattato di Parigi che, sotto l'influenza inglese e di Metternich stesso, attenuava le condizioni pesanti imposte a Fontainebleau\nDopo il trattato di Parigi, Metternich, insieme allo zar Alessandro e accompagnato dall'amante Guglielmina di Sagan, si rec\u00f2 in Gran Bretagna dove pot\u00e9 consolidare i rapporti con gli inglesi (aiutato dal fatto che lo Zar si comport\u00f2 in modo scostante ed offensivo) ed ottenne numerosi onori privati, tra cui la laurea honoris causa in legge presso Universit\u00e0 di Oxford,\nInfine, fu stabilito che i negoziati definitivi si sarebbero tenuti a Vienna e sarebbero iniziati il 15 agosto; dopo un breve soggiorno a Parigi per un incontro con la moglie di Napoleone, Maria Luisa, Metternich torn\u00f2 dalla famiglia in Austria ove fu accolto da grandi celebrazioni e feste.\nCongresso di Vienna.\nNell'autunno del 1814, Metternich si rec\u00f2 a Baden bei Wien e l\u00e0 rimase finch\u00e9 ebbe notizia dell'arrivo nei pressi di Vienna dei rappresentanti diplomatici di Gran Bretagna, Prussia e Russia; a questo punto, fece ritorno a Vienna per tenere quattro incontri preparatori nella citt\u00e0 stessa in cui furono concordate le modalit\u00e0 di lavoro del Congresso e la nomina di Friedrich Gentz, uno dei pi\u00f9 fidati collaboratori di Metternich, a segretario per i negoziati tra le principali \"sei potenze\" (I quattro grandi, ovvero Austria, Gran Bretagna, Russia e Prussia, pi\u00f9 Francia e Spagna).\nNonostante le proteste del rappresentante francese, Talleyrand, e di quello spagnolo, Don Pedro Labrador, fu quindi accolta l'idea di Metternich secondo cui le decisioni del congresso sarebbero state sostanzialmente frutto di un accordo tra le quattro potenze maggiori con la garanzia di un diritto di intervento, ancorch\u00e9 limitato, anche per i rappresentanti di Francia e Spagna.\nFinalmente, il 4 ottobre, si apr\u00ec ufficialmente il Congresso anche se fu convenuto che le trattative vere e proprie sarebbero state rinviate dopo il primo di novembre e di conseguenza Metternich dovette organizzare una vasta serie di intrattenimenti a beneficio dei delegati del Congresso.\nRiprese le trattative, Metternich fu impegnato nella discussione della assai spinosa questione del Granducato di Varsavia ormai interamente occupato dalla Russia la quale anelava alla sua completa annessione: deluso e stressato dagli eventi mondani del Congresso, Metternich, poco dopo aver concluso una discussione con Lord Castlereagh in merito alla necessit\u00e0 di contenere l'espansione russa in Polonia, irrit\u00f2 grandemente lo Zar Alessandro I ed arriv\u00f2 quasi al punto di rompere le relazioni diplomatiche e di minacciare una guerra.\nNonostante l'errore, l'Imperatore Francesco I rifiut\u00f2 di licenziare il cancelliere e, dopo un mese di serrate trattative, fu convenuto che parte del Granducato di Varsavia sarebbe stata restituita ad Austria e Prussia (la quale avrebbe rinunciato a una parte dei compensi nel Regno di Sassonia) mentre lo Zar avrebbe ottenuto, in unione personale, la corona polacca; in ogni caso, le trattative rovinarono definitivamente i rapporti, gi\u00e0 altalenanti, tra lo Zar e Metternich, fatto che permise a Talleyrand di partecipare a tutte le discussioni tra le quattro maggiori potenze.\nNel febbraio del 1815, dopo aver risolto le questioni riguardanti le cessioni territoriali in Polonia e Germania sia pure a prezzo di accettare il dominio russo su Varsavia e la crescente influenza prussiana, Metternich volse la sua attenzione alla costituzione di una nuova Confederazione Tedesca avente lo scopo di bilanciare l'espansione prussiana: fu dunque convenuto di garantire la libera navigazione sul Reno, l'indipendenza e la neutralit\u00e0 della Svizzera ed, infine, si stabil\u00ec che ciascun stato tedesco, nel rispetto della propria autonomia, avrebbe partecipato a una confederazione e avrebbe inviato delegati a una dieta federale.\nRisolte tali questioni, la restante parte del mese di febbraio fu trascorsa ad esaminare il problema del re di Napoli Gioacchino Murat finch\u00e9, il 7 marzo, Metternich ricevette la notizia della fuga di Napoleone dall'Isola d'Elba: dopo una discussione con lo Zar ed il Re di Prussia, fu convenuto che non vi sarebbero stati cambiamenti al Congresso; poi, il 13 marzo, si decise di iniziare i preparativi per una nuova campagna militare ed infine furono ratificate gli accordi assunti sulla Polonia, la Germania e la Svizzera e furono fissati i confini olandesi.\nA questo punto, restava da discutere solo la definizione della Confederazione Tedesca e la situazione della penisola italiana: dopo lunghe trattative, Metternich ottenne che l'imperatore Francesco I assumesse il titolo di presidente della Confederazione Germanica, la ratifica dell'annessione del Lombardo-Veneto e della cessione, a titolo vitalizio, del Ducato di Parma, antico possedimento borbonico a Maria Luisa d'Asburgo; invece, il Regno di Napoli, dopo la vittoria nella Battaglia di Tolentino, fu restituito ai Borbone di Napoli ed i Piemontesi avrebbero incamerato Genova.\nCon la definizione della questione italiana e tedesca, il lavoro del Congresso fu sostanzialmente concluso e Metternich, sebbene criticato per le concessioni in Polonia ed in Germania, fu in grado di mantenere il controllo indiretto sull'Italia e su numerosi stati tedeschi grazie alle alleanze dinastiche ed al controllo della presidenza della Confederazione Germanica che garantiva una non indifferente influenza sulla dieta federale. Finalmente, il 18 giugno dello stesso anno 1815, Napoleone fu definitivamente sconfitto nella battaglia di Waterloo; il giorno seguente, il Congresso fu sciolto.\nParigi e viaggio in Italia.\nDopo la sconfitta di Napoleone e la restaurazione dei Borboni, Metternich fu costretto a trasferirsi a Parigi insieme al figlio e a due figlie (che rischiarono quasi di morire per il crollo di un ponte): dopo 133 giorni di negoziati, fu stipulato, il 20 novembre, il secondo trattato di Parigi a seguito del quale la Francia avrebbe dovuto cedere alcuni territori di frontiera, pagare un'indennit\u00e0 di guerra, restituire le opere d'arte trasferite a Parigi durante il regime napoleonico ed, infine, accettare la presenza di un esercito di occupazione pari a 150.000 soldati.\nFrattanto, il 26 settembre fu stipulato un documento separato, proposto dallo Zar e riformulato da Metternich stesso che istituiva la Santa Alleanza alla quale avrebbero aderito tutti gli stati europei con l'eccezione del Papa, del Regno Unito e dell'Impero Ottomano; poco dopo, un secondo trattato istituiva la Quadruplice Alleanza. In conclusione, con l'Europa in pace, Metternich aveva ottenuto il risultato di raddoppiare l'estensione dell'impero austriaco rispetto all'anno in cui era divenuto ministro degli esteri.\nConcluse le trattative a Parigi, Metternich, agli inizi di dicembre del 1815, visit\u00f2 per quattro mesi l'Italia: passando per Venezia, raggiunse Milano il 18 dicembre insieme alla famiglia; da Milano tent\u00f2 di indurre l'imperatore Francesco a concedere una maggiore autonomia amministrativa al Lombardo-Veneto ma senza esito e diresse la politica estera dell'impero, al momento impegnato in forti contrasti territoriali con il Regno di Baviera.\nDurante il viaggio in Italia, mor\u00ec l'imperatrice, Maria Ludovica, che era stata una dei critici pi\u00f9 feroci della politica del ministro e questo permise a Metternich di riavvicinarsi all'imperatore; il resto dell'anno, infatti, nonostante la morte dell'amata Julie Zichy-Festetics lo rattristasse molto, fu politicamente tranquillo.\nNel giugno del 1817, l'imperatore incaric\u00f2 Metternich di accompagnare la figlia, Maria Leopoldina, a Livorno ove sarebbe partita per sposare Pietro I del Brasile: visit\u00f2 Venezia, Padova, Ferrara, Pisa e Lucca e, il 29 agosto dello stesso anno, peror\u00f2 nuovamente la necessit\u00e0 di garantire un maggiore decentramento amministrativo dell'impero.\nTornato a Vienna il 12 settembre, si prese un mese di tempo per organizzare le nozze della figlia Maria al conte Joseph Esterh\u00e1zy e per predisporre in tre documenti le sue proposte di riforma che furono presentati all'imperatore il 27 ottobre: l'amministrazione sarebbe rimasta assolutistica ma sarebbe stato istituito un ministero della giustizia e quattro nuove cancellerie, una di queste riservata alle province italiane, che avrebbe avuto competenze amministrative e avrebbe garantito il rispetto delle lingue e del sistema scolastico locale; l'imperatore, con diverse modifiche e restrizioni (tra queste la riduzione delle cancellerie da 4 a 3) ratific\u00f2 i provvedimenti e nomin\u00f2 un vicer\u00e9 per il Lombardo-Veneto.\n1817-1822.\nDopo il congresso di Vienna ed il trattato di Parigi, Metternich ebbe due obbiettivi fondamentali: la conservazione dell'equilibrio e dell'accordo tra le grandi potenze europee ed il mantenimento dell'ordine costituito; inoltre, negli anni tra il 1817 ed il 1820, fu estremamente preoccupato dalla politica russa e dal timore che Giovanni Capodistria, principale consigliere dello Zar, di origini greche e di note idee liberali, potesse indirizzare la politica russa verso un'espansione nei Balcani e verso riforme del sistema autocratico, fatti che avrebbero potuto scardinare l'equilibrio e l'ordine difeso da Metternich stesso.\nNello stesso periodo, tuttavia, Metternich soffr\u00ec di gravi problemi di salute alla schiena e fu costretto nella citt\u00e0 termale di Karlsbad ove risiedette per un mese; dopo aver ricevuto la notizia della morte del padre, visit\u00f2 la tenuta di famiglia a K\u00f6nigswart, poi la dieta federale tedesca riunita a Francoforte sul Meno nella speranza di strappare un accordo sulle questioni procedurali che dividevano i principi tedeschi della Confederazione; infine, si rec\u00f2 a Coblenza ed alla nuova tenuta di Johannesberg-\nDa Johannesberg, accompagn\u00f2 l'imperatore Francesco al Congresso di pace di Aquisgrana ove peror\u00f2 ed ottenne il ritiro delle truppe di occupazione dalla Francia ma poco altro dal momento che la Gran Bretagna non poteva sostenere le sue posizioni contrarie alla liber\u00e0 di stampa e le altre potenze, salvo la Russia, non intendevano consolidare ulteriormente la Quadruplice Alleanza.\nDopo lo scioglimento del congresso, Metternich intrecci\u00f2 una relazione con Dorothea von Benckendorff, con la quale raggiunse Bruxelles: sebbene si incontrassero assai raramente, la coppia ebbe un fitto scambio epistolare per i successivi otto anni.\nTornato a Vienna, l'11 dicembre 1818, pass\u00f2 del tempo con i figli, intrattenne lo Zar per il periodo natalizio prima di accompagnare l'imperatore per un nuovo viaggio in Italia; il viaggio, per\u00f2, fu interrotto dall'assassinio del drammaturgo tedesco August von Kotzebue per mano di uno studente liberale: Metternich fece pressioni per indurre i governi tedeschi ad aumentare l'attenzione contro le fazioni liberali o nazionaliste e, dopo aver sondato il consenso prussiano, convoc\u00f2 una conferenza informale a Karlsbad. La conferenza di Karlsbad si apr\u00ec il 6 agosto e dur\u00f2 per il resto del mese: Metternich super\u00f2 ogni opposizione al suo programma di lotta alle forze rivoluzionarie che convenzionalmente vengono definiti come Deliberati di Karlsbad.\nL'anno seguente, Metternich promosse la Conferenza di Vienna ma le trattative non furono un successo: i re del W\u00fcrttemberg e della Baviera si opposero ferocemente ai progetti di riforma della Confederazione Germanica e Metternich dovette abbandonarli; in ogni caso, riusc\u00ec comunque a garantire un rafforzamento della repressione dei movimenti liberali.\nRimase a Vienna fino a fine maggio del 1820; il 6 maggio mor\u00ec di tubercolosi la figlia Klementine, poi, mentre era in viaggio verso Praga, anche la sua primogenita, Maria, contrasse la malattia; tornato precipitosamente dal viaggio, si trasfer\u00ec con la famiglia a Baden bei Wien ma la figlia mor\u00ec il 20 luglio dello stesso anno e di conseguenza decise di inviare la moglie e gli altri figli in Francia.\nIl resto dell'anno vide l'esplosione di rivolte liberali in Portogallo ed in Spagna: in tale frangente, la sua politica fu estremamente cauta ed oscill\u00f2 tra la possibilit\u00e0 di appoggiare un intervento, caldeggiato particolarmente dalla Russia, in favore dell'ordine costituito o di restare neutrale, opzione favorita dagli inglesi, dal momento che in nessun modo si sarebbero danneggiati gli interessi austriaci.\nIn un primo momento, Metternich opt\u00f2 per la neutralit\u00e0 ma, a luglio, lo scoppio di una rivolta militare a Napoli che costrinse re Ferdinando I ad accettare una costituzione obblig\u00f2 Metternich a partecipare al congresso di Troppau in cui furono ribaditi i principi conservatori, la limitazione della libert\u00e0 di stampa e la censura dell'iniziativa alle classi medie.\nNel gennaio dell'anno seguente, fu convocato il Congresso di Lubiana nel quale riusc\u00ec ad ottenere praticamente tutti gli obbiettivi che si era prefissato: il consenso internazionale per una spedizione austriaca contro Napoli e per reprimere le rivolte scoppiate, nel frattempo, in Piemonte e il rafforzamento della vicinanza tra Austria, Prussia e Russia.\nInfine, il 25 maggio 1822, nonostante le opposizioni di quella parte della corte che ritenevano troppo costosi gli interventi militari internazionali, Metternich ottenne l'incarico di Cancelliere di Stato, posizione rimasta vacante dalla morte di Kaunitz nel 1794.\nCancelliere.\nHannover, Verona e \u010cernivci.\nNel 1821, mentre Metternich era ancora a Lubiana con lo zar Alessandro, la rivolta dei greci, guidata da Alessandro Ypsilanti, minacci\u00f2 di portare l'impero ottomano sull'orlo del collasso; Metternich, dunque, ritenendo che l'Impero Ottomano fosse necessario per controbilanciare il potere russo, si oppose a tutte le forme di nazionalismo greco o balcanico e cerc\u00f2 di fare pressioni sullo Zar affinch\u00e9 questi non agisse in via unilaterale e rimanesse neutrale. In ottobre, Metternich si incontr\u00f2 ad Hannover con Lord Castlereagh e re Giorgio IV del Regno Unito e, promettendo di ripianare almeno in parte il debito austriaco verso la Gran Bretagna, riusc\u00ec a restaurare un buon rapporto tra Austria e Gran Bretagna ed ottenne anche che gli inglesi sostenessero la posizione austriaca nei Balcani; sempre ad Hannover visit\u00f2 l'amante Dorothea Lieven.\nNel periodo di Natale lo Zar tentenn\u00f2 sulle sue posizioni e decise di inviare a Vienna, nel febbraio del 1822, Dmitrij Tati\u0161ev per colloqui con Metternich; il cancelliere riusc\u00ec ad impedire un intervento diretto russo e promise che in cambio l'Austria avrebbe sostenuto lo Zar a garantire l'esecuzione dei trattati pendenti con gli Ottomani, sempre se gli altri membri dell'alleanza avessero fatto altrettanto (condizione resa impossibile dalla opposizione inglese); a seguito del colloquio il conte Giovanni Capodistria, principale avversario di Metternich alla corte russa, si dimise.\nAd aprile, tuttavia, i russi annunciarono che avrebbero inviato un corpo di spedizione in Spagna per restaurare il governo assoluto di re Ferdinando VII: Metternich, che riteneva la spedizione spagnola un'azione sciocca e sostanzialmente inutile, gioc\u00f2 d'anticipo chiedendo a Castlereagh di venire a Vienna per un incontro informale prima del Congresso, in programma, che si sarebbe tenuto a Verona ma tale incontro non ebbe luogo a causa del suicidio di Castlereagh stesso. Con la morte di Castlereagh, Metternich perse un utile alleato e, di riflesso, indebol\u00ec la posizione del cancelliere al Congresso di Verona tanto che non pot\u00e9 discutere della situazione italiana e fu costretto ad accettare la proposta di compromesso francese che prevedeva una forza di invasione congiunta della Spagna composta da truppe francesi, prussiane e russe; Metternich, che della spedizione spagnola, restava avversario si limit\u00f2 a fornire supporto morale.\nDopo aver indugiato a Verona fino al 18 dicembre e aver passato alcuni giorni con lo Zar a Venezia, Metternich si rec\u00f2 a Monaco di Baviera e poi a Vienna ove rimase da gennaio a settembre del 1823 e ove fu raggiunto dalla famiglia; da questo momento in poi, il cancelliere dirad\u00f2 i viaggi diplomatici sia perch\u00e9 trattenuto dalle questioni politiche sia perch\u00e9 la sua salute lentamente inizi\u00f2 a declinare; l'anno 1823 fu disastroso per Metternich: a marzo, i francesi attraversarono unilateralmente i Pirenei, poi fu eletto papa Leone XII, candidato estremamente vicino a Parigi, vi furono problemi diplomatici con diversi stati tedeschi ed, infine, mentre accompagnava l'imperatore Francesco ad un incontro con lo Zar Alessandro a \u010cernivci, si ammal\u00f2 gravemente e dovette limitarsi a partecipare a brevi incontri con il ministro degli esteri russo Karl Nesselrode. Il colloquio, in ogni caso, fu inconcludente poich\u00e9 lo zar, impaziente, richiese che si tenesse a San Pietroburgo un congresso in merito alla situazione balcanica e Metternich, non potendo dissuaderlo, si limit\u00f2 a prendere tempo.\nFortunatamente per Metternich le proposte dello Zar furono ampiamente osteggiate dalle altre potenze europee (in particolare la Gran Bretagna) e la Russia fu costretta a rinunciarvi; in questo periodo Metternich rinnov\u00f2 il programma conservatore che aveva delineato a Karlsbad cinque anni prima e cerc\u00f2 di aumentare ulteriormente l'influenza austriaca sopra la dieta federale tedesca e sulla corte russa; nel gennaio del 1825, per\u00f2, il peggioramento della salute della moglie Eleonore lo costrinse ad un viaggio a Parigi ma riusc\u00ec ad arrivare solo pochi giorni prima che ella morisse, il 19 marzo; il 21 aprile lasci\u00f2 definitivamente Parigi, raggiunse l'imperatore a Milano il 7 maggio e poi fece tappa a Genova; ai primi di luglio fece visita alle figlie Leontine (quattordicenne) e Hermine (di nove anni) nella tranquilla cittadina di Bad Ischl.\nNonostante l'isolamento di Bad Ischl, ricevette rapporti costanti sulla situazione greca che, al momento, sembrava volgersi a favore dell'impero ottomano, grazie all'intervento delle truppe del pasci\u00e0 d'Egitto guidate da Mehmet Ali ancorch\u00e9 lo Zar tentasse con ogni mezzo di impedire la repressione turca; nei fatti, si pu\u00f2 affermare che la Santa Alleanza non aveva alcun valore politico.\nUngheria, la morte di Alessandro I e i problemi in Italia.\nNei primi anni venti, Metternich aveva ripetutamente consigliato all'imperatore Francesco di convocare la dieta ungherese in modo da approvare la riforma amministrativa e fiscale che limitavano fortemente i privilegi storici accordati alla nobilt\u00e0 ungherese; finalmente, tra il 1825 e il 1827 tale organismo si riun\u00ec non meno di 300 volte per esaminare e approvare le riforme ancorch\u00e9 Metternich, per superare le opposizioni dovette ripetutamente recarsi a Presburgo per svolgere funzioni cerimoniali e al contempo assicurarsi l'appoggio dei delegati; lo stesso cancelliere comment\u00f2 acidamente tale periodo scrivendo all'imperatore che la partecipazione alla dieta \"interferiva con il suo tempo, i suoi costumi e la sua vita\"; in ogni caso, nel corso di tale viaggi, fu allarmato dalla sempre maggiore influenza delle istanze nazionaliste che avevano trovato un leader in Istv\u00e1n Sz\u00e9chenyi.\nNel dicembre del 1825, mor\u00ec lo zar Alessandro I al quale successe il fratello, Nicola I; Metternich, per stabilire i primi contatti con il nuovo zar, invi\u00f2 il principe Ferdinando ma non ottenne alcun successo: ormai gli inglesi propendevano per uno stato greco autonomo e anche i francesi si stavano allineando sulle stesse posizioni e questo limitava fortemente l'influenza austriaca. L'anno seguente, inoltre, il ministro degli esteri russo, Nesselrode, respinse la proposta di Metternich di convocare un consesso internazionale per discutere gli eventi del Portogallo che si stava avviando alla guerra civile.\nIl 5 novembre 1827 Metternich si rispos\u00f2 con la ventenne Antoinette von Leykam, fatto che suscit\u00f2 diverse critiche dalla societ\u00e0 viennese; negli stessi giorni, una flotta congiunta russo-franco-britannica aveva attaccato e distrutto la flotta turco-egiziana nella battaglia di Navarino. Metternich, preoccupato che un intervento da parte delle potenze occidentali potesse rovesciare l'Impero Ottomano e con esso l'equilibrio dei Balcani, cerc\u00f2 di proporre consultazioni tra i diversi leader europei ma senza esito; per sua fortuna, per\u00f2, il governo conservatore inglese, guidato dal duca di Wellington, era contrario all'intervento militare diretto e questo permise di raggiungere un compromesso con il trattato di Adrianopoli: la Grecia ottenne l'autonomia ma sotto il controllo delle potenze europee che imposero il figlio secondogenito del re di Baviera, Ottone, quale sovrano, allo scopo, appunto, di ridurre il pi\u00f9 possibile ogni influenza russa sul nuovo stato.\nNegli stessi anni, per\u00f2, il cancelliere sub\u00ec duri colpi nella sua vita privata: la madre mor\u00ec nel novembre del 1828; nel gennaio del 1829 la moglie, Antoinette, mor\u00ec cinque giorni dopo la nascita del figlio, Richard; infine, dopo una lunga malattia, si spense il figlio Viktor, il 30 novembre 1829; di conseguenza, dovette trascorrere gli ultimi mesi dell'anno da solo e in uno stato di quasi depressione e di stress procurato tanto dalla lunga scia di lutti quanto dalle preoccupazioni politiche in merito ai metodi eccessivamente rigidi di molti governi conservatori che altro non facevano che rinfocolare le aspirazioni liberali.\nL'anno seguente, infatti, i focolai liberali divennero progressivamente sempre pi\u00f9 forti mentre al contempo declinavano la capacit\u00e0 e l'influenza del cancelliere: infatti, a fine luglio decise di incontrarsi con Nesslerode nella citt\u00e0 termale di Karlsbad ma, solo pochi giorni dopo l'incontro, scoppi\u00f2 la rivoluzione di Luglio che port\u00f2 alla fine della monarchia borbonica di Carlo X e la sua sostituzione con un regime pi\u00f9 liberale guidato dal duca di Orleans: scioccato dall'evento, Metternich cerc\u00f2, senza esito, di convocare un congresso della Quadruplice Alleanza mentre Nesselrode respinse la possibilit\u00e0 di riattivare la Santa Alleanza a meno che il nuovo governo francese non mostrasse ambizioni territoriali in Europa ma, in ogni caso, tale minaccia fu prontamente smentita. Dopo Parigi, Bruxelles e il Belgio si sollevarono contro il dominio olandese, si accesero rivolte in Germania e il governo inglese di Wellington, avendo perso le elezioni, fu sostituito da uno liberale; sebbene tali fatti impensierissero Metternich, in ogni caso l'ordine europeo rimase in piedi visto che la rivoluzione di Luglio aveva rotto l'alleanza franco russa, la dieta d'Ungheria aveva accettato l'incoronazione di Ferdinando come re con molti meno dissensi di quelli preventivati e la situazione del Belgio non cre\u00f2 dissensi tra le potenze tali da impedire una soluzione diplomatica. Nel novembre dell'anno, Metternich si fidanz\u00f2 ufficialmente con la venticinquenne Melanie Zichy-Ferraris; si sposarono il 30 gennaio 1831 ma questa volta le nozze non furono contestate come quelle con Antoinette.\nNel febbraio del 1831, scoppiarono delle sollevazioni nell'Italia Centrale e i ribelli occuparono le citt\u00e0 di Parma, Modena e Bologna; i moti furono di breve durata: la Francia, cui i ribelli si erano appellati, rifiut\u00f2 di intervenire direttamente e Metternich, con l'assenso dei sovrani locali e di papa Gregorio XVI fu in grado di reprimere i tumulti e di pacificare la regione. In questo periodo, sebbene non mancasse di arguzia e di perspicacia, invecchi\u00f2 notevolmente: i capelli si erano incanutiti e i lineamenti del volto erano scavati, tesi e tirati; nonostante ci\u00f2, l'unione con Melanie fu serena e allietata dalla nascita di diversi figli (nel febbraio del 1832 una figlia di nome Melanie, nel 1833 un maschio, Klemens che per\u00f2 mor\u00ec a due mesi, nel 1834 Paulus e infine, nel 1837, Lothar).\nSe la vita privata fu tranquilla, quella pubblica fu segnata dalle rivalit\u00e0 con il ministro degli esteri inglese, Lord Palmerston: nel giro di poco tempo, i due si scontrarono su qualunque questione e lo stesso Metternich scrisse nelle memorie \"In breve, Palmerston si sbaglia su tutto\"; tale rivalit\u00e0 fu inasprita dalla volont\u00e0 di Palmerston di opporsi a ogni inasprimento sulle universit\u00e0 in Germania e di tenere i congressi diplomatici in Gran Bretagna, fatto che avrebbe ridotto l'influenza austriaca.\nQuestione d'Oriente e l'ascesa di Ferdinando I d'Austria.\nNel 1831, scoppi\u00f2 la prima guerra ottomano-egiziana e Metternich, temendo un ulteriore indebolimento dell'Impero Ottomano propose un nuovo congresso a Vienna e un supporto internazionale, ma i francesi furono evasivi e gli inglesi rifiutarono di sostenere qualunque congresso si fosse tenuto a Vienna. Con le relazioni con la Gran Bretagna al minimo, il cancelliere cerc\u00f2 di rinsaldare i rapporti con Prussia e Russia: la Prussia, nonostante la sua ascesa economica, conferm\u00f2 l'alleanza con l'Austria e lo Zar Nicola I, in cambio di un rafforzamento del controllo nelle province polacche dell'Impero Austriaco, accett\u00f2 un'alleanza volta al mantenimento dell'ordine costituito.\nNel 1834, tuttavia, su iniziativa di Palmerston fu siglata la Quadruplice Alleanza tra i governi liberali di Gran Bretagna, Francia, Spagna e Portogallo, fatto che fu aspramente criticato da Metternich quale focolaio di guerra; a questo punto, onde ridurre l'intraprendenza del ministro inglese, il cancelliere cerc\u00f2 invano di creare un blocco alternativo; in ogni caso, la momentanea rimozione di Palmerston dal ministero e la nascita di contrasti tra le potenze firmatarie provocarono la disintegrazione della coalizione liberale.\nIl 2 marzo 1835, l'imperatore Francesco mor\u00ec e gli successe il figlio Ferdinando I: sebbene il nuovo monarca fosse malato di epilessia ed estremamente cagionevole di salute, Metternich continu\u00f2 a servire fedelmente la dinastia e a mantenere il governo efficiente: infatti, ben presto accompagn\u00f2 Ferdinando al suo primo incontro, con lo zar Nicola ed il re di Prussia a Teplitz, che, tutto sommato, ebbe risultati soddisfacenti.\nGli anni seguenti furono tranquilli: l'unica controversia diplomatica fu quella tra russi e inglesi sul Mar Nero e quindi Metternich pot\u00e9 dedicarsi alla promozione degli investimenti ferroviari in Austria e al contenimento della minaccia nazionalista in Ungheria dove fu costretto, riluttante, ad appoggiare il nazionalista moderato Sz\u00e9chenyi.\nA corte, per\u00f2, Metternich perse gran parte della sua influenza: infatti, nel 1836, cerc\u00f2 di promuovere una riforma costituzionale dello stato che rafforzava i poteri della cancelleria di stato ma tale iniziativa fu osteggiata dall'arciduca Giovanni e dal conte Franz Anton von Kolowrat-Liebsteinsky, entrambi di simpatie liberali; di conseguenza, il cancelliere fu costretto a creare la Conferenza di Stato Segreta e a condividere i poteri con Kolowrat e con l'arciduca Luigi; sostanzialmente il potere decisionale fu completamente bloccato. In questo periodo, dunque, privato de facto di molti poteri a corte, Metternich si dedic\u00f2 alla propria famiglia e alle proprie tenute di campagna, la cui amministrazione, tuttavia, lo stress\u00f2 ancor di pi\u00f9.\nLa fase di relativa tranquillit\u00e0 tra le potenze europee cess\u00f2 nel 1839 con il secondo conflitto tra Egitto ed Impero Ottomano: Metternich tent\u00f2 di riaffermare la centralit\u00e0 austriaca convocando una conferenza di pace a Vienna ma lo zar Nicola I rifiut\u00f2 e Metternich, furioso per lo smacco, si ritir\u00f2 per il mese successivo alla sua tenuta di Johannisberg; il fatto, poi, che tale conferenza si tenne a Londra e il fallimento di una conferenza sulle questioni pendenti in Germania sostanzialmente sancirono la perdita di influenza austriaca nello scacchiere internazionale. Nei primi anni quaranta, l'attivit\u00e0 politica di Metternich fu nuovamente rivolta alle questioni ungheresi: mostrando una certa sagacia, tent\u00f2 di promuovere un maggiore decentramento amministrativo ma in ogni caso le sue proposte, osteggiate dalla corte, sarebbero arrivate troppo tardi n\u00e9 avrebbero potuto competere con gli echi del nazionalismo ungherese sollevati da Lajos Kossuth.\nIntanto, l'influenza del cancelliere sulla corte declinava ancor di pi\u00f9: infatti, la morte del suo principale alleato, Karel Clam-Martinic, acu\u00ec la paralisi del governo austriaco tanto da rendere precaria l'esecuzione delle normative in materia di censura; in ogni caso, se il regime pot\u00e9 proseguire, fu solo per la tranquillit\u00e0 della situazione internazionale (nonostante la successione di Federico Guglielmo IV in Prussia e della Regina Vittoria nel Regno Unito).\nAnche le relazioni con la Russia, sebbene piuttosto fredde, furono sostanzialmente tranquille: nel 1845, lo zar Nicola I soggiorn\u00f2 a Vienna e poco dopo Russia e Austria collaborarono nella repressione delle rivolte della Galizia e di Cracovia a seguito delle quali Metternich fu autorizzato ad annettere la citt\u00e0, indipendente sin dal Congresso di Vienna; l'azione, sebbene in un primo fu un successo, con il tempo acu\u00ec le tensioni nazionalistiche nell'impero e indebol\u00ec inoltre il prestigio internazionale dell'Austria tanto per via della repressione quanto perch\u00e9 erano stati ignorati i diritti garantiti nel 1815.\nPrimavera dei Popoli.\nDopo il 1845, la situazione economica europea inizi\u00f2 a dare segnali di affaticamento e di indebolimento e ben presto le tensioni sociali latenti si fecero via via sempre pi\u00f9 forte; in Austria, in particolare, gli scarsi raccolti provocarono penuria di generi alimentari, disoccupazione e una forte inflazione, che contribuirono ad esacerbare gli animi delle masse contro un quadro istituzionale sostanzialmente bloccato sin dall'ascesa al trono di Ferdinando I; Metternich, ridotto dallo stress e dall'et\u00e0 a nient'altro che un'ombra di s\u00e9 stesso, non presag\u00ec alcun segno di crisi e comp\u00ec diversi errori di valutazione: in primo luogo, il nuovo papa, Pio IX si stava guadagnando una reputazione di nazionalista e fautore dei liberali e l'iniziativa del cancelliere di rafforzare il presidio austriaco di stanza a Ferrara altro non fece che alimentare il risentimento contro l'Austria; in secondo luogo, sottostimando notevolmente la situazione sociale e politica francese, si appoggi\u00f2 al primo ministro Fran\u00e7ois Guizot per cercare una soluzione di compromesso alla guerra civile svizzera ma il governo svizzero liberale riusc\u00ec a reprimere la rivolta dei cantoni conservatori e Metternich sub\u00ec un duro colpo al suo prestigio.\nNel gennaio del 1848, Metternich, finalmente, riconobbe che la situazione italiana si stava rapidamente deteriorando ma Metternich individu\u00f2 in Roma l'epicentro dei problemi e si limit\u00f2 a rafforzare i presidi austriaci nel Lombardo-Veneto, a garantire ulteriori poteri al governatore militare, Josef Radetzky e a concertare azioni comuni d'emergenza con i francesi.\nA febbraio, la rivoluzione scoppi\u00f2 in Francia: l'alleato su cui pi\u00f9 di tutti Metternich contava, il primo ministro francese Guizot, fu costretto a dimettersi e poco dopo anche il re Luigi Filippo fu costretto all'esilio mentre la nazione restaurava la Repubblica. Il 3 marzo, Kossuth, in un discorso di fuoco alla Dieta ungherese, chiese una costituzione; il 10 marzo a Vienna gli studenti raccolsero le firme per due petizioni in cui chiedevano il riconoscimento delle libert\u00e0 fondamentali e un parlamento: le petizioni ebbero notevole successo e la citt\u00e0, per diversi giorni, fu percorsa da manifestazioni popolari che si conclusero il 13 marzo con un'imponente riunione davanti alla Dieta di Vienna in cui la popolazione applaud\u00ec ed espresse lealt\u00e0 alla dinastia, ma inve\u00ec e pretese le dimissioni di Metternich.\nMetternich, allora, invi\u00f2 distaccamenti di soldati per le strade e annunci\u00f2 che avrebbe acconsentito a concessioni; la folla, per\u00f2, rimase ostile e l'esercito apr\u00ec il fuoco uccidendo cinque manifestanti; a questo punto, le manifestazioni, fino ad allora pacifiche, degenerarono in tumulti urbani e devastazioni; gli studenti organizzarono una milizia armata e presero il controllo di parte della citt\u00e0 ma offrirono la loro collaborazione se il governo avesse accettato le richieste; l'arciduca Luigi, portavoce della Conferenza di Stato Segreta, accett\u00f2 le richieste degli studenti e forz\u00f2 un riluttante Metternich a dimettersi.\nDopo aver dormito presso la cancelleria, Metternich, insieme alla moglie Melanie, al figlio diciannovenne Richard e ai figli pi\u00f9 piccoli, lasci\u00f2 Vienna e con l'aiuto di amici raggiunse Feldsberg, residenza del principe di Liechtenstein; nella cittadina, l'ormai ex cancelliere fu raggiunto dalla figlia L\u00e9ontine la quale propose di recarsi a Londra; dunque, dopo aver affidato i figli pi\u00f9 piccoli a L\u00e9ontine, Metternich, insieme alla moglie e al figlio Richard, part\u00ec per la Gran Bretagna. Nel frattempo, furono rese note le sue dimissioni dal governo che furono accolte con applausi e grandi feste dalla popolazione, entusiasta per la fine della lunga era di conservatorismo.\nUltimi anni e morte.\nDopo un viaggio ansioso di nove giorni, Metternich, la moglie e il figlio raggiunsero la citt\u00e0 olandese di Arnhem ove sostarono diversi giorni, dato che gli eventi e il viaggio avevano prostrato la fibra di Metternich; da Arnhem raggiunsero Amsterdam e l'Aia e finalmente, il 20 aprile, Blackwall nei pressi di Londra; per una quindicina di giorni soggiornarono in Hannover Square, finch\u00e9 non fu trovata una residenza permanente. Tutto sommato, Metternich apprezz\u00f2 molto il suo periodo di esilio a Londra: sebbene non potesse incontrare la regina Vittoria, si intratteneva spesso con l'ormai quasi ottantenne Duca di Wellington, Lord Palmerston, Guizot (anch'egli in esilio in citt\u00e0) e Benjamin Disraeli; nell'estate fu raggiunto dagli altri figli e dovette affittare una nuova casa al numero civico 44 di Eaton Square e continu\u00f2 a seguire la politica da lontano.\nNegando di aver commesso errori, afferm\u00f2 che le turbolenze in Europa confermavano la necessit\u00e0 della sua politica; a Vienna, la stampa, libera dalla censura, lo accus\u00f2 di appropriazione indebita e di tangenti, ma da tali accuse fu assolto in sede di indagini; nel frattempo, il governo gli neg\u00f2 la pensione e Metternich dovette fare affidamento sui prestiti.\nA met\u00e0 settembre, la famiglia si trasfer\u00ec al 42 Brunswick Terrace, Brighton, sulla costa sud dell'Inghilterra dove la tranquillit\u00e0 della vita contrastava fortemente con il clima rivoluzionario dell'Europa lasciato alle spalle; continu\u00f2 a ricevere visite dal parlamento inglese, grazie alla mediazione di Melanie, si riconcili\u00f2 con Dorothea Lieven, incontr\u00f2 il compositore Johann Strauss e Dorothea de Dino, sorella di Wilhemine di Sagan, e Katharina Bagration.\nDebole di salute, Metternich si incup\u00ec per la mancanza di comunicazioni con il governo e con il nuovo imperatore, Francesco Giuseppe; la figlia L\u00e9ontine, allora, scrisse a Vienna e finalmente, nel mese di agosto, giunse una lettera dall'imperatore che, sincera o meno, sollev\u00f2 l'animo afflitto di Metternich; a ottobre, su suggerimento della moglie Melanie, la famiglia si trasfer\u00ec a Bruxelles, citt\u00e0 pi\u00f9 economica di Londra e pi\u00f9 vicina agli affari continentali: il soggiorno, durato 18 mesi, fu piacevole ma in ogni caso Metternich cominci\u00f2 a sentire una forte nostalgia di casa.\nNel marzo del 1851, Melanie lo sollecit\u00f2 a scrivere al primo ministro, Principe Schwarzenberg, per chiedere se avrebbe potuto tornare in patria se avesse promesso di non interferire negli affari pubblici; ad aprile, finalmente giunse l'autorizzazione dell'imperatore; due mesi dopo part\u00ec per la sua tenuta di Johannisberg che non vedeva dal 1845: qui, incontr\u00f2 Otto von Bismarck e re Federico Guglielmo e si lasci\u00f2 alle spalle la malinconia; ben presto, infatti, divenne uno dei consiglieri dell'imperatore (sebbene fosse per natura testardo e poco influenzabile dai pareri altrui) ed entrambe le fazioni politiche emergenti a Vienna corteggiarono il suo appoggio, cos\u00ec come lo Zar Nicola.\nPoco entusiasta del nuovo ministro degli esteri, conte von Buol, Metternich scrisse all'imperatore per caldeggiare la neutralit\u00e0 austriaca nella Guerra di Crimea e quando Buol firm\u00f2 un'alleanza con le potenze occidentali, nell'ottobre 1855, si rammaric\u00f2 che il governo avesse con tale atto rotto i legami con la Russia, legami che aveva coltivato per decenni. Nel frattempo, nel gennaio del 1854, mor\u00ec Melanie e le condizioni di salute di Metternich peggiorarono tanto da costringerlo a ritirarsi sostanzialmente a vita privata e a dedicarsi al matrimonio tra suo figlio Richard e la nipote Pauline (figlia di una sorellastra di Richard stesso): ricevette ancora le visite del re del Belgio, di Bismarck e, il 16 agosto 1857, del Principe di Galles Edoardo.\nCon il peggioramento della situazione italiana, Metternich cerc\u00f2 di consigliare l'imperatore a sostituire Buol ma non ottenne nulla; nell'aprile del 1859, ricevette una visita dell'imperatore Francesco Giuseppe e, secondo la testimonianza della nipote Pauline, Metternich, lo preg\u00f2 di non inviare un ultimatum al regno di Sardegna perch\u00e9 avrebbe provocato l'intervento francese ma l'imperatore rispose che l'ultimatum era gi\u00e0 stato inviato.\nIn tal modo, iniziava la seconda guerra d'indipendenza italiana e, come aveva previsto Metternich, la Francia si schier\u00f2 con il regno di Sardegna; in questi frangenti, Metternich riusc\u00ec ad assicurarsi la sostituzione di Buol con il suo amico Rechberg, che lo aveva aiutato nel suo esilio a Londra nel 1848 ma ormai era troppo debole per svolgere ogni incarico; mor\u00ec a Vienna l'11 giugno 1859, all'et\u00e0 di 86 anni. Quasi tutti i cittadini di Vienna accorsero a rendere omaggio alla sua salma, mentre al di fuori dei confini austriaci la sua morte pass\u00f2 quasi del tutto inosservata e non ebbe particolare risonanza nella stampa. La sua tomba si trova ancora oggi nel complesso che fu il monastero di Plasy, in Boemia.\nL'uomo politico.\nMetternich fu tra coloro che fondarono il realismo politico, o \"Realpolitik\", fautore di una politica dell'equilibrio, nonch\u00e9 un maestro della tecnica e dello stile diplomatico. Al tempo stesso, mise questa sua maestria al servizio di una visione reazionaria. La visione conservatrice di Metternich riguardo alla natura dello stato influenz\u00f2 le conclusioni del Congresso di Vienna.\nEgli credeva che dal momento in cui la gente fosse stata informata delle antiche istituzioni, le rivoluzioni nazionali come quelle in Francia e in Grecia sarebbero state illegittime. Il principio di legittimit\u00e0 gioc\u00f2 un ruolo vitale nella restaurazione degli antichi stati come lo Stato Pontificio in Italia e la resurrezione della monarchia borbonica in Francia sotto Luigi XVIII. Attraverso i Deliberati di Karlsbad (1819), Metternich introdusse misure che limitavano fortemente il processo liberale, con una politica, per esempio, di controllo delle attivit\u00e0 di professori e studenti, che lui considerava tra i responsabili della diffusione di idee liberali radicali.\nMetternich e l'Italia.\nIl 2 agosto 1847 Metternich scrisse, in una nota inviata al conte Dietrichstein, la famosa e controversa frase:\nTale frase venne ripresa l'anno successivo dal quotidiano napoletano \"Il Nazionale\", che la riport\u00f2 per\u00f2 in senso dispregiativo: \u00abL'Italia non \u00e8 che un'espressione geografica\u00bb; nel pieno dei moti del '48 i liberali italiani si appropriarono polemicamente di questa interpretazione (\u00abL'Italia non \u00e8 che una mera espressione geografica\u00bb) utilizzandola in chiave patriottica per risvegliare il sentimento anti-austriaco negli italiani.\nGli storici sono abbastanza concordi nel riconoscere in tale affermazione la constatazione di uno stato di fatto piuttosto che una connotazione negativa: dal punto di vista politico, lo statista austriaco (che concepiva l'Impero asburgico come una confederazione di stati con vario grado di autonomia) vedeva come l'Italia fosse \u00abcomposta da Stati sovrani, reciprocamente indipendenti\u00bb (cos\u00ec proseguiva nel testo della nota), cos\u00ec come lo era la Germania (Confederazione germanica).\nPi\u00f9 che un arrogante disprezzo nei confronti dell'Italia e di coloro che puntavano alla sua unificazione, a muovere Metternich era il calcolo politico di mantenere divisa la penisola, permettendo al suo paese di esercitare una stretta influenza (diretta e indiretta) sugli stati italiani. Egli riconobbe poi la grande abilit\u00e0 politica e diplomatica di Camillo Benso di Cavour:\nNel ventunesimo secolo il suo palazzo a Vienna \u00e8 sede dell'Ambasciata italiana.\nGiudizio storico.\nNel corso dei secoli la figura di Metternich fu oggetto di un intenso dibattito storico che generalmente viene riassunto nella divisione tra coloro i quali considerarono la sua politica interna repressiva come un inutile tentativo di impedire il progresso storico e, invece, coloro che lodarono le abilit\u00e0 politiche e diplomatiche del cancelliere.\nIn particolare, nel corso del XIX secolo, Metternich fu pesantemente denigrato come quell'uomo che soffoc\u00f2 la nascita di realt\u00e0 costituzionali e liberali tanto nell'Impero Austriaco quanto in Germania e nell'Europa centrale e che, reprimendo ogni moto riformatore mediante l'istituzione di un rigido apparato poliziesco e di una rete di spionaggio dei gruppi di opposizione, non fece altro che accentuare gli odi e i risentimenti tra le varie nazionalit\u00e0 che componevano l'impero asburgico: in altri termini, secondo questi storici, la mancata nascita di un regime liberale rappresentativo non fece altro che alimentare le pulsioni nazionalistiche che avrebbero portato alla caduta dell'impero. Secondo alcuni storici, la sua opposizione al Reform Bill del 1832 non \u00e8 una dimostrazione del fatto che la sua politica si fosse arenata a una battaglia inutile contro ogni istanza progressista dell'epoca.\nAl contrario, nel XX secolo la sua opera fu in parte rivalutata (in particolare dopo gli studi di Heinrich von Srbik) e dopo la Seconda guerra mondiale quando la dottrina storica prese a considerare i suoi tentativi di costruire un assetto europeo stabile e pacifico e il fatto che, mediante una sapiente rete di alleanze, fosse riuscito a impedire una predominanza russa nell'Europea centro-orientale, riuscendo laddove i suoi successori avrebbero fallito 130 anni dopo di lui; dunque, come sostenuto dal suo biografo, Srbik, Metternich non fece altro che perseguire legalit\u00e0, cooperazione internazionale e dialogo riuscendo a garantire oltre trent'anni di pace. Alcuni autori, inoltre, come Peter Viereck e Ernst B. Haas andarono oltre, dando credito a Metternich di idee e opinioni pi\u00f9 tolleranti ma che queste ben poco poterono contro l'assetto politico dell'impero austriaco. Metternich \u00e8 ricordato anche per il tentativo fatto al Congresso di Vienna, assieme al suo omologo prussiano, perch\u00e9 le leggi di emancipazione ebraica in vigore negli stati napoleonici fossero mantenute, tuttavia non riusc\u00ec nell'intento, a parte in Francia. In Austria furono infatti sempre tenute in vigore le patenti di tolleranza emanate da Giuseppe II nel 1782 verso ebrei, protestanti e altre minoranze, mentre ad esempio gli stati italiani e la Spagna revocarono questi diritti.\nDi recente, infine, parte della dottrina storica ha sottolineato che Metternich aveva in realt\u00e0 un'influenza minore tanto nella vita politica imperiale quanto nello scacchiere internazionale; per esempio, A. JP Taylor mise in dubbio che Metternich fosse l'\"onnipotente cancelliere\" che spesso era stato descritto dagli storici del secolo precedente, mentre Robin Okey, critico di Metternich, osserv\u00f2 che, sullo scenario internazionale, il cancelliere non aveva altro che la propria capacit\u00e0 di persuasione e che difettava tanto di doti amministrative quanto di una capacit\u00e0 di perseguire con coerenza un indirizzo politico. In ogni caso, \u00e8 rimasta pressoch\u00e9 intatta l'opinione secondo cui Metternich fu, insieme al Visconte Castlereagh e a Talleyrand, uno dei maestri della diplomazia ottocentesca grazie al suo acume politico e al carattere vivace che lo rendeva forse inadatto a una visione tattica di corto raggio ma perfetto per una visione strategica nel lungo periodo incentrata sull'obiettivo di mantenere un equilibrio europeo.\nDiscendenza.\nMetternich si spos\u00f2 tre volte ed ebbe 15 figli legittimi (i nomi non sono tradotti) pi\u00f9 una figlia illegittima, di cui riconobbe la paternit\u00e0.\nFigli avuti da Eleonore von Kaunitz-Rietberg (10 ottobre 1775 \u2013 19 marzo 1825):\nFigli avuti con Antoinette von Leykam, contessa von Beylstein (15 agosto 1806 - 17 gennaio 1829):\nFigli avuti da Melanie Zichy de Zich et V\u00e1sonyke\u00f6 (18 gennaio 1805 - 3 marzo 1854):\nFigli da Katharina Bagration (7 dicembre 1783 - 21 maggio 1857)"}
{"id": "60857", "revid": "124939804", "url": "https://it.wikipedia.org/wiki?curid=60857", "title": "Albo d'oro del campionato di Serie C", "text": "In questa voce viene riportato l'Albo d'oro del campionato di Serie C, con l'elenco delle squadre vincitrici del torneo (precedentemente Seconda Divisione fino al 1928-1929, Prima Divisione fino al 1934-1935 e Lega Pro dal 2014-2015 al 2016-2017) e delle altre promosse in Serie B. Il conteggio comprende tutte le stagioni a partire dalla nascita della terza serie nazionale, nel 1926-1927, sino allo sdoppiamento della categoria, avvenuto a conclusione della stagione 1977-1978, per poi riprendere dalla riunificazione avvenuta in occasione della stagione 2014-2015.\nAlbo d'oro.\nSeconda Divisione (1926-1929).\n1926-1928.\nLa nascita di una terza serie nazionale si fa risalire al 1926-1927, quando la Carta di Viareggio inizi\u00f2 ad integrare il calcio meridionale nel sistema nazionale italiano, precedentemente basato sul predominio istituzionalizzato dei club padani. Escludendo dal calcio nazionale del DDS gi\u00e0 Lega Nord molti club settentrionali per far posto a quelli meridionali, non si ritenne di spedirli nell\u2019attivit\u00e0 regionale ma si cre\u00f2 un nuovo settore interregionale intermedio, in capo al Direttorio Divisioni Inferiori Nord che assegn\u00f2 anch'esso un suo titolo nazionale. Al contempo anche al Sud si organizz\u00f2 un torneo di pari grado, ma in questo caso con una valenza che restava locale.\nAl Sud il primo anno vinse invece il Terni con ' e \"Tivoli\" anch\u2019esse promosse a completamento degli organici. L\u2019anno dopo vinse la Goliarda Roma seguita dalla Rosetana tutte pi\u00f9 ammesse al Campionato Meridionale 1928-1929.\n1928-1929.\nNel 1928-1929 i fascisti autorizzarono gli aspetti delle riforme del 1926 che avevano provvisoriamente stoppato. Gran parte dei club che erano stati esclusi dal DDS due anni prima poterono rientrarvi, e la Seconda Divisione perse ogni valenza nazionale. Al Sud si disput\u00f2 un torneo analogo noto come Campionato Meridionale che assicur\u00f2 la promozione in Serie B alla sola vincitrice del torneo, il Lecce.\nPrima Divisione (1929-1935).\n1929-1930.\nIl primo campionato di Prima Divisione, nel 1929-1930, fu organizzato su quattro gironi di cui tre riservati alle squadre del Nord e uno alle squadre del Sud. La promozione in Serie B veniva assicurata alle vincitrici di ciascun girone mentre la vittoria del campionato alla vincitrice del girone finale.\n1930-1935.\nNei successivi campionati di Prima Divisione, organizzati su un numero variabile di gironi eliminatori, la vittoria del torneo e la conseguente promozione in Serie B sono limitati alle sole vincitrici dei gironi finali (tre fino al 1932-1933, quattro nel 1933-1934 e due nel 1934-1935).\nSerie C (1935-1978).\n1935-1936.\nIl campionato 1935-1936 fu il primo di Serie C e fu organizzato su quattro gironi con suddivisione geografica delle squadre partecipanti. La promozione in Serie B venne limitata alle sole vincitrici di ciascun raggruppamento.\n1936-1938.\nPer le due edizioni del 1936-1937 e 1937-1938 i gironi diventarono cinque, mantenendo la consueta suddivisione geografica delle squadre partecipanti. La promozione in Serie B venne, anche in questo caso, limitata alle sole vincitrici di ciascun raggruppamento.\n1938-1943.\nDalla stagione 1938-1939 il torneo torn\u00f2 ad essere suddiviso in due fasi, entrambe a gironi. Vennero promosse in Serie B le vincitrici dei due gironi finali e le seconde classificate.\n1945-1948.\nLe tre edizioni della terza serie dal 1945-1946 al 1947-1948, che a causa della seconda guerra mondiale appena conclusa vennero eccezionalmente organizzati da leghe completamente indipendenti, non vengono conteggiati nelle statistiche. Se ne riportano comunque gli esiti a titolo informativo.\n1948-1952.\nDalla stagione 1948-1949 il torneo venne gestito dalla Lega Nazionale e fu organizzato su quattro gironi con suddivisione geografica delle squadre partecipanti. La promozione in Serie B venne limitata alle sole vincitrici di ciascun raggruppamento. Nell'ultima stagione con questo format, nel 1951-1952, l'unica promozione nei cadetti fu riservata alla squadra vincitrice del girone finale.\n1952-1958.\nDalla stagione 1952-1953 il torneo divent\u00f2 a girone unico. Vennero promosse in Serie B sia la vincitrice del torneo che la 2\u00aa classificata.\n1958-1959.\nLa stagione 1958-1959 fu l'unica con la Serie C organizzata su due gironi con suddivisione geografica delle squadre partecipanti. La promozione in Serie B venne limitata alle sole vincitrici di ciascun raggruppamento.\n1959-1978.\nDalla stagione 1959-1960 il torneo fu organizzato in tre gironi mantenendo la consueta suddivisione geografica delle squadre partecipanti. La promozione in Serie B venne, anche in questo caso, limitata alle sole vincitrici di ciascun raggruppamento. La categoria mantenne questo format per due decenni, sino alla stagione 1977-1978.\nSerie C1 (1978-2008).\nA partire dalla stagione 1978-1979, la categoria fu suddivisa nei due tornei di Serie C1 e Serie C2.\nLega Pro Prima Divisione (2008-2014).\nA partire dalla stagione 2008-2009 il campionato di Serie C1 prese il nome di Lega Pro Prima Divisione.\nLega Pro (2014-2017).\nDalla stagione 2014-2015 la categoria venne riunificata. Il torneo fu quindi organizzato secondo l'ultimo format adottato dalla Serie C, ovvero tre gironi con suddivisione geografica delle squadre partecipanti. Sono promosse in Serie B le vincitrici di ciascun raggruppamento e la vincente dei play-off.\nSerie C (dal 2017).\nDalla stagione 2017-2018 la categoria torn\u00f2 a chiamarsi Serie C, mentre il format rimase il medesimo della stagione precedente.\nDati statistici.\n\"Il conteggio si riferisce ai soli campionati di Serie C.\"\nSquadre plurivincitrici.\nDi seguito si riporta l'elenco delle squadre vincitrici di due o pi\u00f9 campionati di Serie C.\nSquadre pluripromosse.\nDi seguito si riporta l'elenco delle squadre promosse in due o pi\u00f9 occasioni nella categoria superiore. Sono escluse dal conteggio le ammissioni per completamento organici."}
{"id": "60858", "revid": "1861582", "url": "https://it.wikipedia.org/wiki?curid=60858", "title": "L'Aquila 1927", "text": "LAssociazione Sportiva Dilettantistica L'Aquila 1927, meglio nota come L'Aquila, \u00e8 una societ\u00e0 calcistica italiana con sede nella citt\u00e0 dell'Aquila. Milita in Eccellenza, la quinta divisione del campionato italiano.\nLa fondazione della societ\u00e0 risale al 1927, e nella stagione seguente fu iscritta al suo primo campionato, disputato con il nome di \"Associazione Sportiva L'Aquila\".\nNel 1934-1935 \u00e8 stata la prima formazione abruzzese a partecipare alla Serie B, torneo in cui annovera 3 campionati consecutivi disputati negli anni trenta. Dopo un incidente ferroviario che ha decimato la rosa e la successiva retrocessione, l'undici aquilano non \u00e8 pi\u00f9 riuscito a tornare in serie cadetta, trascorrendo numerosi campionati in Serie C e molti altri tra i dilettanti. Ha subito tre fallimenti, nel 1994, nel 2004 e nel 2018.\nI suoi colori sociali sono il rosso e il blu, mentre il suo simbolo \u00e8 l'aquila. Gioca le sue partite interne allo stadio Gran Sasso d'Italia-Italo Acconcia.\nStoria.\nGli inizi del calcio aquilano.\nLe primissime origini del calcio all'Aquila si fanno risalire intorno al 1910. Il primo sodalizio sportivo \u00e8 ritenuto essere la \"Folgore\", una polisportiva i cui atleti, oltre al calcio amatoriale, praticato a partire dagli anni venti, erano dediti anche a discipline come sci, pugilato e tiro a segno. Il primo documento storico certificato \u00e8, tuttavia, una stampa del 25 aprile 1915, in cui viene citata per la prima volta l\"Aquila Foot-Ball Club\", con ogni probabilit\u00e0 la prima societ\u00e0 calcistica della citt\u00e0. Nella met\u00e0 degli anni venti, in seguito all'arrivo del portiere di origine bolognese, il professor Rusconi, la squadra adott\u00f2 i colori sociali rosso e blu. A partire dal 1926 \u00e8 documentata l'esistenza di un \"Football Club L'Aquila\": la squadra inizialmente vestiva una maglia a scacchi rossi e blu anche se successivamente venne utilizzata anche una maglia bianco-nera e una azzurro Savoia.\nLa fondazione dell'Aquila Calcio.\nSul finire del decennio (alcune fonti parlano del 1929 ma ne \u00e8 documentata l'esistenza sin dal 1927) fu, invece, costituito un nuovo club con il nome di \"Societ\u00e0 Sportiva Citt\u00e0 dell'Aquila\", dai colori sociali bianco-blu, di cui si hanno poche notizie e che ebbe vita breve; da essa tuttavia scatur\u00ec nel 1930 la compagine del \"GUF Aquila\" (Gruppo Universitario Fascista) che fu la prima squadra aquilana iscritta, nel 1930-1931, ad un campionato ufficiale, seppur a carattere regionale, che concluse al sesto posto. Le partite venivano disputate sul campo di gioco di piazza d'Armi che era privo di qualsiasi struttura accessoria. La stagione successiva il direttorio abruzzese non organizz\u00f2 il torneo e, pertanto, la squadra rimase inattiva per un anno. Negli anni seguenti il gruppo abbandon\u00f2 completamente il calcio.\nL'eredit\u00e0 del GUF venne raccolta l'8 ottobre 1931 dall\"Associazione Sportiva L'Aquila\", il cui organico era composto proprio dai calciatori del gruppo universitario nonostante le due societ\u00e0 non avessero nulla in comune a livello dirigenziale. Anche l\"A.S. Aquila\" fu con ogni probabilit\u00e0 una polisportiva, dal momento che la societ\u00e0 viene citata anche per incontri di pugilato. Presidente della nuova societ\u00e0 era Adelchi Serena, all'epoca podest\u00e0 (sindaco) della citt\u00e0 e in seguito ministro dei lavori pubblici e segretario del Partito Nazionale Fascista, mentre furono confermati i colori sociali rosso e il blu gi\u00e0 utilizzati dall\"Aquila F.C.\", nonostante i dirigenti Gualtieri e fratelli Agamben preferissero il neroverde cittadino in omaggio alla municipalit\u00e0 del post sisma 1703 e poi spendibile dal futuro rugby di Tommaso Fattori.\nL'A.S. Aquila esord\u00ec in campionato nel 1931-1932. Al termine della stagione chiese ed ottenne l'ammissione in Prima Divisione. Il campo da gioco era sito a piazza d'Armi, anche se precedentemente le compagini aquilane giocarono anche in piazza San Basilio, di fronte l'omonimo convento, o sul prato antistante la basilica di Santa Maria di Collemaggio; dal 1933 la squadra inizi\u00f2 a disputare le gare casalinghe nel nuovo stadio XXVIII Ottobre, un impianto all'avanguardia per l'epoca, successivamente condiviso con L'Aquila Rugby e, a partire dagli anni sessanta, intitolato alla memoria dell'ex rugbista e allenatore Tommaso Fattori. Nel 1933-1934 la compagine guidata dal tecnico Ottavio Barbieri (gi\u00e0 campione d'Italia da giocatore con la maglia del ) vinse il girone e, superando gli spareggi finali contro Andrea Doria, Falck e Pro Gorizia, centr\u00f2 la promozione in Serie B, prima abruzzese a riuscirci.\nLa Serie B.\nAll'esordio in cadetteria, la societ\u00e0 aquilana si present\u00f2 con un nuovo presidente, l'avvocato Giovanni Centi Colella. Nonostante l'inesperienza, al suo primo campionato nel 1934-1935, i rossobl\u00f9 allenati dall'italo-ungherese Joseph Ging si piazzarono al quarto posto del loro girone con 32 punti, a 5 lunghezze dal , vincitore del raggruppamento. Meno brillante fu il campionato successivo, nella stagione 1935-1936, il primo che prevedeva la Serie B a girone unico: gli aquilani conclusero la stagione al nono posto, centrando peraltro una tranquilla salvezza e mantenendo quindi la categoria.\nLa tragedia di Contigliano, la sfida con l'Ambrosiana-Inter e la retrocessione.\nLa terza stagione di fila dell'Aquila in Serie B (1936-1937) fu segnata irreparabilmente dalla tragedia di Contigliano, un incidente ferroviario in cui morirono 8 persone tra cui il tecnico aquilano Attilio Buratti mentre tutti gli altri componenti della rosa (tredici giocatori, due dirigenti e una massaggiatore) rimasero gravemente feriti. La littorina sulla quale il 3 ottobre 1936 la comitiva aquilana viaggiava verso Verona, per disputare il giorno seguente la quarta giornata di andata contro la compagine locale, centr\u00f2 nei pressi della cittadina reatina un vagone postale partito da Terni. Il motivo dello scontro \u00e8 probabilmente dovuto ad un errore del capostazione di Rieti. Le dimensioni della tragedia potevano aumentare ulteriormente qualora il convoglio, rimasto in bilico sulla tratta ferroviaria, fosse precipitato nello strapiombo sottostante, cosa che fortunatamente non si verific\u00f2.\nDei calciatori sopravvissuti, pochissimi tornarono a calcare i campi di gioco. Marino Bon, addirittura, perse i sensi per le gravi ferite riportate e fu dichiarato morto all'arrivo dei primi soccorritori; solo in seguito alla richiesta del presidente Centi Colella venne medicato e riusc\u00ec a salvarsi. La tragedia risparmi\u00f2 solo tre giocatori aquilani: gli squalificati Brindisi e Michetti, e il giovanissimo portiere Stornelli che non riusc\u00ec a svegliarsi in tempo per prendere il treno.\nIn virt\u00f9 della tragedia, il direttorio federale della FIGC propose alla societ\u00e0 la salvezza d'ufficio senza dover disputare il campionato, ma il club rifiut\u00f2. Vennero invece accolti gli aiuti delle altre societ\u00e0 calcistiche italiane che offrirono gratuitamente dei giocatori per ricomporre la rosa, tra cui Otello Trombetta e Giacomo Valentini arrivati dalla ; nonostante il calciomercato fosse chiuso, la societ\u00e0 fu autorizzata a tesserare calciatori senza contratto o che ancora non avessero disputato gare di campionato. La squadra venne affidata al tecnico ungherese Andr\u00e1s Kuttik, che ebbe a disposizione solo una dozzina di uomini, e torn\u00f2 a giocare il 1\u00ba novembre contro la Pro Vercelli. Alla fine del torneo non riusc\u00ec tuttavia a salvarsi e retrocedette in Serie C; pes\u00f2 sul rendimento soprattutto la disputa dei recuperi di partite durante la settimana e la sterilit\u00e0 dell'attacco. Da allora i rossobl\u00f9 non sono pi\u00f9 riusciti a tornare tra i cadetti.\nInoltre l'Aquila era impegnata anche in Coppa Italia dove fece un discreto cammino arrivando, dopo aver battuto il nel turno eliminatorio, sino ai sedicesimi di finale. Il 6 gennaio 1937 i rossobl\u00f9 sfidarono a Milano l'Ambrosiana-Inter di Giuseppe Meazza venendo battuti 4-3 al termine di una partita epica che le cronache raccontano essere stata giocata dagli aquilani \u00abcon le unghie e con i denti\u00bb.\nDalla sfida con la Juventus all'arrivo della guerra.\nDopo la retrocessione, il primo torneo di Serie C (1937-1938), ancora con Kutik in panchina, fu concluso dall'Aquila al secondo posto alle spalle della , con i rossobl\u00f9 che mancarono solo all'ultima giornata il ritorno in Serie B.\nL'Aquila, in compenso, fece molta strada in Coppa Italia, competizione nella quale, dopo aver eliminato SIME Popoli, Ilva Bagnolese, e , si ritrov\u00f2 ad affrontare nei sedicesimi di finale la titolata . La partita in gara secca si gioc\u00f2 in posticipo l'8 dicembre 1937 sul terreno dell'allora stadio Mussolini, e termin\u00f2 4-1 per i bianconeri; secondo le cronache dell'epoca, la formazione abruzzese (in vantaggio dopo 5 minuti con Battioni) gioc\u00f2 un'ottima partita e pot\u00e9 recriminare per le numerose palle gol sfumate nel corso del primo tempo, oltre che per un rigore non concesso dall'arbitro. La Juventus vinse poi il trofeo.\nSuccessivamente, l'Aquila gioc\u00f2 altre cinque stagioni in terza serie, alternando annate positive ad altre pi\u00f9 anonime. Nel 1938-1939, in particolare, la squadra aquilana fu caratterizzata dalla pi\u00f9 alta presenza di calciatori locali, sette. Per qualche stagione ancora si riusc\u00ec a giocare senza il timore della seconda guerra mondiale, anche se alcuni calciatori furono chiamati alle armi, mentre spesso erano i militari a rimpolpare le rose. A partire dal 1940-1941, i rossobl\u00f9 vennero inclusi nel girone a prevalenza umbro-laziale, al di sopra delle loro possibilit\u00e0, e, nel 1942-1943 (ultimo campionato che si disput\u00f2 a guerra in corso), si classificarono penultimi con una squadra di giovani locali, tra cui il giovane talento Italo Acconcia. Dopodich\u00e9, gli eventi bellici posero fine a tutte le attivit\u00e0 sportive.\nIl dopoguerra.\nNell'ottobre del 1943 fu fondata la \"Sportiva L'Aquila 1944\", cos\u00ec chiamata dall'anno in cui avrebbe ripreso le attivit\u00e0. Il presidente Giuseppe Scipioni, proprietario di un noto ristorante del centro storico, conferm\u00f2 alla guida tecnica Pietro Piselli, gi\u00e0 allenatore dell\"A.S. L'Aquila\": il sodalizio partecip\u00f2 al campionato misto non ufficiale abruzzese, arrivando in quarta posizione. L'anno successivo, il 1945-1946, L'Aquila riprese le attivit\u00e0 disputando il girone centro-meridionale della Serie C, classificandosi sesta. In quella stagione si misero in luce definitivamente tre giovani talenti rossobl\u00f9, il gi\u00e0 citato Acconcia, Leonzio e Masci, poi ceduti per far cassa e ripianare il deficit in bilancio tra le vibranti proteste dei tifosi aquilani.\nL'attivit\u00e0 continu\u00f2 tra alti e bassi a causa delle ristrettezze economiche. Nel 1947-1948 L'Aquila, guidata dall'ex calciatore Marino Bon, non riusc\u00ec a centrare l'ammissione nella nuova Serie C e si ritrov\u00f2 retrocessa nel quarto livello nazionale, la Promozione (poi IV Serie) in cui rimase per un intero decennio. Nel 1948-1949 L'Aquila arriv\u00f2 a pari punti con la in testa alla classifica, ma fu sconfitta per 2-0 nello spareggio giocato a Foligno il 3 luglio 1949.\nPer quasi tutti gli anni in quarta serie la dirigenza, presieduta da Ubaldo Lopardi (il pi\u00f9 longevo presidente dell'Aquila Calcio essendo stato a capo della societ\u00e0 per nove anni, seppur non consecutivi) prima e da Antonio Cicchetti e dal suo vice Lorenzo Natali poi, rivoluzion\u00f2 di anno in anno la squadra, ma questa strategia non produsse risultati. Tra i trascinatori di quegli anni, il centrocampista triestino Aldo Di Bitonto che, arrivato nel 1952, disput\u00f2 ben sette stagioni con la maglia rossobl\u00f9 diventandone capitano. Nel campionato 1954-1955 ci fu l'esordio dell'aquilano Angelo Caroli, che l'anno seguente arriver\u00e0 a giocare addirittura in Serie A con la maglia della Juventus. Nel 1956-1957 L'Aquila riusc\u00ec a segnare ben 68 reti in 34 incontri (con una perfetta media di 2 gol a partita, un record per la formazione rossobl\u00f9) ma riusc\u00ec a stento ad evitare la retrocessione nei campionati regionali.\nLa ristrutturazione dei campionati e il decennio in Serie C.\nDopo due settimi posti consecutivi, le continue ingerenze tecniche del presidente Cicchetti (in una gara pretese di stilare la formazione) portarono alla sua cacciata e all'inizio dell'era di Euro Barattelli che guid\u00f2 L'Aquila in maniera pressoch\u00e9 continuativa (solo in un anno la guida della societ\u00e0 pass\u00f2 nelle mani dell'avvocato Nello Mariani) per cinque stagioni, venendo ricordato come uno dei dirigenti pi\u00f9 attenti alla gestione economica del sodalizio.\nIl primo campionato della sua presidenza, nel 1957-1958 vide i rossobl\u00f9 piazzarsi al secondo posto con Cirio e Marsala, a due soli punti dalla capolista Cosenza, ma la promozione arriv\u00f2 lo stesso; in seguito alla riorganizzazione dei campionati, infatti, L'Aquila fu ammessa alla nuova Serie C. Il rientro in terza serie sanc\u00ec anche il ritorno della compagine abruzzese nella Coppa Italia, competizione in cui i rossobl\u00f9 arrivarono sino al terzo turno prima di essere sconfitti dall'Atalanta con un perentorio 4-0.\nPer un intero decennio L'Aquila disput\u00f2 la terza serie nazionale senza mai centrare piazzamenti di vertice, ma senza anche mettere mai in pericolo la permanenza nella categoria. Tra i tecnici alla guida dei rossobl\u00f9 in quegli anni vanno ricordati Arnaldo Leonzio e Aroldo Collesi, mentre in campo si mise in luce Guido Attardi, figura storica del calcio aquilano. Attardi successivamente divent\u00f2 allenatore di buon successo, anche se non riusc\u00ec mai ad imporsi alla guida della squadra della sua citt\u00e0; in uno dei suoi nove anni trascorsi alla , rigener\u00f2 da una crisi profonda il futuro Campione del Mondo Luca Toni, che ancora oggi lo considera \u00abl'allenatore decisivo della sua carriera\u00bb.\nNon mancarono i periodi di crisi: per trovare i fondi destinati all'iscrizione nel campionato 1960-1961 la societ\u00e0 dovette far cassa con la cessione della stella Agostino Di Bartolomeo al Lanerossi Vicenza. Decisamente curioso fu anche il caso di Paolo Braca; in un'amichevole disputatasi nel 1966 l'attaccante di origine giuliese impression\u00f2 a tal punto il Napoli di Bruno Pesaola (che in quegli anni veniva in ritiro all'Aquila) da essere immediatamente tesserato per gli \"azzurri\".\nNel frattempo era definitivamente terminata l'era di Euro Barattelli e ritorn\u00f2 presidente Ubaldo Lopardi, futuro sindaco dell'Aquila e gi\u00e0 a capo del sodalizio nell'immediato dopoguerra, che esord\u00ec con un nono posto nel 1964-1965. Dopo altri campionati interlocutori, nel 1968-1969 L'Aquila si classific\u00f2 all'ultimo posto con appena 25 punti e retrocesse amaramente in Serie D concludendo cos\u00ec una stagione cominciata male, a causa di problemi societari e rivoluzioni tecniche, e finita anche peggio. Dovranno passare dieci anni prima di rivedere i rossobl\u00f9 in terza serie.\nGli anni settanta e ottanta.\nGli anni settanta furono contrassegnati dalla disperata rincorsa ad una promozione che sembrava non dover arrivare mai. Nel 1969-1970 L'Aquila, del neo-presidente Ioannucci, termin\u00f2 il campionato al terzo posto, dietro e Frosinone; l'anno successivo, dopo un avvio promettente, i rossobl\u00f9 si piazzarono a met\u00e0 classifica. \nNel 1971 ebbe inizio la presidenza di Ermenegildo De Felice, per quasi sette anni alla guida del club. Furono stagioni difficili a causa della crisi economica che impose un ridimensionamento delle ambizioni dei rossobl\u00f9 e, di conseguenza, port\u00f2 a campionati di minor profilo; per questi motivi, De Felice (fondatore nel 1948 della polisportiva \"Libertas\", tra le pi\u00f9 gloriose dell'ambiente sportivo aquilano) fu spesso contestato aspramente dalla tifoseria. Sotto la nuova societ\u00e0, L'Aquila centr\u00f2 comunque un sesto posto nel 1971-1972 e, addirittura, un terzo posto nel 1972-1973 prima di rischiare la retrocessione nel 1973-1974 e scivolare inevitabilmente a met\u00e0 classifica negli anni seguenti. La crisi dirigenziale si acu\u00ec nel 1977 e, a campionato in corso, De Felice\nfu costretto a lasciare la presidenza, sostituito da Salvatore Petrilli che chiam\u00f2 in panchina l'ex bandiera rossobl\u00f9 Guido Attardi; i risultati non furono ancora una volta soddisfacenti, Petrilli si dimise e lasci\u00f2 il posto, dall'anno seguente, a Tonino Angelini.\nLa sospirata promozione arriv\u00f2 proprio al termine della stagione 1978-1979, giudicata come una delle pi\u00f9 belle annate rossobl\u00f9 del dopoguerra. Giunta seconda a pari punti con l'Avigliano, L'Aquila affront\u00f2 la squadra lucana nello spareggio giocatosi a Cassino il 3 giugno 1979 e terminato 2-0 per i rossobl\u00f9, con una doppietta del bomber Militello davanti ad oltre 7.000 \"supporters\" giunti dall'Abruzzo, in quello che pu\u00f2 essere considerato uno dei primi esodi della tifoseria aquilana. La giornata di festa venne tuttavia rovinata dalla notizia della morte, in un incidente stradale a Sulmona, di quattro tifosi che andavano ad assistere allo spareggio: Paolo Centi, Maurizio Climastone, Carlo Dionisi e Carlo Risdonne. Durante il passaggio sotto l'acquedotto romano di piazza Garibaldi, i ragazzi si sporsero dal finestrino di uno dei sedici autobus che formavano la carovana rossobl\u00f9 e rimasero incastrati tra le lamiere del mezzo e le arcate dell'acquedotto. A ricordo della tragedia, vennero realizzate la statua e la targa poste all'interno del settore Distinti dello stadio Tommaso Fattori; inoltre, grazie ad una petizione popolare avviata dalla tifoseria, dal 2011, nel quartiere Sant'Elia del capoluogo abruzzese, \u00e8 presente una via denominata appunto \u00ab3 giugno 1979\u00bb.\nL'avventura tra i professionisti fu comunque brevissima durando appena tre anni. Nel 1979-1980, al primo campionato di Serie C2, L'Aquila si piazz\u00f2 all'ottavo posto, dopo un ottimo girone di andata ed un pessimo girone di ritorno. La societ\u00e0 pass\u00f2 quindi nelle mani di Luigi Galeota, la squadra venne indebolita e, dopo numerosi avvicendamenti in panchina (ben cinque solo nel 1980-1981), al termine della stagione 1981-1982 i rossobl\u00f9 guidati in panchina da Corrado Petrelli e successivamente da Giorgio Bettini si piazzarono penultimi, nonostante il bel gioco espresso, e retrocessero nuovamente in Interregionale.\nCominci\u00f2 cos\u00ec un periodo tormentato, in cui la formazione aquilana, nonostante i continui ribaltoni tecnici e societari, tent\u00f2 nuovamente di tornare in terza serie, senza riuscirci. In questi anni l'elemento di continuit\u00e0 pu\u00f2 essere identificato in Valdo Cherubini: lo storico capitano disput\u00f2 ben 13 stagioni all'Aquila (dal 1972 al 1977, dal 1978 al 1982 e dal 1983 al 1987) arrivando a tagliare il traguardo delle 440 presenze in magia rossobl\u00f9, record assoluto nella storia del club.\nPur tra le difficolt\u00e0, nel 1982-1983, L'Aquila, affidata a un giovane Carlo Florimbi, si classific\u00f2 al secondo posto, alle spalle della allenata dall'ex giocatore e allenatore rossobl\u00f9 Guido Attardi, perdendo per una manciata di punti la possibilit\u00e0 di ritornare immediatamente in Serie C2. Un gradino pi\u00f9 in basso, al terzo posto, arriv\u00f2 nella stagione successiva, disputata con Nazzareno Cerusico in panchina. Nel 1986-1987 la formazione aquilana, guidata dal tecnico Aldo Anzuini e trascinata dalla stella Branislav Anikic (che durante l'estate, dopo aver segnato una spettacolare rete in amichevole contro la , si era guadagnato i complimenti dell'allora tecnico giallorosso Sven-G\u00f6ran Eriksson), torn\u00f2 a lottare per il vertice chiudendo il campionato in terza posizione, a pari merito con il Castel di Sangro. Nel 1988-1989 i rossobl\u00f9 che raggiundero la notevole quota di 50 punti (frutto di 19 vittorie, 12 pareggi e sole 3 sconfitte) sfiorarono nuovamente la promozione giungendo secondi, a soli due punti dalla capolista Ostia Mare.\nIn questi anni la guida del sodalizio cambi\u00f2 pi\u00f9 volte passando da Dante Prosperini a Piemonte Veglione a Paolo Valentini e, quindi, a Franco Di Fabio.\nL'era Circi e il fallimento.\nCon l'inizio degli anni novanta l'organico societario viene nuovamente rivoluzionato con l'entrata nel club dell'imprenditore romano Antonio Circi che sembr\u00f2 dare nuova linfa all'ambiente calcistico aquilano. Tuttavia, nel campionato 1990-1991, il primo con il neo-presidente Circi al timone della societ\u00e0, i rossobl\u00f9, allenati prima da Giuliano Fiorini e poi da Federico Caputi, chiusero il torneo solo in terza posizione. Ancora pi\u00f9 cocente fu la delusioni nei due campionati successivi con L'Aquila chiuse in entrambi i casi al primo posto il proprio girone d'Interregionale senza riuscire a centrare, perlomeno sul campo, l'agognata promozione in Serie C2.\nNel 1991-1992 gli aquilani, allenati da Leonardo Acori, chiusero la stagione a pari merito con l'Acilia e furono costretti ad affrontare la squadra pontina nello spareggio disputatosi il 16 maggio 1992 allo stadio Flaminio di Roma e vinto 2-0 ai tempi supplementari; a quel punto L'Aquila, vincitrice del girone F, dovette disputare un ulteriore spareggio con la vincente del girone E, il Gualdo, venendo sconfitta con un risultato totale di 3-1 (2-0 nella gara d'andata a Gualdo Tadino e 1-1 nel ritorno allo stadio Tommaso Fattori, una partita che fece registrare la capienza record di 12.838 spettatori). \nL'anno successivo, nel campionato 1992-1993, l'undici aquilano guidato da Massimiliano Cherri, dopo aver dominato per lungo tempo il torneo, termin\u00f2 la stagione con tre pareggi consecutivi finendo a pari punti con un'altra compagine, la Torres, con cui disput\u00f2 e perse per 2-1 lo spareggio decisivo giocatosi nuovamente al Flaminio.\nCi\u00f2 nonostante, nell'estate del 1993, la promozione arriv\u00f2 lo stesso, grazie ad un ripescaggio per meriti sportivi e, nel 1993-1994, L'Aquila fece il suo ritorno in C2 dopo undici anni dall'ultima volta. Al termine di una stagione particolare, segnata dalla morte del tifoso Nicola Mezzacappa (morto in un incidente stradale mentre si recava in trasferta a Pontedera mentre l'amico, Lorenzo Castri, rimase in coma per 15 giorni) e caratterizzata da un andamento altalenante e da un sesto posto finale, arriv\u00f2 l'ennesima doccia fredda: la societ\u00e0, affossata dai debiti, venne radiata dalla FIGC e ai rossobl\u00f9 non rest\u00f2 che ripartire dalle serie minori con un nuovo sodalizio.\nLa risalita dai dilettanti.\nL\"Associazione Sportiva L'Aquila\" venne rifondata da un gruppo di appassionati guidati dal Dottor Antonello Bernardi nell'estate del 1994 e nel 1994-1995 fece il suo esordio in Eccellenza con un organico interamente aquilano guidato dall'ex calciatore rossobl\u00f9 Pietro Ferzoco terminando il campionato in terza posizione. La fusione con il Paganica Calcio, club di una frazione cittadina che sotto la guida di Eliseo Iannini era giunto alle soglie della Serie C, permise all'Aquila un pronto ritorno nei Dilettanti con il nuovo nome di \"Vis L'Aquila\".\nLa stagione 1995-1996 si chiuse con l'ottavo posto, nonostante i ripetuti cambiamenti di panchina effettuati dal neo-presidente Gabriele Valentini, tra Bruno Nobili, Fabrizio Scarsella e Silvio Paolucci, quest'ultimo allenatore-giocatore. Poco meglio and\u00f2 l'anno successivo, il 1996-1997, quando i rossobl\u00f9, assunta la denominazione di \"Gruppo Sportivo L'Aquila Calcio\", arrivarono al quinto posto trascinati in campo da Francesco Fonte e guidati in panchina da Angelo Crialesi (anch'egli ex calciatore aquilano, subentrato a Eugenio Natale dopo una massiccia rivoluzione tecnica invernale operata dalla dirigenza).\nLa promozione dei record.\nDegno di nota fu invece il campionato 1997-1998 che entr\u00f2 di diritto nella storia del calcio aquilano dal momento che la formazione abruzzese (che aveva nuovamente cambiato nome in \"L'Aquila Calcio\") vinse per la prima volta il campionato in senso assoluto, conquistando cio\u00e8 la promozione sul campo e non grazie a spareggi o ripescaggi.\nPartita a fari spenti, la formazione allenata da un esordiente Stefano Sanderra (affiancato dal fratello Luca) cominci\u00f2 ben presto un serrato duello in vetta con le due corazzate del girone, la che poi rest\u00f2 indietro e, soprattutto, il Rieti che solo all'ultima giornata cedette il passo ai rossobl\u00f9, giungendo secondo a un solo punto dagli aquilani. La quota di 74 punti raggiunta quell'anno, frutto di 21 vittorie, 11 pareggi e 2 sole sconfitte, \u00e8 la pi\u00f9 alta mai realizzata dall'Aquila Calcio in tutta la sua storia.\nCon la vittoria del campionato, L'Aquila fu ammessa al torneo finale per la conquista dello Scudetto Dilettanti venendo per\u00f2 eliminata in semifinale dalla Sanremese.\nL'era Passarelli e il sogno della Serie B.\nIl ritorno tra i professionisti, nel 1998-1999, vide la formazione aquilana classificarsi al sesto posto, a due sole lunghezze dalla qualificazione agli spareggi promozione, persi nell'ultima giornata a vantaggio della Turris. L'annata fu caratterizzata da ottime prestazioni all'inizio e alla fine del campionato, rese vane da un rendimento mediocre nella parte centrale del torneo, in cui i rossobl\u00f9 collezionarono una lunga serie di pareggi, perdendo terreno dalle posizioni di testa.\nNel finale di stagione, inoltre, si formalizz\u00f2 il passaggio di consegne dal presidente uscente Gabriele Valentini all'imprenditore calabrese Michele Passarelli; la nuova societ\u00e0 si mise in luce da subito per numerose iniziative che richiamarono l'attenzione della citt\u00e0 sul sodalizio calcistico tra cui l'inaugurazione del primo negozio ufficiale, in piazza del Duomo, e la carta di credito personalizzata per i tifosi.\nL'Aquila si present\u00f2, dunque, ai ranghi di partenza del campionato 1999-2000 con un organico finalmente competitivo e in un clima di rinnovato entusiasmo, dando vita ad un appassionante rincorsa alle zone alte della classifica con Fasano prima e Foggia poi, e chiudendo la stagione al 2\u00ba posto dietro il . Nei play-off, dopo aver battuto in semifinale il Fasano, un sofferto pari a reti bianche contro l' sul neutro di Avellino premi\u00f2 L'Aquila in virt\u00f9 del miglior piazzamento in classifica. I rossobl\u00f9 conquistarono cos\u00ec la seconda promozione in tre anni, la prima della loro storia in Serie C1.\nDurante l'estate la squadra, affidata al nuovo tecnico Paolo Stringara, fu nuovamente rivoluzionata grazie all'acquisto di innesti di spessore come il trequartista Lorenzo Battaglia e il bomber Davide Di Nicola. All'avvio del campionato L'Aquila si conferm\u00f2 come la squadra rivelazione del girone e, dopo un inizio straripante (15 punti in 6 partite, con 14 gol fatti) chiuse il girone d'andata al primo posto togliendosi lo sfizio di battere, in un Tommaso Fattori pressoch\u00e9 esaurito, la capolista Palermo. Nel girone di ritorno, tuttavia, la formazione abruzzese accus\u00f2 un notevole calo di rendimento e concluse la stagione con un modesto 9\u00ba posto, piazzamento ben lontano da quegli spareggi a lungo sognati. Inoltre la societ\u00e0, gravata da impegni economici che non avevano portato al risultato sperato, dovette ridimensionare le proprie ambizioni negli anni a venire.\nGi\u00e0 nel 2001-2002 i rossobl\u00f9, inizialmente guidati da Gabriele Morganti, sembrarono destinati alla retrocessione, poi il cambio in panchina tra Morganti e il suo vice Augusto Gentilini contribu\u00ec a far centrare la salvezza con una giornata d'anticipo. Durante la stagione la squadra disput\u00f2 anche la prima amichevole internazionale della storia del club andando a sconfiggere a Tripoli l'Al-Ittihad del presidente libico Mu\u02bfammar Gheddafi e guidato in campo dal terzogenito di Gheddafi, Saadi. L'incontro, organizzato nell'ottica di un tentativo (poi fallito) di collaborazione tecnica tra il presidente aquilano Passarelli e il figlio del leader libico, termin\u00f2 4-1 per i rossobl\u00f9.\nAncor pi\u00f9 difficoltoso fu il campionato 2002-2003; nonostante il peggioramento della situazione societaria e i numerosi capovolgimenti in panchina (Augusto Gentilini fu sostituito da Bruno Giordano, quindi la squadra venne affidata al preparatore atletico William Marcuzzi con la collaborazione del difensore Maurizio Vincioni per tornare, infine nelle mani di Gentilini) i rossobl\u00f9 furono protagonisti di un'incredibile rimonta finale con ben 15 punti conquistati nelle ultime 8 giornate e riuscirono, all'ultima giornata, ad evitare la retrocessione diretta, qualificandosi per i play-out; l'impresa si concluse con la vittoria negli spareggi finali con il e la conquista della salvezza.\nIl secondo fallimento.\nNell'estate del 2003, tuttavia, la FIGC sembr\u00f2 rendere vani gli sforzi fatti cancellando nuovamente L'Aquila dal campionato per la situazione debitoria della societ\u00e0. Con il defilarsi del presidente Passarelli cominci\u00f2 quindi un'aspra battaglia legale, al termine della quale il sodalizio rossobl\u00f9 (passato nelle mani dall'imprenditore aquilano Eliseo Iannini) ottenne la riammissione in Serie C1 dall'arbitrato del CONI. Fu un fatto storico perch\u00e9 mai prima un club professionista aveva avuto la meglio sulla FIGC in queste diatribe fra giustizia sportiva ed ordinaria. La rosa fu allestita in fretta e furia e sostenuta dai tifosi con oltre mille abbonamenti ma i risultati sul campo furono disastrosi e L'Aquila termin\u00f2 il campionato all'ultimo posto con soli 13 punti in una stagione che passer\u00e0 alla storia come la peggiore mai disputata dai rossobl\u00f9.\nDopo la retrocessione non si trov\u00f2 chi iscrivisse la societ\u00e0 alla Serie C2 cos\u00ec il sodalizio, da tempo in liquidazione e svanita la prospettiva del Lodo Petrucci, viene definitivamente radiato e qualche mese pi\u00f9 tardi dichiarato fallito. \u00c8 la seconda cancellazione in un solo decennio.\nIl quinquennio in Eccellenza.\nAll'inizio della stagione 2004-2005, per la prima volta nel dopoguerra, nessuna societ\u00e0 con i colori e con il nome del capoluogo abruzzese \u00e8 iscritta ai campionati federali. Alla lacuna si pone parzialmente rimedio tramite un accordo tra l'amministrazione comunale e Pasquale Specchioli, presidente del Montereale Calcio, club dell'omonimo comune della provincia aquilana disputante l'Eccellenza abruzzese; durante la stagione, chiusa in 14\u00aa posizione, il sodalizio abbandona i colori arancio-verde, cominciando ad utilizzare maglie rosso-blu, ed infine muta denominazione sociale diventando \"Associazione Sportiva Dilettantistica L'Aquila Calcio Real\", suffisso quest'ultimo omaggiante alla societ\u00e0 d'origine ma mai digerito dalla piazza aquilana.\nAcquisito il titolo sportivo della ex L'Aquila Calcio, la nuova societ\u00e0 si presta a disputare la stagione 2005-2006, sostanzialmente divisa in due parti: al termine di un girone d'andata fallimentare, la societ\u00e0 passa dalle mani di Specchioli a quelle dall'imprenditore romano Massimo Severoni e la squadra, affidata a Francesco Montarani, sfiora per un solo punto la qualificazione agli spareggi promozione. Il copione si ripete nella stagione successiva che, nonostante le ambizioni iniziali, viene chiusa ancora una volta fuori dalla zona play-off e con la societ\u00e0 che viene ceduta da Severoni ad Alfredo D'Urbano. Unica soddisfazione \u00e8 la conquista della Coppa Italia Dilettanti Abruzzo, il primo trofeo (escluse le promozioni) in ottant'anni di storia di calcio aquilano; i rossobl\u00f9 vengono poi eliminati nei quarti di finale della fase nazionale dal Castelsardo precludendosi la possibilit\u00e0 di raggiungere, tramite la conquista del trofeo, l'agognata Serie D.\nNel 2007-2008 ha inizio l'era di Elio Gizzi, il costruttore aquilano che guider\u00e0 il club ininterrottamente per cinque anni; la rosa e lo staff tecnico vengono nuovamente rivoluzionati ma i rossobl\u00f9 mancano ancora una volta la promozione chiudendo il campionato in terza posizione (e fuori dai play-off in virt\u00f9 dei 12 punti di distacco dalla seconda classificata) e venendo battuti in finale di Coppa Italia Dilettanti dall'Atessa. L'anno seguente la squadra sembra finalmente essere proiettata verso la conquista del campionato e, dopo aver conquistato la seconda Coppa Italia Dilettanti Abruzzo, a due giornate dal termine si trova in testa al campionato insieme al Miglianico; impossibilitata a giocare le ultime due gare dopo il terremoto del 6 aprile 2009, i rossobl\u00f9 vengono promossi d'ufficio in Serie D.\nDalla Serie D alla conquista della Lega Pro Prima Divisione.\nNel Serie D 2009-2010 L'Aquila torna quindi a disputare un campionato nazionale dilettanti. La societ\u00e0 di Gizzi, nonostante le difficolt\u00e0 logistiche del dopo-sisma (la squadra \u00e8 costretta ad allenarsi a Tortoreto e disputa le gare casalinghe nella spettrale cornice di un Fattori semideserto nel mezzo di una citt\u00e0 devastata), disputa un discreto campionato, stabilendosi nelle prime posizioni per buona parte del torneo e conquistando in pi\u00f9 d'una occasione la vetta; nel finale, in vistoso calo atletico, cede il primato al Chieti e nell'ultima giornata precipita addirittura al quarto posto.\nLa promozione giunge ugualmente grazie a un ripescaggio per meriti sportivi che riporta L'Aquila tra i professionisti dopo sei anni. Gi\u00e0 al primo campionato di Seconda Divisione, nel 2010-2011, i rossobl\u00f9 guidati dapprima da Leonardo Bitetto e, nel finale di stagione, da Maurizio Ianni centrano l'ingresso ai play-off ma vengono clamorosamente sconfitti in finale dal con un gol realizzato al settimo minuto di recupero. Nel campionato seguente, dopo un ottimo girone di andata, L'Aquila viene a mancare nell'ultima parte del torneo e non riesce a qualificarsi per gli spareggi promozione. A fine stagione Elio Gizzi cede la presidenza all'amico costruttore Corrado Chiodi, decidendo comunque di rimanere all'interno della societ\u00e0.\nCon il nuovo assetto societario, la panchina affidata all'emergente Archimede Graziani ed una rosa altamente competitiva, i rossobl\u00f9 si presentano ai ranghi di partenza del campionato 2012-2013 con ambizioni di promozione ma scivola, gi\u00e0 sul finire del girone d'andata, a met\u00e0 classifica. Dopo due cambi in panchina, la squadra affidata infine alla guida di Giovanni Pagliari chiude il torneo al quinto posto qualificandosi per i play-off; proprio negli spareggi promozione, L'Aquila si riscatta superando, in due avvincenti \"derbies\", dapprima il in semifinale quindi il Teramo in finale e conquistando, davanti ai 5.000 spettatori dello stadio Fattori (tra cui molte vecchie glorie), la prima promozione in Lega Pro Prima Divisione ed il ritorno nel terzo livello del campionato italiano dopo 9 anni di assenza.\nNel campionato 2013-2014, sotto la guida del confermato Giovanni Pagliari, i rossobl\u00f9 disputano un buon torneo qualificandosi, a distanza di 80 anni dall'ultima volta, agli spareggi per la promozione in Serie B venendo per\u00f2 eliminati gi\u00e0 ai quarti di finale dal .\nL'anno seguente, il primo nella Lega Pro riunificata, L'Aquila chiude con un deludente settimo posto al termine di un campionato molto altalenante caratterizzato dal cambio in corsa della guida tecnica, da Giovanni Pagliari a Nunzio Zavettieri; inoltre, al termine del torneo viene arrestato Ercole Di Nicola, allora direttore sportivo dei rossobl\u00f9, nell'ambito di un'inchiesta relativa al calcioscommesse. Il 29 agosto 2015 la Societ\u00e0 viene condannata ad un punto di penalizzazione dalla Corte d'Appello Federale della Figc per illecito sportivo da scontare nel successivo campionato di Lega Pro.\nNel successivo campionato di Lega Pro la squadra viene affidata al tecnico Carlo Perrone e la rosa profondamente cambiata, allestendo una compagine con il chiaro obiettivo della permanenza nella categoria. L'Aquila non inizia male, alla fine del girone di andata si trova in una posizione di classifica tranquilla, ma a dicembre i punti di penalizzazione diventano 14, poi ridotti a 7; da questo momento in poi i risultati cominciano a peggiorare, la societ\u00e0 entra in confusione, il tecnico Perrone viene sostituito, a sei giornate dalla fine, con Giacomo Modica, per poi essere richiamato nelle battute finali. I rossobl\u00f9 terminano il torneo in sedicesima posizione, retrocedendo poi in seguito al play-out con il Rimini.\nIl ritorno in Serie D.\nNel 2016-2017 L'Aquila, al termine di una stagione molto travagliata iniziata con la contestazione della tifoseria e culminata con l'abbandono a stagione in corso dell'allenatore Massimo Morgia, del direttore sportivo Alessandro Battisti e di diversi calciatori \u2014 tra cui il capitano dei rossobl\u00f9, Giorgio La Vista \u2014 arriva quinta; dopo aver vinto la semifinale play-off contro il Monterosi per 2-3, gli abruzzesi vengono sconfitti in finale dal Rieti per 4-1, fallendo cos\u00ec l'obiettivo di un immediato ritorno tra i professionisti.\nNella stagione seguente viene confermato in panchina Pierfrancesco Battistini, subentrato a Morgia nel precedente torneo terminando ancora in quinta posizione: la semifinale, giocata fuori casa, vede il club rossobl\u00f9 perdere 0 a 3 contro il Matelica.\nLa terza cancellazione e la ripartenza.\nIl 27 luglio 2018 viene ufficializzata la mancata iscrizione in Serie D per motivi finanziari e nell'estate viene fondata l\"Associazione Sportiva Dilettantistica Citt\u00e0 di L'Aquila\" che riparte dalla Prima Categoria.\nIl campionato dell'Aquila \u00e8 contrassegnato da molte vittorie tra cui anche goleade (viene anche sancito un nuovo record di reti segnate in una gara ufficiale dai rossobl\u00f9, per la precisione in A.S.D. Citt\u00e0 di L\u2019Aquila-Atletico Civitella Roveto terminata 12-0) che portano il club a conquistare, il 1\u00ba maggio 2019, a seguito della vittoria per 9-0 contro il San Francesco (un derby cittadino), il salto nel campionato abruzzese di Promozione.\nLa stagione 2019-2020 vede protagonisti i tifosi che sulla spinta del Supporters'Trust L'Aquilame' e del gruppo storico del tifo aquilano i Red Blue Eagles 1978, diventano a tutti gli effetti proprietari del club, scongiurando cos\u00ec l'ennesimo fallimento. Chiusa la breve parentesi della presidenza di Paolo Fioravanti e dell'apporto del Trust, in societ\u00e0 assumono una parte preminente i R.B.E.78. Il club composto interamente dai tifosi e presieduta dall'avvocato Stefano Marrelli, conferma alla guida tecnica il mister della vincente cavalcata in Prima Categoria, Roberto Cappellacci e nomina Direttore sportivo l'esordiente Luca Di Genova. Viene cos\u00ec allestita una rosa di grande spessore per la categoria, grazie alla partecipazione della gente aquilana sotto forma di abbonamenti e sponsor. Al termine del girone di andata del campionato abruzzese di Promozione, nel girone B, il club rossobl\u00f9, si \u00e8 conquistato il simbolico titolo di campione d'inverno con tre punti di vantaggio in classifica sulla principale inseguitrice. A fine stagione la squadra viene promossa in Eccellenza essendo al primo posto in classifica (con dodici punti di vantaggio dall'inseguitrice Mutignano), al momento dell'interruzione del campionato a causa della pandemia di COVID-19. Nella stagione successiva, il campionato viene interrotto prematuramente il 25 ottobre a causa della seconda ondata di COVID-19, con i rossobl\u00f9 primi in classifica. Il campionato, tuttavia, riprende soltanto nel successivo mese di aprile con soltanto 7 delle 20 societ\u00e0 ai nastri di partenza: vengono resettati tutti i risultati ottenuti nelle prime otto giornate e i rossobl\u00f9 terminano la stagione al secondo posto, alle spalle del Chieti che ad ottobre si trovava a sette punti di distanza dalla formazione aquilana.\nColori e simboli.\nColori.\nI colori sociali sono il rosso ed il blu. Caso raro all'interno del panorama calcistico nazionale ed internazionale, detti colori non sono mai stati cambiati a partire dalla fondazione della societ\u00e0, avvenuta nel 1927, e sono ritenuti essere un omaggio al professor Rusconi, radiologo di origine bolognese e tifoso del Bologna, prima portiere dell\"Aquila F.C.\" e in seguito direttore tecnico dell\"A.S. Aquila\". Alcuni dirigenti avrebbero voluto adottare i colori civici nero e verde, poi adottati dalla squadra di rugby, ma la loro proposta non fu accolta. La prima maglia era interamente rossa bordata di blu mentre le strisce fecero la loro comparsa solo a partire dal 1936. La larghezza e il numero delle strisce sono variate pi\u00f9 volte nel corso del tempo: la casacca tradizionale \u00e8 quella con 9 strisce (generalmente 5 di colore blu e 4 rosse) molto strette, ma non sono mancate vistose modifiche a questa consuetudine come nel caso della maglia utilizzata nel 2000-2001 e caratterizzata da sole tre strisce (di cui, quella centrale, di un blu molto pi\u00f9 tenue rispetto allo standard). Calzoncini e calzettoni sono stati quasi sempre di colore blu o in alternativa bianchi, solo raramente di colore rosso.\nIl rosso-blu, come detto, aveva gi\u00e0 fatto la sua comparsa all'Aquila prima della costituzione dell\"A.S. Aquila\": nella met\u00e0 degli anni venti il \"F.C. L'Aquila\" scese in campo con una maglia rosso-blu a scacchi, una stoffa acquistata a Pescara che si dice fosse l'ultimo colore rimasto al venditore. Le risate degli spettatori presenti sul campo di Collemaggio portarono alla sua sostituzione con una maglia bianca con risvolti e calzoncini neri e, successivamente, una maglia azzurro Savoia. La \"S.S. Citt\u00e0 dell'Aquila\" adott\u00f2, invece, i colori sociali bianco e blu.\nLa divisa da trasferta invece \u00e8 stata nelle gran parte delle stagioni di colore bianco con il rosso-blu limitato alle rifiniture laterali o alle bande, disposte verticalmente, orizzontalmente o diagonalmente; sul finire degli anni novanta la squadra utilizz\u00f2 una maglia da trasferta bianca con lo stemma societario al centro del busto e alcuni piccoli scacchi di colore rosso e blu ai lati. Calzoncini e calzettoni sono bianchi o talvolta blu.\nLa terza maglia, nei pochi anni in cui \u00e8 comparsa, \u00e8 stata quasi sempre di colore giallo, con rifiniture rosso-blu; nei primi anni novanta questa maglia \u00e8 stata caratterizzata dalla presenza della figura di un'aquila stilizzata sul petto, simile a quella adottata dalla Lazio nel decennio precedente. Non sono mancate, tuttavia, le eccezioni all'utilizzo del giallo: in un caso (nel 2000-2001) si ricorda una curiosa maglia celeste chiaro, nel 2012-2013 \u00e8 stata realizzata una terza maglia nero-verde \u2014 onorando cos\u00ec i colori della citt\u00e0 e i cugini della squadra di rugby, che a loro volta, in quella stagione, utilizzarono una seconda maglia rosso-blu \u2014 mentre nel 2014-2015 il club \u00e8 sceso in campo con un'inedita casacca mimetica per celebrare l'88\u00aa Adunata nazionale degli alpini.\nSimboli ufficiali.\nStemma.\nLo stemma societario \u00e8 tradizionalmente identificato con un'aquila, coerentemente allo stemma civico e in evidente richiamo al nome della citt\u00e0. \u00c8 tuttavia doveroso ricordare che, fino alla met\u00e0 degli ottanta, lo stemma prevedeva semplicemente un pallone rosso-blu con, sullo sfondo, due bande diagonali anch'esse recanti i colori societari.\nCon il succedersi delle stagioni e delle gestioni societarie di volta in volta lo stilema dell'aquila \u00e8 stato rielaborato in modo diverso e addirittura in alcuni periodi (soprattutto negli anni seguenti alle due rifondazioni del 1994 e del 2004) lo scudo societario \u00e8 cambiato quasi ogni anno, rendendo impossibile l'identificazione del sodalizio con uno stemma univoco. I simboli che vantano un'anzianit\u00e0 maggiore appartengono proprio alle societ\u00e0 radiate. Il primo in ordine cronologico, utilizzato dal 1991 al 1994, presentava il rapace stilizzato, di profilo e ad ali spiegate. Il secondo, utilizzato dal 1999 al 2003, era costituito da uno scudo svizzero, inquartato di rosso e blu, recante la vista frontale di un'aquila in picchiata, un pallone posto di lato e il profilo del Gran Sasso d'Italia stilizzato sullo sfondo; l'animale disegnato non era l'aquila reale, effettivamente presente nei territori intorno alla citt\u00e0, bens\u00ec l'aquila di mare testabianca gi\u00e0 simbolo degli Stati Uniti d'America. Quest'ultimo \u00e8 comunque l'unico simbolo dell'Aquila Calcio depositato presso l'Ufficio italiano marchi e brevetti (Uibm) e, nonostante la sua particolarit\u00e0, \u00e8 sicuramente tra i pi\u00f9 diffusi ed amati dalla tifoseria, anche in virt\u00f9 dei risultati sportivi raggiunti in quegli anni.\nNegli anni seguenti vanno ricordati i simboli del 2003-2004, quando L'Aquila ha giocato con lo stemma comunale sulle maglie, e quello in uso dal 2005 al 2007, adottato su indicazione della tifoseria, anche se modificato con l'aggiunta della scritta Real, poco gradita ai sostenitori rossobl\u00f9.\nNel 2007 l'allora presidente Elio Gizzi rinnov\u00f2 nuovamente il simbolo che \u00e8 stato utilizzato fino alla mancata iscrizione al campionato di Serie D nell'estate del 2018. Si tratta di un circolo di colore blu, inquartato di rosso e di bianco, sul quale \u00e8 rappresentata un'aquila blu con la testa bianca; lo stemma presenta alcuni riferimenti alla storia della citt\u00e0 come l'evidenziamento della bicromia bianco-rossa e la suddivisione in quattro parti, rispettivamente in omaggio agli antichi colori civici e ai quattro rioni cittadini.\nNell\u2019estate del 2018, a seguito della mancata iscrizione al campionato di Serie D, la neo societ\u00e0 nascente ha adottato un nuovo logo disegnato dagli ultras dei Red Blue Eagles e di propriet\u00e0 dell'associazione \"Aps Aquile Rossobl\u00f9\", la quale si \u00e8 fatta carico di custodirlo e concederlo in comodato d'uso gratuitamente alle varie societ\u00e0 che si susseguiranno, con l'obiettivo di svincolare il logo da futuri fallimenti sportivi, facendo s\u00ec che possa continuare a rappresentare la squadra rossobl\u00f9. Il logo \u00e8 composto nella parte alta dal rapace coronato in stile svevo che campeggia sullo stemma civico del capoluogo d'Abruzzo; la parte bassa \u00e8 composta da uno scudo medievale rossobl\u00f9 dentro il quale trovano posto la scritta \"L'AQUILA 1927\" e la stilizzazione di un pallone di cuoio.\nInno.\nL'inno ufficiale della squadra \u00e8 stato scritto nel 1954, da Umberto Taccola, messo in musica da Giorgio Cavalli ed arrangiamento di Enrico Canelli.\nStrutture.\nStadio.\nLe prime partite di calcio all'Aquila furono giocate in piazza San Basilio, nel centro storico della citt\u00e0; successivamente fu utilizzato il prato antistante la basilica di Santa Maria di Collemaggio. Il GUF, prima squadra aquilana iscritta ad un campionato ufficiale nel 1930-1931, disputava invece le sue partite sul campo di Piazza d'Armi dove, l'anno successivo, esord\u00ec anche l'A.S. L'Aquila. Il campo era situato all'angolo tra le attuali viale Corrado IV e via del Beato Cesidio, dove oggi sorge lo stadio d'atletica.\nNel 1933 i rossobl\u00f9 fecero il loro ingresso nel nuovo stadio del Littorio (poi Stadio XVIII Ottobre), fortemente voluto da Adelchi Serena, presidente della societ\u00e0 e podest\u00e0 cittadino, e costato circa 6 milioni di lire. L'impianto\u00a0\u2013dotato di un campo di gioco, una pista per l'atletica (poi eliminata, e un velodromo - fu progettato dall'architetto milanese Paolo Vietti-Violi, mentre i lavori di costruzione furono diretti dall'architetto Mario Gioia e dall'ingegner Gaetano Lisio. La capienza originale era di 12.000 posti a sedere.\nDal dopoguerra, lo stadio venne utilizzato in condivisione con L'Aquila Rugby 1936 e fu intitolato alla memoria di Tommaso Fattori, ex-tecnico dei neroverdi. In occasione della XVII Olimpiade, il Fattori ospit\u00f2 alcune partite del torneo preliminare di calcio e in quell'occasione la capienza fu attestata a 20.000 persone. Il record di spettatori (12.838) \u00e8 stato registrato in occasione dello spareggio tra L'Aquila e il Gualdo valevole per il Campionato Interregionale 1991-1992.\nNel 2016 il club si \u00e8 trasferito in un impianto dedicato al calcio e realizzato riutilizzando una vecchia struttura rugbistica. Lo stadio Gran Sasso d'Italia ha una capienza complessiva di posti \u2014 suddivisi su due tribune coperte, una curva scoperta ed un settore ospiti \u2014 ed \u00e8 intitolato alla memoria di Italo Acconcia, tra i pi\u00f9 noti atleti calcistici della citt\u00e0.\nCentro di allenamento.\nL'Aquila svolge le sue sedute d'allenamento allo stesso stadio Gran Sasso d'Italia-Italo Acconcia, struttura che dispone anche d'un campo secondario alle spalle del settore ospiti non ancora completato. Le formazioni giovanili utilizzano anche i campi sportivi di Montereale, San Gregorio e Barisciano.\nSociet\u00e0.\nLa prima sede della societ\u00e0 era collocata in via Marrelli 63; qui erano depositati i pali delle porte che, ogni domenica, venivano prelevati per essere piantati nel terreno di gioco. Oggi la sede \u00e8 situata all'interno del locali dello stadio Gran Sasso D'Italia\nAllenatori e presidenti.\nDi seguito l'elenco di allenatori e presidenti della societ\u00e0 aquilana dall'anno di fondazione a oggi.\nSergio Lo Re, in carica da gennaio 2022, \u00e8 l\u201981\u00ba tecnico dei rossobl\u00f9. L'allenatore che ha collezionato pi\u00f9 panchine \u00e8 Arnaldo Leonzio, gi\u00e0 centro-mediano degli abruzzesi, alla guida della squadra in quattro periodi differenti per un totale di dieci stagioni tra il 1960 ed il 1977.\nIl presidente della societ\u00e0 \u00e8 Massimiliano Barberio, subentrato nel 2022 a Stefano Marrelli; \u00e8 il 34\u00ba presidente nella storia del club. Il primo fu l'allora podest\u00e0 cittadino Adelchi Serena mentre il pi\u00f9 longevo \u00e8 stato Ubaldo Lopardi (in seguito sindaco dell'Aquila) che ha ricoperto la carica per nove anni, seppur non consecutivi, tra il 1948 e il 1969.\nCalciatori.\nTra i giocatori pi\u00f9 celebri a vestito la maglia rossobl\u00f9 si cita Italo Acconcia; centrocampista di talento, l'aquilano si mise in luce giovanissimo gi\u00e0 negli anni quaranta prima di lasciare l'Abruzzo per andare a giocare con Fiorentina, Udinese e Genoa in Serie A. Una volta terminata la carriera da giocatore, Acconcia divenne selezionatore della Nazionale B e commissario tecnico della Nazionale Juniores lanciando talenti come Paolo Rossi, Antonio Cabrini, Marco Tardelli e Franco Baresi. A lui \u00e8 intitolato lo stadio in cui il club gioca le sue partite dal 2016.\nMolti altri giocatori dell'Aquila hanno disputato la massima serie con un'altra formazione. Tra questi, coloro che vantano titoli nazionali o internazionali sono Annibale Frossi (2 campionati italiani con l'Ambrosiana-Inter nel 1937-1938 e nel 1939-1940 oltre a una Coppa Italia, sempre con i nerazzurri, nel 1938-1939), Angelo Caroli (1 scudetto con la Juventus nel 1960-1961, unico aquilano di nascita a vincere il campionato italiano), Sergio Petrelli (1 scudetto con la Lazio nel 1973-1974) e Sergio Spuri (1 scudetto con l'Hellas Verona nel 1984-1985).\nTra i \"record-man\" \u00e8 doveroso citare Valdo Cherubini, bomber con oltre 440 presenze in maglia rossobl\u00f9 collezionate tra gli anni settanta e ottanta.\nContributo alle Nazionali.\nL'unico giocatore dell'Aquila ad aver vestito la casacca azzurra della Nazionale \u00e8 stato il gi\u00e0 citato Annibale Frossi; l'esterno si mise in luce con la maglia rossobl\u00f9 nel 1935-1936, in Serie B, segnando anche 9 reti, e ricevette la sua prima convocazione appena prima di trasferirsi all'Ambrosiana-Inter. Con l'Italia, Frossi, disput\u00f2 5 partite e segn\u00f2 8 reti vincendo sia le Olimpiadi 1936 che la classifica marcatori della stessa competizione. Tra i calciatori che vantano almeno una convocazione nelle rappresentative giovanili ci sono Domenico Maietta, all'Aquila nel 2001-2002, con 1 convocazione nell'Under-20, Francesco Scardina, all'Aquila nel 2003-2004, con 10 convocazioni nell'Under-18 e Marco Frediani, all'Aquila nel 2013-2014, con 13 convocazioni tra Under-18, Under-19 e Under-20.\nPer quanto riguarda le altre Nazionali si citano Jehad Muntasser (in rossobl\u00f9 nel 2001-2002), che ha disputato 34 partite e segnato 8 reti con la Libia, e Kenneth Zeigbo (anch'esso in rossobl\u00f9 nel 2001-2002), con all'attivo 3 presenze e 1 rete con la Nigeria, mentre Daniel Ola (in rossobl\u00f9 nel 2002-2003) pur essendo stato convocato dalla stessa Nazionale nigeriana non \u00e8 mai sceso in campo. Per quanto riguarda le Nazionali giovanili, infine, Marco Villa, attaccante dell'Aquila dal 2008 al 2010, vanta 9 presenze e 1 rete con la Nazionale tedesca Under-21 mentre Hrvoje Mili\u010devi\u0107, mediano rossobl\u00f9 nel 2015-2016, ha collezionato 17 presenze tra la Nazionale Under-21, quella Under-20 e quella Under-19 della Croazia.\nStatistiche e record.\nPartecipazione ai campionati.\nL'Aquila ha disputato 90 stagioni sportive a partire dall'esordio in Seconda Divisione nel 1931-1932, prendendo parte a 80 campionati nazionali. La societ\u00e0 ha sospeso le sue attivit\u00e0 solo nella stagione 1943-1944, per cause belliche, mentre nella stagione 1944-1945 ha disputato il campionato abruzzese di guerra.\nPartecipazione alle coppe.\nL'Aquila ha preso parte a 33 competizioni nazionali a partire dall'esordio in Coppa Italia nel 1935-1936; il massimo risultato raggiunto sono i quarti di finale (Coppa Italia Serie C 2002-2003). Negli anni trenta L'Aquila ha disputato due edizioni della Coppa dell'Italia Centrale, torneo interregionale organizzato dalla FIGC ad imitazione della Coppa dell'Europa Centrale, arrivando in finale nel 1938-1939. In tre occasioni (2006-2007, 2008-2009 e 2021-2022) i rossobl\u00f9 hanno inoltre vinto la Coppa Italia Dilettanti Abruzzo, la massima competizione regionale.\nAttivit\u00e0 polisportiva.\nNell'estate del 2021, la societ\u00e0 ha deciso di costituire la propria sezione di calcio femminile.\nTifoseria.\nStoria.\nI primi gruppi di tifo organizzato nel capoluogo abruzzese cominciarono ad apparire negli anni sessanta; oltre allo storico \"Commandos Rossobl\u00f9\", originariamente posto nel settore Distinti dello stadio Tommaso Fattori, \"Commandos Tigre\", \"Fedelisimi\", \"Potere Rossobl\u00f9\", \"Boys\" e altri ancora si avvicendarono fino al 1978, anno di nascita dei \"Red Blue Eagles L'Aquila\", il gruppo pi\u00f9 antico e numeroso tra quelli che ancora oggi sostengono L'Aquila Calcio. Inizialmente posti anch'essi nel settore Distinti, si spostarono sul finire degli anni ottanta nella parte occidentale della Curva, insieme ai ragazzi dell\"Ultima Fila\" (questi ultimi posizionati a ridosso dell'entrata del settore).\nAl 1990 risale invece la formazione di un altro gruppo storico, quello del \"N.a.M.\", sigla che sta per \"Nucleo anti-Marsica\", dal nome della zona della provincia dell'Aquila che ospita la citt\u00e0 di Avezzano, con la cui tifoseria c'\u00e8 stata spesso una rivalit\u00e0 asperrima; il gruppo si \u00e8 sciolto il 21 marzo 2009, dopo 19 anni di storia.\nA partire dal 1998, anno del ritorno dell'Aquila tra i professionisti, si assistette alla nascita di molti nuovi gruppi organizzati, la maggior parte dei quali per\u00f2 scomparve nel giro di poche stagioni: \"Torcida rossobl\u00f9\", \"I peggiori\", \"La banda dello Sciamano\" e \"721 s.l.m.\". L'unico gruppo recente rimasto in vita per un periodo significativo \u00e8 quello dei \"Viking\" che, formatosi nel 2000 si \u00e8 sciolto nel 2007. Negli anni duemiladieci, dalle ceneri dei \"N.a.M.\", \u00e8 sorto invece il gruppo \"Novantanove\".\nGemellaggi e rivalit\u00e0.\nAttualmente la tifoseria rossobl\u00f9 non presenta gemellaggi ufficiali. Un gemellaggio storico \u00e8 stato con i corregionali del , sorto negli anni ottanta anche in virt\u00f9 della comune rivalit\u00e0 con il Pescara, terminato negli anni duemiladieci&lt;ref name=\"/abruzzo-e-ultras-ai-raggi-x-l-universo-delle-principali-piazze-del-calcio\"&gt;&lt;/ref&gt;. Una seconda amicizia a livello regionale legava i rossobl\u00f9 alla tifoseria del , poi conclusasi per motivi ignoti. Degno di nota anche il gemellaggio con il , sorto il 30 gennaio 1994 quando gli aquilani ricevettero il cordoglio dei toscani per la scomparsa di Nicola Mezzacappa, tifoso rossobl\u00f9 morto in un incidente d'auto proprio mentre stava raggiungendo Pontedera per la partita.\nLe rivalit\u00e0 principali sono quelle con il gi\u00e0 citato Pescara e l'Avezzano, che rappresentano anche due dei principali derby d'Abruzzo; a testimonianza della seconda \u00e8 anche la presenza, in curva aquilana negli anni novanta, del gruppo \"N.a.M.\", acronimo di \"Nucleo anti-Marsica\". Sorte per motivi campanilistici (la disputa con Pescara pu\u00f2 essere ricondotta addirittura agli anni sessanta, precedentemente alla \"querelle\" per la scelta del capoluogo regionale) sono entrambe sfide molto sentite anche se sono state disputate con molta discontinuit\u00e0 nel corso degli anni. mentre a livello regionale si possono citare quelle con Teramo, .\nAl di fuori dell'Abruzzo sono stati registrati scontri, negli anni duemila, con le tifoserie di (gemellata con quella pescarese) e . Ben pi\u00f9 storica \u00e8, invece, la rivalit\u00e0 con il Sora sorta negli anni settanta e che sfoci\u00f2, nel 1978-1979 in un'aggressione dei tifosi laziali agli atleti aquilani punita con la vittoria a tavolino per i rossobl\u00f9."}
{"id": "60860", "revid": "5", "url": "https://it.wikipedia.org/wiki?curid=60860", "title": "Georg Friedrich Haendel", "text": ""}
{"id": "60861", "revid": "661526", "url": "https://it.wikipedia.org/wiki?curid=60861", "title": "Le avventure di Pinocchio (disambigua)", "text": ""}
{"id": "60862", "revid": "1318658", "url": "https://it.wikipedia.org/wiki?curid=60862", "title": "Libert\u00e0 e diritti fondamentali", "text": "Con l'espressione libert\u00e0 e diritti fondamentali si indicano le situazioni giuridiche soggettive, cio\u00e8 le garanzie del rispetto dei diritti di ciascuna persona umana in quanto tale, che l'ordinamento giuridico riconosce e si impegna a garantire. Secondo le pi\u00f9 note ricostruzioni teoriche, si pu\u00f2 avere di essi una nozione storicistica (sono tali i diritti consuetudinari), individualistica (sono tali i diritti che spettano, in base al diritto naturale, all'individuo), statualistica (sono tali i diritti che l'ordinamento definisce).\nDeterminazione dei diritti fondamentali a livello internazionale.\nOrganizzazione delle Nazioni Unite.\nDichiarazione universale dei diritti dell'uomo.\nLa Dichiarazione universale dei diritti umani, spesso indicata con la sigla DUDU, \u00e8 un documento sui diritti individuali, firmato a Parigi il 10 dicembre 1948, la cui redazione fu promossa dalle Nazioni Unite (ONU) perch\u00e9 avesse applicazione in tutti gli stati membri.\nDa allora la nozione di Diritti umani si \u00e8 estesa grazie a leggi e dispositivi che sono stati creati per sorvegliare e punire le violazioni di questi diritti. Alcuni dei seguenti avvenimenti sono pietre miliari di questo processo:\nUna moderna interpretazione della Dichiarazione universale dei Diritti dell'Uomo \u00e8 stata fatta attraverso la Dichiarazione e Programma d'azione di Vienna, adottata dalla \"Conferenza Mondiale sui Diritti Umani\" del 1993. Il grado di unanimit\u00e0 circa queste convenzioni, nel senso di quanti e quali siano i Paesi che le ratificano, varia, cos\u00ec come varia il grado di rispetto all'interno delle stesse Nazioni. L'ONU ha messo in piedi un certo numero di organi per sottoporre a verifica e studio i Diritti Umani, sotto la guida dell'Alto Commissariato delle Nazioni Unite per i Diritti Umani (OHCHR) con sede a Ginevra.\nLa Convenzione contro la tortura.\nLa Convenzione contro la tortura ed altre pene o trattamenti crudeli, disumani o degradanti (in inglese, \"United Nations Convention against Torture and Other Cruel, Inhuman or Degrading Treatment or Punishment\") \u00e8 uno strumento internazionale per la difesa dei diritti umani, sotto la supervisione dell'ONU.\nLa Convenzione prevede una serie di obblighi per gli Stati aderenti, fra i quali: autorizza ispettori dell'ONU e osservatori dei singoli Stati a visite a sorpresa nelle strutture carcerarie per verificare l'effettivo rispetto dei diritti umani, stabilisce il diritto di asilo per le persone che al ritorno in patria potrebbero essere soggetti a tortura. Il Comitato contro la Tortura, tra i vari comitati dei Diritti Umani, \u00e8 uno di quelli pi\u00f9 efficaci ed incisivi, tuttavia il Comitato pu\u00f2 esercitare controlli solo se uno Stato contraente dichiara espressamente di accettarli.\nLa Convenzione \u00e8 stata approvata dall'Assemblea dell'ONU a New York il 10 dicembre 1984, ed \u00e8 entrata in vigore il 26 giugno 1987. Al giugno 2008, \u00e8 stata ratificata da 145 Paesi. Il 26 giugno \u00e8 la giornata internazionale di sostegno alle vittime della tortura.\nL'Italia ha sottoscritto la Convenzione, ma soltanto nel 2017 il Parlamento italiano ha introdotto il reato di tortura nell'ordinamento italiano (art. 613 bis c.p., inserito dalla legge 110/2017). La legge \u00e8 stata criticata per talune insufficienze.\nLa convenzione contro la violenza sulle donne.\nLa Convenzione del Consiglio d'Europa sulla prevenzione e la lotta contro la violenza nei confronti delle donne e la violenza domestica \u00e8 stata adottata dal Consiglio d'Europa il 7 aprile 2011 e sottoscritta ad Istanbul il 12 marzo 2012 da 29 stati, ma ratificata sinora solo da Turchia, Albania, Portogallo, Montenegro, Italia il 19 giugno 2013, Austria. Per l'entrata in vigore della Convenzione \u00e8 tuttavia prevista la ratifica di almeno 10 stati (di cui almeno 8 parte dell'Unione Europea), che si impegnino ad osservarla come propria legge interna (e quindi \u00e8 oggi in vigore solo per i 6 stati che l'hanno ratificata).\nLa Convenzione \u00e8 pi\u00f9 nota col nome di \"Convenzione di Istanbul\" (ovviamente dal luogo in cui \u00e8 stata sottoscritta).\nL'Italia ha provveduto con urgenza all'adeguamento della propria legislazione in relazione anche all'impressione destata nella pubblica opinione da ripetuti episodi di femminicidio.\nDichiarazione islamica dei diritti dell'uomo.\nLa Dichiarazione islamica dei diritti dell'uomo, proclamata il 19 settembre 1981 presso l'UNESCO a Parigi, \u00e8 la versione islamica della Dichiarazione universale dei diritti dell'uomo. Si \u00e8 resa necessaria - secondo i proponenti - per il fatto che la Dichiarazione universale dei diritti dell'uomo non sarebbe compatibile con la concezione della persona e della comunit\u00e0 che ha l'Islam.\nOrganizzazioni europee.\nConvenzione europea per la salvaguardia dei diritti dell'uomo.\nLa Convenzione europea per la salvaguardia dei diritti dell'uomo e delle libert\u00e0 fondamentali o CEDU \u00e8 un trattato internazionale redatto dal Consiglio d'Europa sotto l'egida dell'ONU. Il documento \u00e8 stato elaborato in due lingue, francese e inglese, i cui due testi fanno egualmente fede.\nLa Convenzione \u00e8 stata firmata a Roma il 4 novembre 1950 dai 12 stati al tempo membri del Consiglio d'Europa (Belgio, Danimarca, Francia, Grecia, Irlanda, Islanda, Italia, Lussemburgo, Norvegia, Paesi Bassi, Regno Unito, Svezia, Turchia) ed \u00e8 entrata in vigore il 3 settembre 1953, ma per l'Italia, che l'ha ratificata in ritardo (pur essendo stata tra i primi firmatari), solo il 10 ottobre 1955\nUnione Europea.\nLa Carta dei diritti fondamentali dell'Unione Europea \u00e8 stata proclamata una prima volta il 7 dicembre 2000 a Nizza (per tale motivo \u00e8 stata anche nota come \"Carta di Nizza\") e una seconda volta il 12 dicembre 2007 a Strasburgo - in una versione adattata - da Parlamento, Consiglio e Commissione dell'Unione Europea. Con l'entrata in vigore del trattato di Lisbona, ha il medesimo valore giuridico dei trattati, ai sensi dell'art. 6 del Trattato sull'Unione europea, e si pone dunque come pienamente vincolante per le istituzioni europee e gli Stati membri e, allo stesso livello di trattati e protocolli ad essi allegati, come vertice dell'ordinamento (quasi una costituzione) dell'Unione europea.\nLa Carta enuncia i diritti e i principi che dovranno essere rispettati dall'Unione in sede di applicazione del diritto comunitario. L'attuazione di tali principi \u00e8 affidata anche alle normative nazionali. \nI valori fondamentali dell'Unione Europea sono: Dignit\u00e0 (art 1-5), Libert\u00e0 (art. 6-19), Uguaglianza (art. 20-26), Solidariet\u00e0 (art. 27-38), Cittadinanza (art. 39-46), Giustizia (art. 47-50).\nDeterminazione dei diritti fondamentali nei vari ordinamenti nazionali.\nIn quasi ogni ordinamento, sono presenti elementi che si ispirano alla concezione dei diritti umani. \nMagna Charta (Inghilterra).\nNel 1215 il re d'Inghilterra John Lackland (Giovanni Senzaterra) fu costretto dai baroni del regno a concedere, firmandola, la Magna Charta Libertatum (Suprema Carta delle libert\u00e0). Essa rappresenta il primo documento fondamentale (scritto in lingua latina medioevale) nel mondo occidentale per la concessione di diritti ai cittadini (da principio solo nobili e cavalieri) perch\u00e9 impone al re il rispetto di alcune procedure, limitando la sua volont\u00e0 sovrana per legge. Tra gli articoli della Magna Charta ricordiamo il divieto per il Sovrano di imporre nuove tasse senza il previo consenso del Parlamento (\"no taxation without representation\") e la garanzia per tutti gli uomini di non poter essere imprigionati senza prima aver sostenuto un regolare processo (\"due process of law\"), riducendo inoltre l'arbitrariet\u00e0 del re in termini di arresto preventivo e detenzione. Bench\u00e9 la Magna Charta nel corso dei secoli sia stata ripetutamente modificata da leggi ordinarie emanate dal Parlamento, conserva tuttora lo status di Carta fondamentale della monarchia britannica (Regno Unito di Gran Bretagna o United Kingdom). Il punto fondamentale \u00e8 l\"'habeas corpus\", cio\u00e8 che l'ordine di arresto abbia una sostanza (o \"corpo\") in quanto derivante dall'accertamento di un illecito penale e non dal capriccio di un ufficiale di polizia; fu poi interpretato anche come il diritto di richiedere a un giudice l'emissione di un ordine (\"writ\"), diretto a un'autorit\u00e0 pubblica che ha eseguito un arresto, per rendere ragione della detenzione di quella persona, ed \u00e8 considerato uno dei pi\u00f9 efficienti sistema di salvaguardia della libert\u00e0 individuale contro detenzioni arbitrarie ed extragiudiziali.\nSu richiesta della persona arrestata, con il \"writ\" il magistrato ne ordina l'esibizione avanti a s\u00e9 in udienza (\"Habeas corpus, ad subjiciendum judicium!\": ne sia esibito il corpo, per sottoporlo a giudizio!), per verificare se egli sia ancora vivo, l'accusa e le circostanze dell'arresto. L\"'Habeas Corpus\" \u00e8 un appello al giudice contro una detenzione ingiustificata.\nSi tenga presente che l'arresto o la cattura di chiunque, nel medioevo o nell'era moderna, erano disposte e attuate immediatamente dalla stessa autorit\u00e0 amministrativa (Sceriffi, \"gaolers\" e altri ufficiali..), senza motivazione esplicita, spesso a fini non penali (tributari, debiti privati, ordine pubblico..). Il ricorso al giudice della Corona (cio\u00e8 un emissario diretto del Re), costitu\u00ec cos\u00ec la prima e pi\u00f9 importante garanzia verso gli abusi, potendosi scavalcare cos\u00ec l'Ufficiale che aveva eseguito l'arresto.\nLa dichiarazione dei diritti dei cittadini USA.\nLa Dichiarazione dei Diritti dei cittadini degli Stati Uniti d'America consiste dei primi dieci emendamenti della Costituzione, tutti approvati nei primissimi anni di storia della nuova federazione, e condivide il tema della limitazione del potere del governo federale. Essi vennero aggiunti come conseguenza delle obiezioni mosse alla Costituzione durante i dibattiti sulla ratifica negli stati federati; l'obiezione pi\u00f9 diffusa era che un forte governo centrale avrebbe tiranneggiato i cittadini se lasciato senza vincoli. Il Congresso approv\u00f2 questi emendamenti in un blocco di dodici, nel settembre 1789, e le legislature di un numero sufficiente di stati ratificarono dieci di questi dodici entro il dicembre 1791, cio\u00e8 quelli concernenti i diritti dei cittadini; essi divennero quindi parte del principale documento giuridico dell'Unione federale (USA).\nOriginariamente, la Carta dei Diritti non era intesa per applicarsi ai singoli stati federati. Questa interpretazione degli emendamenti rimase fino al 1868, quando venne approvato il XIV emendamento, che in parte dichiara che: \"Nessuno Stato far\u00e0 o metter\u00e0 in esecuzione una qualsiasi legge che limiti i privilegi o le immunit\u00e0 dei cittadini degli Stati Uniti; n\u00e9 potr\u00e0 qualsiasi Stato privare qualsiasi persona della vita, della libert\u00e0 o della propriet\u00e0 senza un processo nelle dovute forme di legge; n\u00e9 negare a qualsiasi persona sotto la sua giurisdizione l'eguale protezione delle leggi\".\nLa Corte Suprema ha interpretato questa clausola per estendere alcune, ma non tutte, le parti della Carta dei Diritti agli stati. Ciononostante, l'equilibrio tra potere statale e federale \u00e8 rimasto luogo di scontro nella Corte Suprema.\nI dieci emendamenti noti come Carta dei Diritti, sono ancora nella forma in cui vennero adottati oltre due secoli fa.\nI quattro emendamenti successivi trattano il sistema della giustizia.\nGli ultimi due dei dieci emendamenti contengono dichiarazioni di autorit\u00e0 costituzionale di ampio respiro.\nLa Dichiarazione dei Diritti e gli emendamenti successivi hanno posto alcuni diritti umani fondamentali al centro del sistema legale statunitense, e sono serviti da modello per altri.\nI diritti fondamentali nello stato italiano.\nLo Statuto albertino.\nLo Statuto albertino \u00e8 una costituzione ottriata, ossia concessa dal sovrano (Carlo Alberto, re di Sardegna nel 1848), e anche se dichiarato \u00abperpetuo\u00bb ed \u00abimmutabile\u00bb viene molto presto considerato una costituzione flessibile, ossia liberamente modificabile dal Parlamento, che cos\u00ec assume le funzioni di una costituente perpetua.\nPer ci\u00f2 che concerne i diritti di libert\u00e0, posta l'enunciazione del principio di eguaglianza formale, essi sono codificati, con una tecnica normativa che, dopo l'affermazione del diritto, rinvia al legislatore la determinazione dei limiti del suo esercizio (con una riserva di legge che, oltre a prestarsi a facili abusi da parte del legislatore, rapidamente involve tendendo a coincidere con il principio di legalit\u00e0 formale). In alcuni casi, viene stabilita, a maggior garanzia delle libert\u00e0 individuali, anche una riserva di giurisdizione, la cui portata \u00e8 per\u00f2 drasticamente limitata dalla scarsa indipendenza dei giudici nei confronti dell'esecutivo.\nNell'evoluzione storica, successivamente ad una prima fase in cui, pur in presenza di interpretazioni spesso restrittive delle libert\u00e0, si registra un sostanziale equilibrio tra principi garantisti e statualisti, si afferma, con la dittatura fascista, una concezione funzionale dei diritti che, senza procedere alla loro negazione, ne limita profondamente la portata, subordinandoli ai superiori interessi della nazione.\nLa Costituzione della Repubblica Italiana.\nDispone l'art. 2 della Costituzione che \u00abla Repubblica riconosce e garantisce i diritti inviolabili dell'uomo, sia come singolo, sia nelle formazioni sociali ove si svolge la sua personalit\u00e0, e richiede l'adempimento dei doveri inderogabili di solidariet\u00e0 politica, economica e sociale\u00bb. Questa norma, insieme a quella contenuta nell'art. 1 (\u00abl'Italia \u00e8 una Repubblica democratica fondata sul lavoro. La sovranit\u00e0 appartiene al popolo che la esercita nelle forme e nei limiti della Costituzione\u00bb) definisce l'attuale forma di Stato, e presenta una particolare importanza a livello sistematico. Nel primo articolo si afferma anche il principio lavorista (di ispirazione socialista), che dice che la dignit\u00e0 di un uomo \u00e8 data dal lavoro e non da sesso, razza, religione, propriet\u00e0, ceto sociale, opinione politica ecc. Questo principio \u00e8 affermato nel primo comma, ed indica una prevalenza su questo punto di una concezione che allora si definiva \"di sinistra\" contro il principio che dava prevalenza (prima del diritto al lavoro) alla tutela della libert\u00e0 individuale ed alla tutela della propriet\u00e0 (concezione che allora si definiva \"di destra\"), in analogia ad esempio con la tradizione anglosassone.\nIl soggetto dell'enunciato (\u00abRepubblica\u00bb) vale a indicare sia lo Stato-apparato sia lo Stato-comunit\u00e0. Il termine \u00abuomo\u00bb ivi impiegato si presta, invece, a due possibili interpretazioni. Parte della dottrina sostiene che esso valga come sinonimo di \u00abcittadino\u00bb, essendo una Costituzione un atto politico che presuppone lo \"status\" di cittadinanza, e perdendo altrimenti di significato la disposizione di cui all'art. 10 comma 2 (\u00abla condizione giuridica dello straniero \u00e8 regolata dalla legge in conformit\u00e0 delle norme e dei trattati internazionali\u00bb).\nA questa tesi si ribatte soprattutto considerando i principi individualisti ed universalisti presenti nel testo costituzionale, ed espressi nello stesso articolo 10, al terzo comma (\u00ablo straniero, al quale sia impedito nel suo paese l'effettivo esercizio delle libert\u00e0 democratiche garantite dalla Costituzione italiana, ha diritto di asilo nel territorio della Repubblica, secondo le condizioni stabilite dalla legge\u00bb). Con un approccio maggiormente pragmatico, si pu\u00f2 comunque considerare irrilevante la soluzione di questo problema interpretativo, posta la quantit\u00e0 e qualit\u00e0 delle norme internazionali che disciplinano i diritti dell'uomo (tra le quali assumono particolare rilevanza la Dichiarazione Universale dei Diritti dell'Uomo del 1948, e la \"Convenzione europea per la salvaguardia dei diritti dell'uomo\" del 1950) adottate dopo che la Costituzione era gi\u00e0 in vigore, e quindi ritenute superflue in Italia, anche se i fatti hanno dato torto a tale auspicio, dato che l'Italia \u00e8 stata condannata molte volte per violazioni dei diritti umani, senza che l'Italia, se non con molto ritardo e controvoglia abbia modificato le proprie leggi per ottemperare a quelle condanne.\nAltra questione particolarmente delicata \u00e8 quella della qualificazione dell'art. 2 come norma a fattispecie aperta ovvero norma a fattispecie chiusa. Nel primo caso, per il tramite dell'art. 2 verrebbero introdotti nell'ordinamento diritti non previsti dal testo costituzionale, ed emersi dall'evoluzione economica, sociale e politica della comunit\u00e0 (ossia, dalla costituzione materiale). Nel secondo caso, questo non sarebbe possibile. Posto il fatto che la configurazione di un nuovo diritto comporta, in un ordinamento costituzionale contemporaneo, anche la configurazione di un nuovo obbligo, a carico non solo dello Stato ma anche di privati, \u00e8 da ritenersi preferibile la tesi che vede nell'art. 2 una norma a fattispecie aperta, cos\u00ec come ha esplicitamente affermato la Suprema Corte nella sentenza 10 maggio 2001, n. 6507\nL'art. 3 della Costituzione, invece, enuncia i due principi di eguaglianza formale (\u00abtutti i cittadini hanno pari dignit\u00e0 sociale e sono eguali davanti alla legge, senza distinzioni di sesso, di razza, di lingua, di religione, di opinioni politiche, di condizioni personali e sociali\u00bb) e sostanziale (\"\u00ab\u00e8 compito della Repubblica rimuovere gli ostacoli di ordine economico e sociale, che, limitando di fatto la libert\u00e0 e l'eguaglianza dei cittadini, impediscono il pieno sviluppo della persona umana e l'effettiva partecipazione di tutti i lavoratori all'organizzazione politica, economica e sociale del Paese\u00bb\").\nIl principio dell'uguaglianza formale \u00e8 stato molto approfondito ed ha assunto il valore di criterio al cui controllo sono sottoposte tutte le volont\u00e0 del sistema giuridico. Il destinatario dell'art. 3 \u00e8 in prima istanza il legislatore, che deve considerare eguali tutti i cittadini. Il legislatore deve parificare le situazioni giuridiche eguali e distinguere le situazioni giuridiche diverse, senza mai assumere come criterio di diversificazione quelli enunciati nell'art. 3 comma I.\nLa discrezionalit\u00e0 del legislatore nel diversificare le situazioni giuridiche si deve arrestare di fronte a questi criteri enunciati dal costituente. Inizialmente si \u00e8 ritenuto che i criteri di discrezionalit\u00e0 del legislatore nel diversificare le situazioni giuridiche diverse fossero insindacabili, fermi restando i divieti imposti dalla Costituzione, come ribadito dalla legge n. 87 del 1953 che all'art. 28 dice \u201cil controllo di legittimit\u00e0 non pu\u00f2 avere ad oggetto l'esercizio di discrezionalit\u00e0 del legislatore\u201d.\nLa Corte costituzionale nelle prime sentenze ha mostrato ossequio a tale disciplina (sentenza n. 28 del 1957), in seguito ha ribaltato completamente tale opinione dichiarando con le sentenze n. 7 del 1973 e n. 7 del 1975 che nell'esercizio di discrezionalit\u00e0 del legislatore deve essere rinvenibile una ragionevolezza di fondo. Il legislatore pu\u00f2 parificare e diversificare, ma nei limiti della ragionevolezza e degli altri principi costituzionali. Una scelta del legislatore deve essere valutata rispetto a due requisiti di validit\u00e0: nella legge deve essere individuabile una finalit\u00e0 e questa deve essere una finalit\u00e0 apprezzabile costituzionalmente. La Corte costituzionale agisce da sindacato rispetto a questi due requisiti di validit\u00e0.\nLa Costituzione fu voluta come \"rigida\", cio\u00e8 non facilmente modificabile, in contrasto con la facile modificabilit\u00e0 invalsa con lo Statuto albertino, ma la Corte Costituzionale, investita del potere di sindacato sulle leggi (potendo annullarne le statuizioni) e quindi di custode dell'interpretazione della Costituzione, in nome della \"ragionevolezza\", ha adottato col tempo una forma di interpretazione, definita dai giuristi \"evolutiva\", che non raramente sconfina nell'ambito riservato al legislatore, adattandosi ai tempi e a nuove situazioni non previste. Infatti, oltre a cancellare singole parti di una legge, la Corte Costituzionale adotta anche abrogazioni \"interpretative\" quando lascia in vita una norma, pur dichiarandola incostituzionale \"nella parte in cui dispone che...\" e quindi innovandone o limitandone la portata, oppure quando la dichiara incostituzionale \"nella parte in cui non dispone che...\", creando con ci\u00f2 di fatto delle nuove norme legislative.\nUn altro problema sorto negli ultimi anni \u00e8 che la Carta costituzionale garantisce i diritti solo ai cittadini (italiani), mentre in Italia soggiornano milioni di cittadini della Unione Europea, per i quali sono i trattati internazionali (forse sarebbe meglio dire intercomunitari) a garantire i medesimi diritti fondamentali dei cittadini italiani, ma anche milioni di cittadini stranieri di cittadinanza extra-comunitaria, buona parte in maniera legale (cio\u00e8 muniti di permesso di soggiorno in Italia) e parte in maniera illegale (definiti clandestini), anche ai quali sono la Convenzione dei diritti dell'uomo a garantire i diritti fondamentali, anche se la Corte europea per i diritti dell'uomo (CEDU) ha parecchie volte sanzionato l'Italia per violazione di tale convenzione. A molti sembra opportuno che una revisione della Costituzione (di cui si parla da anni) affronti anche questo problema, parificando i diritti almeno dei regolarmente residenti stranieri in Italia a quelli dei cittadini, anche se sarebbe opportuno che la Costituzione espressamente garantisse i diritti umani fondamentali a tutti coloro che per qualunque ragione si trovino in Italia, cos\u00ec come l'Italia si \u00e8 impegnata a fare sottoscrivendo e ratificando le convenzioni internazionali.\nI singoli diritti.\nIn base alla loro struttura, a volte i diritti possono essere classificati come assoluti (quando possono essere fatti valere nei confronti di qualsiasi soggetto), relativi (quando possono essere fatti valere nei confronti solo di soggetti particolari; nei casi in esame, principalmente lo Stato) o funzionali (quando il loro esercizio \u00e8 strumento e non gi\u00e0 conseguimento del bene della vita).\nTra i diritti assoluti, vanno annoverati i classici diritti di libert\u00e0 (libert\u00e0 personale, libert\u00e0 e inviolabilit\u00e0 del domicilio, libert\u00e0 di circolazione e soggiorno, libert\u00e0 e segretezza della corrispondenza, libert\u00e0 di manifestazione del pensiero), oltre al diritto alla vita e all'integrit\u00e0 psicofisica, il diritto al mantenimento della cittadinanza e della capacit\u00e0 giuridica, il diritto al nome e all'immagine, i diritti matrimoniali e le potest\u00e0 familiari, la propriet\u00e0, i diritti reali e quelli successori.\nTra i diritti relativi (o diritti di prestazione), vi sono i diritti sociali, i diritti a comportamenti omissivi e il diritto al pari trattamento.\nTra i diritti funzionali, infine, sono da ricordarsi i diritti politici, i diritti di autotutela (tra questi, l'unico che gode di un espresso riconoscimento costituzionale \u00e8 il diritto di sciopero) e il diritto alla tutela giurisdizionale.\nGaranzie dei diritti costituzionali.\nSi pu\u00f2 definire garanzia ogni strumento di protezione di determinati interessi contro l'eventualit\u00e0 di offese, strumento che, per ci\u00f2 che riguarda i diritti fondamentali, la Repubblica si impegna ad apprestare in virt\u00f9 di quanto disposto dall'art. 2 della Costituzione.\nLe garanzie, a loro volta, possono essere giurisdizionali, quando presuppongono un procedimento giurisdizionale (e queste saranno dirette o indirette), oppure non giurisdizionali, quando, anche avvenendo al suo interno, non lo presuppongono.\nLe garanzie giurisdizionali indirette consistono nell'indipendenza (che attiene all'ufficio giurisdizionale, ed \u00e8 sia organica che funzionale), terziet\u00e0 (che attiene alla persona del giudice) e imparzialit\u00e0 (che costituisce un requisito modale relativo all'attivit\u00e0 giurisdizionale) del giudice, nonch\u00e9 nella naturalit\u00e0 e precostituzione, cui si affiancano il divieto di istituzione di giudici straordinari e speciali.\nLe garanzie giurisdizionali indirette sono quelle che, gi\u00e0 ricavate dalla giurisprudenza della Corte costituzionale, sono state esplicitate dal legislatore costituzionale nella riforma dell'art. 111, che ora espressamente prevede nel nostro ordinamento i principi del \"giusto processo\" (contraddittorio, ragionevole durata, obbligo di motivazione).\nLe garanzie non giurisdizionali, invece, sono date dai ricorsi amministrativi, dalla partecipazione al procedimento amministrativo, dalle autorit\u00e0 amministrative indipendenti, dalla responsabilit\u00e0 civile della pubblica amministrazione e dei suoi dipendenti, dalla inutilizzabilit\u00e0 processuale delle prove illecite.\nPurtroppo, al di l\u00e0 degli altisonanti principi, nei fatti questi principi sono spesso disattesi, tanto che l'Italia \u00e8 stata numerosissime volte condannata dalla Corte europea dei diritti dell'uomo (CEDU) proprio per violazione dei diritti fondamentali che la Costituzione dovrebbe garantire, raggiungendo il poco onorevole primato di Stato con il maggior numero di condanne tra tutti gli Stati dell'Unione europea, sborsando la Repubblica italiana anche somme considerevoli in favore dei privati ricorrenti, senza che ci\u00f2 sia servito a porre rimedio alle persistenza di situazioni di violazione di diritti fondamentali dei cittadini italiani, tanto che i ricorsi (e le condanne) sono in continuo aumento. Le pi\u00f9 ricorrenti condanne sono per la spropositata lunghezza delle procedure giudiziarie (processi civili, processi penali, procedure fallimentari), lo stato delle carceri italiane (la CEDU le definisce luoghi di tortura per il sovraffollamento oltre ogni limite e le condizioni degli immobili), le violazioni del diritto di propriet\u00e0 da parte di enti pubblici. E sinora la CEDU non ha voluto occuparsi n\u00e9 dell'abuso della carcerazione preventiva sia in ordine alla dilatazione dei tempi sia in ordine al fatto che buona parte di chi l'ha subita viene poi riconosciuto innocente dagli stessi giudici n\u00e9 dello spropositato uso delle intercettazioni telefoniche n\u00e9 dei tempi biblici per ottenere atti o concessioni amministrative che all'estero richiedono pochi giorni n\u00e9 dei lunghissimi tempi di prescrizione per reati penali od accertamenti fiscali.\nLimiti e restrizioni.\nPer ci\u00f2 che concerne la spettanza dei diritti, oltre a richiamare quanto detto \"supra\" con riguardo al concetto di \u00abuomo\u00bb richiamato dall'art. 2 della Costituzione, va richiamata l'attenzione anche a quello di \u00abcapacit\u00e0\u00bb. Essa, infatti, non pu\u00f2 risolversi semplicemente nella categoria civilistica, ma pur riaffermando il principio per cui tutte le persone fisiche sono soggetti di diritto, e quindi in quanto tali potenziali centri di imputazione di situazioni giuridiche soggettive, va notato come, per i diritti consistenti nell'esplicazione di attivit\u00e0 materiali, essa debba essere ricondotta alla capacit\u00e0 naturale, ossia alla concreta capacit\u00e0 di autodeterminarsi in relazione all'attivit\u00e0 materiale stessa (con i limiti, per il minore, derivanti dall'esercizio della potest\u00e0 genitoriale, finch\u00e9 questa si esprima in misure dotate di capacit\u00e0 educativa), mentre per i diritti consistenti nel compimento di atti giuridici essa corrisponde alla capacit\u00e0 d'agire determinata per essi.\nPer ci\u00f2 che riguarda i limiti dei diritti di libert\u00e0, essi devono essere ricondotti necessariamente a quelli previsti dal testo costituzionale, o quelli dal medesimo consentiti (per i diritti individuali) o necessari al conseguimento della funzione connessa (per i diritti funzionali), essendo estremamente ambigua l'affermazione, pur avallata dalla giurisprudenza della Corte costituzionale, per cui il legislatore sarebbe libero di apporre limiti di esercizio ma non di contenuto, non avendo senso - al riguardo dei diritti di libert\u00e0 - porre in essere una distinzione tra esercizio e contenuto degli stessi.\nPer quanto invece riguarda la sospensione dei diritti costituzionali da adottarsi in stato di emergenza, fattispecie non prevista dalla vigente Costituzione, considerando l'inutilizzabilit\u00e0 di alcuni degli strumenti proposti (come la delega legislativa, lo stato di guerra, una legge costituzionale e, in ipotesi di estrema rottura, pericolose fonti \"extra ordinem\"), si deve ritenere preferibile lo strumento della decretazione d'urgenza, con una interpretazione forse pi\u00f9 aderente all'intento del costituente delle \"straordinarie ipotesi di necessit\u00e0 ed urgenza\"."}
{"id": "60864", "revid": "2014155", "url": "https://it.wikipedia.org/wiki?curid=60864", "title": "Giustino I", "text": "Giustino fece carriera tra i ranghi dell'esercito dell'Impero bizantino e divenne infine imperatore, nonostante il fatto che fosse analfabeta e avesse quasi settant'anni all'epoca della sua ascesa al trono. Il suo regno \u00e8 importante perch\u00e9 vide la fondazione di una dinastia, la giustinianea, che comprese il suo eminente nipote Giustiniano I e che port\u00f2 a leggi che ridussero l'influenza della vecchia nobilt\u00e0 bizantina.\nBiografia.\nGiustino nacque nella provincia romana dell'Illirico, da genitori d'umile condizione, nel 450. Da adolescente sfugg\u00ec con due compagni ad un'invasione degli Unni e trov\u00f2 rifugio a Costantinopoli. Giustino ben presto entr\u00f2 nell'esercito, e per merito delle sue abilit\u00e0, sal\u00ec nei ranghi fino al grado di generale e comandante della guardia di palazzo, sotto l'imperatore Anastasio I, dopo quasi cinquant'anni di carriera. Grazie alla sua posizione (era il comandante delle uniche truppe della citt\u00e0) e a doni in denaro, Giustino fu in grado di assicurarsi l'elezione a imperatore nel 518.\nNomina ad imperatore.\nL'imperatore Anastasio I Dicoro mor\u00ec la notte tra l'8 e il 9 luglio 518, lasciando come possibili eredi solo tre nipoti, il pi\u00f9 probabile a succedergli era Ipazio, che al momento svolgeva la funzione di magister militum ad Antiochia. La morte venne annunciata immediatamente dai silenziari al magister officiorum Flavio Celere, comandante la schola palatina, nonch\u00e9 a Giustino, al tempo comandante degli excubitores. Il giorno successivo, Celere convoc\u00f2 il Senato, mentre la gente iniziava a riunirsi presso l'Ippodromo di Costantinopoli. Il popolo chiese al Senato di nominare velocemente un nuovo imperatore, ma non emerse alcun favorito. Celere cerc\u00f2 di accelerare le cose e sollecit\u00f2 i senatori a nominare un successore, prima che la pressione popolare portasse alla nomina di un personaggio non voluto dalla classe aristocratica.\nCon Amanzio, \"praepositius sacri cubiculi\", Celere cerc\u00f2 di promuovere l'ascesa al trono di Teocrito, un generale poco conosciuto che considerarono facile da gestire. Per accrescere le loro possibilit\u00e0, avevano bisogno del sostegno degli Excubitores, ma Giustino non appoggi\u00f2 Teocrito come imperatore, ma utilizz\u00f2 in proprio i soldi, che Celere e Amanzio avevano raccolto per favorire l'elezione. Attingendo a fonti d'epoca, lo storico irlandese John Bagnell Bury crede che Giustino abbia abilmente manovrato per apparire come il candidato ideale: suscitando opposizione tra gli \"excubitores\" e i soldati della \"schola palatina\", avrebbe spinto il Senato a intervenire per porre fine al blocco ed evitare la nomina di un candidato non supportato dall'\u00e9lite aristocratica imperiale.\nAllo stesso tempo il nome di Giustino fu portato all'attenzione dei senatori, che erano sempre riuniti, e apparve subito come un candidato di compromesso per tutte le varie fazioni senatoriali: Giustino era un convinto cattolico ortodosso, piaceva ai calcedoniani, non aveva figli, quindi probabilmente non avrebbe costituito una dinastia, inoltre aveva gi\u00e0 sessantotto anni e avrebbe perci\u00f2 regnato poco. Inoltre, data la sua origine umile e la sua scarsa conoscenza della politica, tutti pensarono che fosse facilmente controllabile. E cos\u00ec Giustino fu presentato al popolo come nuovo imperatore, acclamato sia dalla fazione dei verdi sia da quella dei blu, che erano stati comprati dal nipote \"Pietro Sabbazio\", il futuro imperatore Giustiniano I, che li aveva pagati con l'oro ricevuto da Amanzio.\nConsolidamento del potere.\nMilitare di carriera, con poca conoscenza della conduzione dello stato, Giustino, saggiamente, si circond\u00f2 di consiglieri fidati. Il pi\u00f9 importante di questi fu, naturalmente, suo nipote \"Flavius Petrus Sabbatius\", che egli successivamente avrebbe adottato come suo figlio e a cui avrebbe dato il nome di Giustiniano. Oggi \u00e8 comune dire che in questo periodo Giustiniano govern\u00f2 l'impero in nome dello zio, grazie ai resoconti dello storico Procopio, ma esistono molte prove del contrario. Fu certamente per iniziativa di Giustino se nel 521 furono destituiti alcuni funzionari della Zecca di Costantinopoli accusati di malversazione. Giustiniano non venne nominato come successore se non a meno di un anno dalla morte di Giustino.\nLa prima priorit\u00e0 per Giustino e i suoi collaboratori, in particolare Giustiniano, fu quella di rafforzare il trono, dato il contesto della sua ascesa al potere. Uno dei suoi primi atti da imperatore fu quello di far giustiziare l'eunuco Amanzio, che lo aveva coinvolto nel tentato progetto per la nomina ad imperatore di Teocrito. Anzi, Amanzio si oppose a Giustino e al suo desiderio di tornare al Concilio di Calcedonia. Fin dai primi giorni dopo la sua intronizzazione, Amanzio lo denunci\u00f2 pubblicamente, ma non riusc\u00ec ad ottenere il sostegno popolare a suo favore. Fu infine arrestato e messo a morte con altri cospiratori, tra cui Teocrito.\nUn'altra minaccia per Giustino fu costituita da Vitaliano, il generale che si era ribellato in precedenza contro Anastasio e contro cui Giustiniano aveva combattuto sotto il comando di \"Marino\". Vitaliano era ancora popolare in una considerevole parte della popolazione, perch\u00e9 rimaneva il principale rappresentante del partito a favore del ritorno ai dogmi del Concilio di Calcedonia e della riconciliazione con il papato. All'inizio Giustino tent\u00f2 la carta della riconciliazione, ricordando a Vitaliano e ai suoi sostenitori che loro erano stati condannati all'esilio. L'incontro tra i due uomini, con la presenza di Giustiniano, si svolse durante una cerimonia religiosa a Calcedonia. Si giurarono lealt\u00e0 e promisero di non fare nulla l'uno contro l'altro. Da allora in poi Vitaliano torn\u00f2 a Costantinopoli e ottenne rapidamente importanti comandi: divenne comandante delle milizie praesentalis, cio\u00e8 guid\u00f2 le truppe che presidiavano la capitale.\nA questo punto Vitaliano divenne una delle figure principali della nuova amministrazione imperiale assieme a Giustiniano e divenne anche un potenziale successore di Giustino, soprattutto perch\u00e9 aveva un forte sostegno da importanti personaggi, tra cui il Papa. La sua nomina al consolato nel 520 fu accompagnata da importanti celebrazioni in suo onore, ma provoc\u00f2 anche disordini urbani causati dalle fazioni. Una ipotesi avanzata dallo storico Vasilyev ritiene che queste manifestazioni simboleggiassero la crescente popolarit\u00e0 di Vitaliano e il rischio di una rivolta che lo avrebbe portato al potere. Comunque, il potere di Vitaliano era reale e rappresentava una minaccia innegabile per il potere di Giustino e, di conseguenza, per il presente e per il futuro di Giustiniano. Il suo assassinio, avvenuto pochi mesi dopo, lascia poco spazio ai dubbi sugli istigatori, anche se non \u00e8 certo che Giustino e Giustiniano abbiano collaborato per pianificare questa soppressione. L'assassinio non comport\u00f2 particolari rivolte o proteste nella popolazione, dimostrando che la legittimit\u00e0 di Giustino era solida. Tra i molti consiglieri di Giustino, Giustiniano appare sempre pi\u00f9 come il secondo personaggio dell'Impero, anche se altre personalit\u00e0 come Proclo, questore del Palazzo, iniziarono ad avere un posto di rilievo.\nPolitica interna.\nNel 525, Giustino abrog\u00f2 una legge che in pratica proibiva ai membri della classe senatoria di sposare una donna di classe sociale inferiore, comprese le attrici di teatro, che all'epoca erano considerate scandalose. Questo editto permise a Giustiniano di sposare Teodora, una ex attrice di mimo (secondo Procopio di Cesarea), e alla fine risult\u00f2 in un grosso colpo assestato alla vecchia distinzione in classi della corte imperiale.\nDal punto di vista delle lotte religiose, che tanto influenzavano la vita politica e sociale dell'Europa, una sua dura persecuzione contro ariani e monofisiti, caus\u00f2 le ire di Teodorico, seguace dell'arianesimo, che inizi\u00f2 una dura persecuzione contro i cristiani del credo niceno-efesino (cattolici) nei territori italiani controllati dagli Ostrogoti. Gli ultimi anni del suo regno vennero segnati dalla lotta dell'impero con gli Ostrogoti e i Persiani. Nel 526, la salute di Giustino inizi\u00f2 a declinare ed egli nomin\u00f2 formalmente Giustiniano come co-imperatore e suo successore il 1\u00ba aprile 527. Il 1\u00ba agosto dello stesso anno, Giustino mor\u00ec e gli succedette Giustiniano.\nLa citt\u00e0 di Anazarbo venne ribattezzata \"Giustinopoli\" in suo onore nel 525."}
{"id": "60866", "revid": "23", "url": "https://it.wikipedia.org/wiki?curid=60866", "title": "Scart", "text": ""}
{"id": "60867", "revid": "697352", "url": "https://it.wikipedia.org/wiki?curid=60867", "title": "Teodora", "text": ""}
{"id": "60868", "revid": "228587", "url": "https://it.wikipedia.org/wiki?curid=60868", "title": "Larissa (disambigua)", "text": ""}
{"id": "60869", "revid": "287204", "url": "https://it.wikipedia.org/wiki?curid=60869", "title": "&quot;Weird Al&quot; Yankovic (album)", "text": "\"Weird Al\" Yankovic \u00e8 l'album di debutto dell'omonimo musicista statunitense, pubblicato nel 1983."}
{"id": "60871", "revid": "1305772", "url": "https://it.wikipedia.org/wiki?curid=60871", "title": "Greco", "text": ""}
{"id": "60873", "revid": "125638235", "url": "https://it.wikipedia.org/wiki?curid=60873", "title": "Felinae", "text": "I felini (Felinae, ) sono una sottofamiglia della famiglia dei Felidi.\nSono caratterizzati da una testa di forma rotondeggiante, il muso corto e il corpo ricoperto di pelliccia, spesso maculata o striata. Hanno zampe munite di cuscinetti plantari e artigli protrattili, che utilizzano per la caccia, e hanno udito e vista ottimi, il che d\u00e0 loro la possibilit\u00e0 di cacciare di notte.\nNel linguaggio comune si usano anche i termini \"grandi felini\" (o panterini) per indicare gli appartenenti al genere \"Panthera\", e \"piccoli felini\", del genere \"Felis\" (rappresentati principalmente dal gatto). Il primo gruppo fa per\u00f2 parte della sottofamiglia Pantherinae e il secondo \u00e8 solo uno dei tanti generi della sottofamiglia Felinae.\nI felini dunque possono presentare varie taglie diverse, dal grande ghepardo al piccolo gatto domestico."}
{"id": "60874", "revid": "125638308", "url": "https://it.wikipedia.org/wiki?curid=60874", "title": "Felidae", "text": "I felidi (Felidae ) sono una famiglia di mammiferi dell'ordine dei carnivori.\nQuesto gruppo include due sottofamiglie: i panterini (leone, tigre, leopardo, giaguaro) e i felini (ghepardo, puma, lince, gatto domestico). I felidi sono la famiglia con abitudini pi\u00f9 strettamente carnivore dell'intero ordine dei carnivori. Il pi\u00f9 noto \u00e8 il gatto (sottospecie \"Felis silvestris catus\"), che divenne animale domestico migliaia di anni fa. Il suo parente pi\u00f9 stretto, il gatto selvatico, vive ancora nei boschi di Europa, Asia e Africa, anche se la distruzione del suo habitat ne ha ridotto l'areale. Vi sono controversie riguardanti la classificazione come specie a s\u00e9 stante del gatto domestico rispetto al gatto selvatico. \nSi usano anche i termini \"grandi felini\" (o panterini) per indicare gli appartenenti al genere \"Panthera\", e \"piccoli felini\", del genere \"Felis\" (rappresentati principalmente dal gatto). Questi due gruppi sono apparentemente molto simili sotto molteplici aspetti, ma si differenziano tuttavia non solo per la taglia: la differenza pi\u00f9 evidente \u00e8 che i \"piccoli felini\", che hanno un osso chiamato ioide alla base della lingua, possono fare le fusa ma non ruggire; al contrario i \"grandi felini\", con una cartilagine flessibile al posto dell'osso, possono ruggire ma non fare le fusa con continuit\u00e0. Altra differenza \u00e8 che la pupilla dei \"piccoli felini\" ha un taglio verticale, mentre i \"grandi felini\" tendono ad avere tagli ovali o rotondi. Esistono per\u00f2 delle eccezioni: il leopardo delle nevi, ad esempio, \u00e8 classificato tra i \"grandi felini\", ma non ruggisce e si ciba stando rannicchiato al pari dei \"piccoli\" \"felini\". \nAltri felidi ben conosciuti includono specie di dimensioni ben maggiori, come leone, tigre, leopardo, giaguaro, puma e ghepardo. Altri felidi di dimensioni intermedie sono lince europea, caracal e lince rossa. Il gruppo comprende anche la sottofamiglia estinta delle cosiddette tigri dai denti a sciabola, come il ben noto \"Smilodon\".\nEvoluzione.\nI felidi primitivi si svilupparono nel corso dell'Oligocene, circa 30 milioni di anni fa, a partire da antenati simili a viverridi (ad es. \"Palaeoprionodon\" e \"Stenoplesictis\"). Questi \"gatti\" arcaici, come \"Proailurus\", rinvenuto in Francia, avevano un corpo lungo e zampe pi\u00f9 corte rispetto ai felidi attuali; la dentatura, inoltre, era pi\u00f9 primitiva. Erano per\u00f2 gi\u00e0 presenti gli adattamenti per una vita parzialmente arboricola. Felidi successivi, come \"Pseudaelurus\" vissuto in Europa e in Nordamerica tra 20 e 9 milioni di anni fa, della taglia di un puma, sono spesso considerati gli antenati diretti delle forme attuali. Probabilmente il pi\u00f9 vicino all'origine dei \"gatti\" odierni \u00e8 \"Pristifelis\", vissuto 10 milioni di anni fa e forse derivato da un animale simile a \"Leptofelis\". La famiglia dei felidi produsse anche le cosiddette tigri dai denti a sciabola, riunite nella sottofamiglia Machairodontinae, caratterizzate dall'enorme sviluppo dei canini superiori. Vi furono anche altre forme meno note di incerta collocazione sistematica, come \"Dinofelis\". \nVi sono attualmente 41 specie note di felidi nel mondo, evolutesi tutte a partire da un antenato comune circa 10 milioni di anni fa. Questo gruppo si origin\u00f2 in Asia e si disperse attraverso i continenti passando per ponti di terra. Come riportato dalla rivista Science, analisi del DNA condotte da Warren Johnson e Stephen O'Brien del National Cancer Institute degli Stati Uniti hanno dimostrato che gli antichi felidi si svilupparono in otto differenti linee evolutive, che si diffusero in almeno dieci diverse migrazioni da continente a continente attraverso Beringia e l'Istmo di Panama . Le specie del genere \"Panthera\" sono le pi\u00f9 antiche, mentre il genere \"Felis\" si \u00e8 diversificato recentemente. \nQuando i continenti si separarono, le diversit\u00e0 dell'ambiente e del clima stimolarono la nascita di nuove specie; quindi circa 7 milioni di anni fa i rami della lince e dell'ocelot in Nordamerica presero una via evolutiva diversa dai progenitori originari. In una epoca pi\u00f9 recente, circa 2-3 milioni di anni fa, a causa di una glaciazione e della deriva dei continenti, il Nordamerica si un\u00ec al Sudamerica e alcuni felini si trasferirono verso il sud sostituendo i vecchi carnivori originari. Si stima che il sessanta per cento delle specie attuali sia apparso nell'ultimo milione di anni. Prima di questa scoperta, i biologi non erano stati in grado di sviluppare un albero filogenetico dettagliato a partire dai soli resti fossili. \nLa famiglia dei nimravidi (Nimravidae), che raggruppa specie molto primitive ed eccezionalmente simili ai felidi attuali (un esempio di convergenza evolutiva), era un tempo erroneamente classificata all'interno della famiglia dei felidi. Altre forme, pi\u00f9 specializzate, sono state raggruppate nella famiglia dei barbourofelidi (Barbourofelidae).\nClassificazione.\nAlla famiglia Felidae appartengono 2 sottofamiglie viventi, con i loro relativi generi e specie:"}
{"id": "60875", "revid": "767487", "url": "https://it.wikipedia.org/wiki?curid=60875", "title": "Sebastiano Arturo Luciani", "text": "Biografia.\nNato da Michele Angelo Raffaele Luciani, dottor fisico, e la gentildonna Giuseppa Gissi."}
{"id": "60880", "revid": "1226", "url": "https://it.wikipedia.org/wiki?curid=60880", "title": "Klemens Wenzel von Metternich", "text": ""}
{"id": "60881", "revid": "1305772", "url": "https://it.wikipedia.org/wiki?curid=60881", "title": "Metternich (disambigua)", "text": "Persone.\nEssa pu\u00f2 anche fare riferimento a uno dei vari membri della famiglia Metternich.\nIl cognome \u00e8 condiviso anche da:\nMetternich inoltre pu\u00f2 riferirsi:"}
{"id": "60882", "revid": "785863", "url": "https://it.wikipedia.org/wiki?curid=60882", "title": "Michael Cimino", "text": "L'esordio avviene con il film \"Una calibro 20 per lo specialista\", con Clint Eastwood, insieme al quale scrive la sceneggiatura, ma il grande successo arriva con la sua seconda pellicola, \"Il cacciatore\", di cui \u00e8 anche sceneggiatore, che riscuote un enorme successo di critica e pubblico, vincendo 5 Oscar (su 9 nomination ricevute), compreso quello per il miglior film e la miglior regia.\nDopo l'enorme affermazione di pubblico e critica, la United Artists gli concede carta bianca per il film successivo, \"I cancelli del cielo\". Il risultato \u00e8 un disastro commerciale, che porta addirittura lo studio cinematografico alla bancarotta. Nessuna delle opere successive di Cimino raggiunge il successo di pubblico de \"Il cacciatore\", film che gli don\u00f2 la gloria. Nonostante ci\u00f2 il suo stile ha lasciato il segno: le sue inquadrature e i movimenti della cinepresa riuscivano a creare uno straordinario impatto visivo.\nBiografia.\nCimino nacque a New York il 3 febbraio del 1939 da un'abbiente famiglia altoborghese di origini italiane (entrambi i genitori erano italo-americani di seconda generazione). Cresciuto a Westbury, sull'isola di Long Island (nello stato di New York), dove trascorse un'adolescenza ribelle da teppista (come invischiarsi con delinquenti e piccoli criminali, essere coinvolto in risse e restare fuori casa a ubriacarsi per nottate intere), sin da giovanissimo si dedica agli studi di architettura, pittura, musica e letteratura.\nNel 1956, consegue il diploma presso la \"Westbury High School\", per poi laurearsi in Arti Grafiche presso la \"Michigan State University\" di East Lansing e conseguendo poi un dottorato di pittura presso l'Universit\u00e0 di Yale. Nel 1962, Cimino si arruola nell'esercito per sei mesi prima di tornare a studiare pittura e cominciare a realizzare per la televisione numerosi documentari e spot pubblicitari di successo. Studia all'Actors Studio nel corso di recitazione di John Lehne, insegnante di Al Pacino, Dustin Hoffman e Meryl Streep.\nNel 1971 Cimino si trasferisce a Hollywood entrando nel mondo del cinema dapprima come co-sceneggiatore di film come \"\" e \"Una 44 Magnum per l'ispettore Callaghan\". Nel 1974, sempre grazie a Clint Eastwood e alla partecipazione di un giovane Jeff Bridges, debutta come regista con \"Una calibro 20 per lo specialista\", che ebbe un buon successo.\nNel 1978, con \"Il cacciatore\", Cimino entra prepotentemente nella storia del cinema. Il film vince 5 Premi Oscar, tra i quali miglior film e miglior regia, innalzando Cimino come regista di grande prestigio. Considerato uno dei massimi capolavori del cinema mondiale e bellico, bench\u00e9 non sia ritenuto propriamente un film di guerra, nel 1996 \u00e8 stato scelto per la preservazione nel National Film Registry della Biblioteca del Congresso degli Stati Uniti.\nNel 1979 il film \"I cancelli del cielo\" segna l'inizio di un apparente declino per la carriera di Cimino. \"I cancelli del cielo\" si rivela un flop di pubblico e riceve molte critiche negative, arrestando in parte la carriera del regista.\nNegli anni Ottanta il regista riesce a realizzare tra molte difficolt\u00e0 solo tre film: \"L'anno del dragone\", affresco sulla mala cinese, adattato dal regista con Oliver Stone e con Mickey Rourke protagonista. E proprio Stone dice di Cimino: Gli altri film diretti da Michael Cimino sono \"Il siciliano\", sulla vita del bandito Salvatore Giuliano e \"Ore disperate\", remake dell'omonimo film di William Wyler del 1955. Nonostante tutto, nessuno di questi film raggiunse mai il grandissimo successo de \"Il cacciatore\".\nNel 1996 Cimino ritorna per l'ultima volta dietro la cinepresa e gira \"Verso il sole\", film che ha come protagonista Woody Harrelson: un lavoro strano che all'apparenza pu\u00f2 essere visto come un film di strada e di inseguimento, una sorta di road-movie, ma in realt\u00e0 \u00e8 un viaggio profondo, tragico, verso quelle radici dell'America spesso dimenticate e tanto care al regista. \"Verso il sole\" \u00e8 stato presentato in concorso al 49\u00ba Festival di Cannes.\nNel 2015 gli viene assegnato il Pardo d'onore al Festival di Locarno. Cimino ha affiancato ai numerosi progetti cinematografici l'attivit\u00e0 di romanziere. Ha scritto tre libri, l'ultimo dei quali, \"Big Jane\", \u00e8 stato pubblicato anche in italiano. Il regista \u00e8 morto nella sua casa di Beverly Hills il 2 luglio 2016, a 77 anni; la polizia l'ha trovato morto nel suo letto dopo che i suoi amici non riuscivano a contattarlo da un paio di giorni."}
{"id": "60885", "revid": "2166030", "url": "https://it.wikipedia.org/wiki?curid=60885", "title": "Klaip\u0117da", "text": "Klaip\u0117da () (in tedesco \"Memel\", in polacco \"K\u0142ajpeda\") \u00e8 una citt\u00e0 della Lituania nei pressi della foce del fiume Nemunas.\nLa citt\u00e0 \u00e8 nota anche con gli esonimi tedeschi di \"Memel\" o \"Memelburg\", con l'esonimo polacco di \"K\u0142ajpeda\" e anche con il nome di \"Rubi\u0161k\u0117\" ai tempi in cui essa faceva parte del governatorato russo di Kovno.\nCultura.\nArchitettura.\nKlaip\u0117da possiede una pittoresca e particolare architettura: il centro presenta agglomerati simili a quelli che si possono trovare in Germania, Inghilterra e Danimarca, mentre la cerchia a ridosso del centro e la prima periferia sono caratterizzate dalla classica architettura sovietica. La cerchia pi\u00f9 esterna invece \u00e8 dominata da case unifamiliari modernissime, simbolo dello sviluppo della citt\u00e0 nel decennio 1998-2008.\nGeografia antropica.\nSuddivisioni amministrative.\nGandrali\u0161k\u0117s.\nGandrali\u0161k\u0117s \u00e8 un nuovo quartiere della citt\u00e0. Il quartiere ospita il Pilsotas e altri 7 grattacieli finiti nel 2010.\nStoria.\nL'area attorno a Klaip\u0117da venne inizialmente abitata da trib\u00f9 baltiche nel XII secolo. Questa citt\u00e0 portuale del Mar Baltico venne fondata dai Cavalieri dell'Ordine Teutonico nel 1252 ed \u00e8 registrata come \"Castrum Memele\" (in tedesco \"Memelburg\", o anche \"Mimmelburg\"). Nel 1254 a Memel venne concesso il Diritto cittadino di Lubecca. L'area venne convertita alla cristianit\u00e0 dai Cavalieri teutonici. Il Trattato di Melno del 1422 fiss\u00f2 il confine tra Prussia e Lituania. Memel venne inclusa nella Prussia e il confine rimase invariato fino al 1919.\nFu uno dei confini europei rimasto invariato pi\u00f9 a lungo nel tempo. A partire dal 1474 Memel venne governata dal Diritto cittadino di Kulm delle citt\u00e0 prussiane. Nel 1525 la Memel ducale di Alberto I di Prussia (Albrecht von Brandenburg-Ansbach-Preussen) adott\u00f2 il luteranesimo. Fu l'inizio di un lungo periodo di prosperit\u00e0 per la citt\u00e0 ed il porto, quando la Prussia ducale era feudo polacco e successivamente parte della Confederazione polacco-lituana. La citt\u00e0 di confine serviva come porto per la vicina Lituania, beneficiando della sua posizione vicino al fiume Nemunas.\nLa fine di dell'epoca di prosperit\u00e0 giunse con la guerra dei trent'anni, quando, tra il 1629 e il 1635, Memel venne attaccata, danneggiata e occupata dall'impero svedese. Venne ricostruita numerose volte e, settantacinque anni dopo, fu colpita da un'epidemia di peste che falcidi\u00f2 un numero elevato di abitanti. Con la formazione dello Stato tedesco unitario, nel 1871, Memel divenne la citt\u00e0 pi\u00f9 nord-orientale della Germania. Nel 1919 venne posta sotto il protettorato degli Stati dell'Intesa. Dopo il trattato di Versailles il territorio attorno a Memel (\"Memelland\") venne separato dalla Germania e divenne autonomo sotto occupazione francese.\nNel 1923 le truppe lituane al comando del colonnello Budrys occuparono la citt\u00e0 e le truppe francesi si ritirarono. Memel fu annessa al Terzo Reich il 22 marzo 1939, dopo l'annessione di Austria, Sudeti, e Cecoslovacchia. Molti abitanti lituani ed ebrei si rifugiarono in Lituania. La citt\u00e0 sub\u00ec gravi distruzioni durante la seconda guerra mondiale, a partire dalla fine del 1944 e fino all'inizio del 1945. Nell'ottobre del 1944 gli abitanti evacuarono la citt\u00e0, che venne catturata dall'Armata Rossa nel gennaio 1945 e successivamente annessa alla Repubblica Socialista Sovietica Lituana.\nInfrastrutture e trasporti.\nPorti.\n\u00c8 dotata di un porto sul mar Baltico, dove attraccano i traghetti che collegano la Lituania alla Svezia, alla Danimarca e alla Germania.\nIl porto di Klaip\u0117da gestisce circa 20 milioni di tonnellate di merci ogni anno.\nSport.\nBasket.\nLa citt\u00e0 \u00e8 sede del club Klaip\u0117da che disputa il massimo campionato lituano\nCalcio.\nLa squadra principale della citt\u00e0 \u00e8 l'Atlantas."}
{"id": "60890", "revid": "124361756", "url": "https://it.wikipedia.org/wiki?curid=60890", "title": "Memel", "text": ""}
{"id": "60892", "revid": "1522738", "url": "https://it.wikipedia.org/wiki?curid=60892", "title": "Impero austriaco", "text": "L'Impero austriaco (in tedesco: \"Kaisertum \u00d6sterreich\", in ungherese: \"Osztr\u00e1k Birodalom\") venne costituito nel 1804 come monarchia ereditaria sui domini asburgici, in seguito al dissolvimento del Sacro Romano Impero e alla formazione del primo Impero francese da parte di Napoleone Bonaparte.\nIl primo imperatore d'Austria fu Francesco I d'Asburgo-Lorena, che al tempo portava anche il titolo di Imperatore Eletto dei Romani, abbandonato nel 1806 in seguito al disfacimento del Sacro Romano Impero. Per mantenere il titolo imperiale si proclam\u00f2 imperatore d'Austria nei suoi domini ereditari.\nDopo alcuni tentativi di riforma costituzionale nel 1867 vi fu una parificazione di status con la parte ungherese del regno (\"Ausgleich\") e quindi l'Impero d'Austria \u00e8 conosciuto da quel momento col nome di Impero austro-ungarico.\nStoria.\nNel 1740 divenne Arciduchessa d'Austria Maria Teresa d'Asburgo (prima e unica donna a ereditare il titolo) insieme al titolo di Regina d'Ungheria e di Boemia. Dopo la guerra di successione austriaca, non potendo accedere alla carica di imperatore del Sacro Romano Impero a causa della legge salica, fece incoronare nel 1745 il marito e alla sua morte nel 1765, il figlio Giuseppe II d'Asburgo-Lorena che, solo alla morte della madre nel 1780, divenne cos\u00ec arciduca d'Austria e imperatore del Sacro Romano Impero.\nNascita.\nL'Impero austriaco ebbe origine nel 1804, quando le guerre napoleoniche avevano portato al collasso definitivo del Sacro Romano Impero, che si sarebbe sciolto due anni dopo (1806). L'allora imperatore Francesco II non intendeva essere spogliato del prestigioso titolo di imperatore (anche se del tutto formale, poich\u00e9 non gli consentiva alcuna autorit\u00e0 sui principi del Sacro Romano Impero dopo la guerra dei trent'anni), n\u00e9 voleva essere da meno del suo rivale francese. Decise cos\u00ec di autoproclamarsi Imperatore d'Austria (fino a quel momento i suoi titoli \u2013 oltre a quello d'imperatore del Sacro Romano Impero \u2013 erano arciduca d'Austria e re d'Ungheria). Il neoproclamato Impero riuniva appunto i territori dinastici della Casa d'Austria.\nI territori dinastici erano composti da Stati imperiali del Sacro Romano Impero Germanico e da Stati non appartenenti ad esso. Erano organizzati in entit\u00e0 autonome con proprie amministrazioni.\nGli Stati dell'Impero appartenenti ai beni allodiali della Casa d'Austria facevano parte della Provincia austriaca ed erano composti da\nAustria Anteriore (\"Vorder\u00f6sterreich\") (1376-1786) suddiviso nei vari distretti (\"Ober\u00e4mter\")\nStati fuori l'impero:\nLe guerre napoleoniche.\nCome tutto il resto d'Europa, l'Impero austriaco fu scosso profondamente dalla Rivoluzione francese e dalle ambizioni di Napoleone Bonaparte. Il timore delle ripercussioni che l'ideologia rivoluzionaria francese avrebbe potuto avere sui sudditi fecero dell'Austria una nemica implacabile della Francia napoleonica. L'imperatore Francesco I guid\u00f2 la \"prima coalizione antifrancese\" contro la Francia di Napoleone, e sub\u00ec le due gravi sconfitte di Ulma e Austerlitz.\nIn quest'occasione l'Impero Austriaco cedette alla Francia il Veneto.\nConsigliato dal principe Metternich, gi\u00e0 in servizio dal 1801, Francesco I dichiar\u00f2 nuovamente guerra alla Francia; Napoleone, insieme al suo esercito, arriv\u00f2 sino alle porte di Vienna, e costrinse gli austriaci a firmare l'umiliante pace di Sch\u00f6nbrunn, col quale cedettero, il Tirolo, la Galizia, le province illiriche e le citt\u00e0 di Trieste e Fiume.\nDopo la grave sconfitta subita, il primo ministro Metternich decise di cambiare tattica e volle cercare in Napoleone un alleato, in attesa del momento della rivincita. Per suggellare il patto, Francesco II rinunci\u00f2 ufficialmente al titolo di imperatore del Sacro Romano Impero e diede in sposa a Napoleone Maria Luisa d'Asburgo-Lorena. In seguito alle disastrose sconfitte dei francesi a Lipsia (1813) e a Waterloo (1815) venne istituito il Congresso di Vienna (i mutamenti territoriali e gli accordi che distinsero l'epoca napoleonica causarono molti cambiamenti nella geografia dell'Impero austriaco, ma questi furono perlopi\u00f9 di carattere transitorio).\nLa Restaurazione.\nNell'ottobre del 1814 si apr\u00ec a Vienna il congresso, che vide riuniti i pi\u00f9 grandi sovrani e governatori d'Europa. Il congresso prevedeva il ripristino degli \"antichi regimi europei\" e il ritorno alla situazione politico-territoriale precedente le guerre napoleoniche e la rivoluzione, secondo i principi di \"equilibrio\" e \"legittimit\u00e0\". L'Austria, riprese possesso di tutti i territori in Italia, in Polonia e nei Balcani, e form\u00f2 la \"Santa Alleanza\" con Russia e Prussia, il cui compito era la reciproca difesa nel caso di rivolte filofrancesi o di indipendenza nazionale.\nFrancesco II d'Austria, profondamente condizionato dal primo ministro Metternich, continu\u00f2 la sua politica accentratrice e tradizionalista, riducendo lo stato ad un dispotismo soffocante; ci\u00f2 mise le basi per i moti rivoluzionari del 1848. Dopo la morte di Francesco I, sal\u00ec al trono imperiale l'epilettico figlio Ferdinando I d'Austria che, incapace di governare com'era, si lasci\u00f2 influenzare pi\u00f9 del padre dal principe Metternich, sul quale il popolo riversava il proprio scontento. Durante la Restaurazione in Austria vi fu il periodo Biedermeier, ovvero un periodo di pace che si sarebbe prolungato fino al 1848. In questo periodo in tutto l'Impero cresceva il dissenso a causa dei nuovi sentimenti nazionalistici, liberali e democratici; molti esponenti degli alti ceti della societ\u00e0 ungherese cominciarono a chiedere maggiore autonomia, gli italiani la libert\u00e0 dal giogo austriaco e quasi tutte le altre etnie rivendicavano la propria indipendenza, o come nel caso della Boemia una maggiore autonomia da Vienna.\nIl '48 nell'Impero.\nIl 1848 fu un anno di rivolta generale per l'Impero austriaco. A Vienna, la capitale, dove la popolazione aveva sempre appoggiato la politica degli Asburgo, studenti e molti insegnanti diedero avvio ad una rivolta contro l'autorit\u00e0 e la continua centralizzazione del potere nelle mani dell'Imperatore, chiedendo una costituzione democratica e la cacciata di Metternich dalla cancelleria imperiale. L'esercito intervenne immediatamente, mentre i reali vennero trasferiti segretamente a Innsbruck. Inizialmente le richieste furono tutte accolte, compresa quella di congedare Metternich (il quale diede le dimissioni dicendo \"se \u00e8 per il bene dell'Austria ne sar\u00f2 felice\"). Venne anche concessa l'uguaglianza di tutti i sudditi di fronte alla legge.\nIn seguito, nonostante le iniziali promesse e concessioni fatte dall'Imperatore ai rivoltosi di Vienna, venne ripresa la vecchia politica imperiale di assolutismo e soppressione delle aspirazioni rivoluzionarie della cittadinanza.\nPer liberare Vienna, ancora in mano ai rivoltosi, venne chiamato il generale Windisch-Graetz, che venne fiancheggiato da 40.000 soldati del croato Jelacic: in poco tempo questi circondarono la capitale e la espugnarono. In Italia intanto il feldmaresciallo Radetzky combatteva i rivoltosi italiani fiancheggiati dai piemontesi: questi vennero sconfitti e le truppe austriache poterono reinsediarsi in tutto il Regno Lombardo-Veneto.\nSe in Austria si mirava alla riduzione del potere dell'Imperatore, nelle zone prevalentemente slave, come la Boemia e la Carniola, si voleva invece frenare la continua \"germanizzazione\" del territorio e della popolazione. Come a Vienna, anche a Praga scoppiarono moti indipendentistici guidati dalla giovent\u00f9 boema, che vennero per\u00f2 soffocati nel sangue.\nIn Ungheria, invece, vi fu una vera dichiarazione di indipendenza da parte di Kossuth. Vennero subito creati numerosi organi statali ungheresi ed un esercito: con questa dichiarazione l'Ungheria era entrata in guerra con l'Austria. Quest'ultima, con l'appoggio della Russia, riusc\u00ec ad accerchiare gli ungheresi: l'esercito imperiale austriaco avanzava dalla Boemia e dalla Croazia verso Budapest, mentre dalla Transilvania muoveva quello russo.\nCon il nuovo primo ministro Schwarzenberg, dopo alcuni mesi, nel 1849 le truppe imperiali riuscirono ad avere la meglio sull'esercito ungherese che, accerchiato sia da est sia da ovest, dovette firmare la resa nell'agosto del 1849. La repressione culmin\u00f2 con le impiccagioni avvenute ad Arad a fine settembre.\nLa guerra di Crimea e la fine della Santa alleanza.\nNel 1853 la Russia dichiar\u00f2 guerra all'Impero ottomano per espandere i propri domini fino al Bosforo e alle regioni slave dei Balcani; la Francia e la Gran Bretagna che vedevano minacciata l'incolumit\u00e0 della Turchia (il cui smembramento avrebbe creato un enorme vuoto nella scena politica europea) aprirono le ostilit\u00e0 con la Russia, la quale contava sull'aiuto dell'Austria.\nFrancesco Giuseppe per\u00f2, non volendo incentivare l'espansione russa ed inimicarsi l'occidente, rimase neutrale nei confronti di tutti gli stati coinvolti nel conflitto, mobilitando per\u00f2 l'esercito e ammassandolo nella Galizia, nella Bucovina e nella Transilvania: di conseguenza per scoraggiare un eventuale intervento austriaco, lo zar Nicola I fu costretto a schierare molte truppe, cos\u00ec da indebolire il fronte aperto contro Francia, Turchia e Gran Bretagna.\nLa sconfitta dell'Impero russo non si fece attendere e la resa agli alleati avvenne nel 1856; lo zar fu profondamente amareggiato dal comportamento dell'alleato austriaco, il quale non solo non aiut\u00f2 la Russia ma si schier\u00f2, seppur non formalmente, con le potenze occidentali: ci\u00f2 sanc\u00ec la fine della Santa Alleanza e l'inizio dell'inevitabile caduta del reazionismo.\nIl \"Compromesso\".\nNel 1848 Ferdinando I abdic\u00f2 a favore di Francesco Giuseppe, che aveva combattuto a fianco del generale Radetzky. Il nuovo imperatore, nel tentativo di centralizzare lo stato, cre\u00f2 un'efficiente burocrazia e un esercito ben organizzato che potesse controllare i vasti confini dell'impero.\nIl problema venutosi a creare in Italia non si concluse per\u00f2 con le vittorie del generale Radetzky contro i piemontesi, poich\u00e9 i milanesi e i veneti puntavano all'unione con il Regno di Sardegna e alla creazione di uno stato unitario italiano. Cos\u00ec dopo continue provocazioni da parte dei piemontesi Francesco Giuseppe mosse guerra nel 1859 al Piemonte, il quale protetto da Napoleone III ricevette l'aiuto delle truppe francesi che sbarcarono al porto di Genova. I generali austriaci, insicuri su come procedere, stettero sulla difensiva, subendo le gravi sconfitte di Magenta e Solferino a seguito delle quali l'esercito imperiale si ritir\u00f2 nuovamente nel Quadrilatero, cedendo ai piemontesi la Lombardia pur conservando il Veneto.\nIn seguito alla politica espansionistica del cancelliere prussiano Otto von Bismarck, la Prussia-garante dell'unione della Germania in un unico stato nazionale-si scontr\u00f2 con l'Impero austriaco, che dovette contemporaneamente fronteggiare alcuni regni tedeschi e lo stesso Regno d'Italia (alleatisi strategicamente con la Prussia). La guerra fu combattuta su due fronti distinti: il fronte italiano costitu\u00ec la terza guerra di indipendenza, dove gli austriaci sconfissero gli italiani a Custoza e Lissa e tuttavia tale vittoria fu annullata dalla disastrosa sconfitta sul fronte austro-prussiano, che si concluse con la definitiva vittoria dei prussiani nella battaglia di Sadowa.\nIn seguito a tale sconfitta, che comport\u00f2 pesanti perdite territoriali, e alle successive pressioni da parte della nobilt\u00e0 ungherese e del popolo magiaro, l'Imperatore Francesco Giuseppe firm\u00f2 il \"Compromesso\" che sostituiva all'Impero austriaco una duplice monarchia, ovvero l'Austria-Ungheria, formata da Impero austriaco e Regno d'Ungheria.\nLa Grande guerra e la fine dell'Impero.\nNel 1867 Francesco Giuseppe firm\u00f2 l\"'Ausgleich\", ovvero un compromesso che divideva l'Impero asburgico in Impero austriaco e Regno d'Ungheria, che politicamente e militarmente erano uniti, ma in quanto a politica interna e amministrazione erano due entit\u00e0 separate.\nCi\u00f2 riappacific\u00f2 le due nazionalit\u00e0 dominanti nell'Impero austriaco, ovvero gli austriaci e i magiari che adesso si ritrovavano a condividere il comando dello stesso stato.\nIn seguito al compromesso, la politica espansionistica imperiale si spost\u00f2 dalla Germania ai Balcani, ove si trov\u00f2 in conflitto d'interessi con la Russia, che come l'Austria si stava espandendo nella regione ai danni dell'Impero ottomano.\nLa situazione politica venutasi a creare nell'Europa alla fine del XIX secolo costrinse l'Impero austriaco, per motivi di convenienza, a firmare la Triplice alleanza a fianco dei suoi nemici storici Germania e Italia.\n1914-1916.\nNel 1914 in seguito all'assassinio dell'arciduca Francesco Ferdinando, a Sarajevo, esplose la prima guerra mondiale, innescando un complesso meccanismo di alleanze tra gli \"stati europei\", che vide schierati da una parte le \"potenze centrali\" (Austria-Ungheria, Germania), dall'altra quelle \"occidentali\" (Francia, Regno Unito e Italia) e la Russia: l'Italia in realt\u00e0 era da circa trent'anni alleata dell'Austria ma si schier\u00f2 sul fronte opposto.\nGli austriaci, anello debole dell'alleanza coi tedeschi, alternarono sconfitte ad alcuni sterili successi sulle potenze alleate, ma quella che sarebbe dovuta essere una \"guerra lampo\", si trasform\u00f2 in una logorante guerra di trincea che fin\u00ec per indebolire progressivamente il gi\u00e0 malandato esercito austriaco; nonostante ci\u00f2 l'Austria-Ungheria, grazie al diretto intervento tedesco sul fronte italiano, avrebbe pi\u00f9 tardi sconfitto gli italiani a Caporetto, facendoli indietreggiare fino al fiume Piave.\n1916-1918.\nGli eserciti delle due grandi potenze centrali riuscirono per quattro anni a difendere i confini dalle controffensive di Francia, Russia, Italia e Gran Bretagna, che aveva orchestrato un imponente blocco navale contro l'Austria e la Germania; ci\u00f2 fece scoppiare in entrambi i paesi tensioni che, particolarmente nell'Impero austro-ungarico, si trasformarono in vere e proprie rivolte; infatti le numerose nazionalit\u00e0 comprese nell'impero decisero di prendersi l'indipendenza con la forza.\nCon lo scoppio nell'ultimo anno della guerra di tali rivolte e con la sconfitta di Vittorio Veneto, l'Austria si trov\u00f2 impossibilitata a continuare la guerra e firm\u00f2 l'armistizio nel 1918, che per\u00f2 non contribu\u00ec a risolvere i problemi interni del paese.\nNel 1916 era morto Francesco Giuseppe, a questi successe Carlo I, che perdendo la guerra (1918), in seguito alla rivolta generale delle nazionalit\u00e0 dell'Impero, fu condannato all'esilio sull'isola di Madera, e i domini asburgici furono definitivamente divisi in stati indipendenti.\nMotto.\nIl famoso motto A.E.I.O.U. d\u00e0 l'idea di quanto i sovrani della casata d'Asburgo aspirassero ad un potere sempre pi\u00f9 vasto, in grado di unire sotto la loro dinastia tutta l'Europa.\nTraducibile come: Spetta all'Austria comandare sul mondo intero.\nIn tedesco circolava l'interpretazione:\nMa era diffusa, in Europa, la parodia di tale motto, reso come \"Austria Erit In Orbe Ultima\" (L'Austria sar\u00e0 l'ultima tra le nazioni).\nAmministrazione e politica.\nL'Impero austriaco, era diviso in vari organi amministrativi chiamati \"diete\", queste potevano riunirsi in consiglio nella capitale per discutere di problemi e questioni.\nOgni dieta eleggeva i propri rappresentanti che avevano il compito di illustrare e discutere degli avvenimenti dinnanzi al governo centrale di Vienna.\nLe diete perlopi\u00f9 servivano da intermediario fra le varie etnie dell'Impero e la dominante \"maggioranza tedesca\". A capo dello stato vi era l'Imperatore, che dal 1867 assunse anche il titolo di \"re d'Ungheria\", le sue decisioni dovevano rispettare le norme della Costituzione, che poteva essere a sua volta discussa e cambiata.\nAll'inizio della sua costituzione l'Impero guidato da Metternich assunse un aspetto conservatore e reazionario, ma dopo le sconfitte subite nelle guerre di indipendenza italiane e nella guerra austro-prussiana l'Imperatore Francesco Giuseppe fu \"costretto\" dalle circostanze ad attuare riforme liberali con aria democratica, concedendo ai sudditi una costituzione e un parlamento, che non aveva comunque influenza sul sovrano come avveniva in Gran Bretagna o in altri paesi occidentali.\nL'Ungheria a differenza delle altre regioni dell'Impero austriaco, era suddivisa in \"contee\", un'istituzione che il regno mantenne anche sotto il dominio asburgico, poich\u00e9 il decentramento del potere dei secoli antecedenti al 1800 lo permetteva; ma ci\u00f2 non fu solo una questione di \"arretratezza feudale\" dell'Impero, ma fu un'abile mossa politica che fece ai suoi tempi Ferdinando II, infatti mantenendo la struttura dello stato magiaro riusc\u00ec ad avere l'appoggio dell'aristocrazia, nella quale era concentrato tutto il potere del regno d'Ungheria.\nPer\u00f2 proprio grazie al mantenimento di questa istituzione, lo stesso imperatore contribu\u00ec a mantenere viva la coscienza di una nazione magiara, che si concretizz\u00f2 nei moti del 1848.\nPolitica estera.\nLa politica dell'Impero austriaco, soprattutto dal 1804 al 1866, mirava ad una graduale affermazione dello stato asburgico in Germania e in Italia, e a un costante accentramento del potere nelle mani dell'Imperatore.\nLe guerre napoleoniche fecero dell'Impero austriaco uno degli stati \"pilastro\" dell'Europa, ci\u00f2 permise a questa di giocare un ruolo di primo piano nella politica europea, infatti l'Austria tent\u00f2 sino alla sconfitta contro la Prussia nel 1866, di espandere il proprio dominio in tutta la Germania, ma il cancelliere prussiano Bismarck escluse l'Impero austriaco dalla scena politica tedesca, prima con l'unione doganale e poi con la costituzione della Confederazione germanica del nord.\nGli Asburgo non furono pi\u00f9 in grado di riaffermare il proprio potere in Germania, poich\u00e9 dovevano occuparsi delle numerose ribellioni nazionalistiche che si erano propagate per tutto l'Impero, ci\u00f2 indebol\u00ec tutta la politica imperiale austriaca, che dovette abbandonare definitivamente l'idea di una Germania guidata dagli Asburgo e spinse l'Impero ad una progressiva espansione verso sud, ai danni dell'Impero ottomano.\nL'Austria sollecitava alla rivolta le nazionalit\u00e0 slave dei Balcani, sottomesse ai turchi, cercando di infiltrarsi a loro volta nella scena politica dei Balcani, ma questa trov\u00f2 numerosi intoppi, poich\u00e9 un'altra potenza aspirava al dominio della regione, l'Impero russo.\nI principali rivali dell'Impero erano Prussia e Russia; con la prima (che nel 1866, aveva sconfitto gli austriaci a Sadowa) strinse un'alleanza difensiva assieme all'Italia, mentre con la seconda (entrambi membri della \"Santa Alleanza\") era in continuo conflitto d'interessi per il dominio sui Balcani.\nL'Impero d'Austria, continu\u00f2 ad esistere fino al 1918, ma dal 1867 govern\u00f2 i \"domini asburgici\" insieme all'Ungheria\nIn Italia l'Austria cerc\u00f2 di imporsi gi\u00e0 dal XV secolo, quando ebbe i primi scontri con Venezia, e con gli stati dell'Italia settentrionale.\nDopo le guerre napoleoniche, l'Impero austriaco riacquis\u00ec tutto il potere che aveva perso precedentemente contro Napoleone, controllava: la Lombardia, il Veneto, l'Emilia, la Toscana e il Trentino, era egemone incontrastata nel Nord'Italia, ma questa egemonia cominci\u00f2 a decadere gi\u00e0 dal 1848, quando il Lombardo-Veneto si rivolt\u00f2 agli Asburgo.\nQueste rivolte erano sollecitate dal Piemonte, che aspirava a riunire l'Italia sotto il casato dei Savoia, e da un nuovo vigoroso sentimento nazionalista che stava dilagando in tutta Europa; Piemonte e Austria arrivarono infine alla met\u00e0 del XIX secolo a scontrarsi, nelle guerre di indipendenza italiane, che con la sconfitta dell'Impero, segnarono l'abbandono della politica espansionistica in Italia da parte degli Asburgo.\nAustria e Italia per\u00f2 ricomposero presto gli attriti venuti a crearsi, aderendo entrambe alla Triplice alleanza.\nLa Santa alleanza.\nLa Santa Alleanza fu il pilastro sul quale si reggeva la politica estera e interna dell'Impero asburgico dal 1815 al 1853, che si proponeva di soffocare con una politica reazionaria (soprattutto contro-rivoluzionaria) i futuri moti rivoluzionari o comunque nazional-liberali che sarebbe sorti dal Congresso di Vienna in poi.\nQuesta applic\u00f2 efficacemente la propria autorit\u00e0 contro i moti del 1848 in Europa e contro l'Ungheria di Kossuth; l'alleanza per\u00f2 venne spezzata in seguito alla neutralit\u00e0 di parte conseguita dall'Impero austriaco nella Guerra di Crimea, dove manc\u00f2 di sostegno alla Russia dello zar Nicola I.\nAusgleich.\nL'Ausgleich \u00e8 la riforma costituzionale promulgata il 12 giugno 1867 dall'imperatore d'Austria Francesco Giuseppe, con la quale l'Ungheria otteneva una condizione di parit\u00e0 con l'Austria all'interno della monarchia asburgica, segnando il passaggio dall'Impero austriaco all'Impero austro-ungarico.\nL'Ausgleich fu concesso, in seguito alla sconfitta subita dall'Impero d'Austria nella guerra del 1866 contro la Prussia (e i suoi alleati tedeschi) e l'Italia, dietro pressione dei nazionalisti ungheresi, specialmente il conte Gyula Andr\u00e1ssy. Secondo l\"'Ausgleich\", Austria ed Ungheria costituivano due stati separati, con costituzioni, parlamenti, amministrazioni e milizie territoriali distinti. In comune mantenevano il sovrano (imperatore d'Austria e re apostolico d'Ungheria), i ministeri competenti per la politica estera, economica e militare, e l'imperial regio esercito comune. Le spese comuni furono inizialmente coperte per il 70% dall'Austria.\nImpero multietnico.\nL'Impero austriaco, assieme a quello russo, \u00e8 stato forse l'impero continentale etnicamente pi\u00f9 variegato tra tutti quelli esistiti.\nFu proprio questo problema etnico (\"tallone d'Achille d'Austria\"), che port\u00f2 alla sconfitta la potente Monarchia asburgica durante la prima guerra mondiale.\nL'Impero austriaco, diviso dal 1867 in una parte austriaca e in una parte ungherese, risultava formato da dodici entit\u00e0 nazionali, spesso in conflitto tra loro.\nNella parte austriaca i tedeschi erano la nazionalit\u00e0 pi\u00f9 consistente; in Boemia e in Moravia erano in maggioranza i cechi; vi erano province con popolazione polacca e ucraina (Galizia, Lodomeria e Bucovina) e, nelle regioni meridionali, slovena, italiana (nel Trentino, in Istria e a Trieste), serba e croata.\nNella parte ungherese (Regno d'Ungheria), i magiari erano il gruppo etnico pi\u00f9 numeroso, pur senza arrivare alla maggioranza della popolazione. Il regno d'Ungheria includeva anche due regioni slave, la Slovacchia e la Croazia, e la Transilvania, abitata in maggioranza da rumeni ma con forti minoranze tedesche e magiare. Nell'Impero vi erano infine consistenti comunit\u00e0 di ebrei. Il problema delle nazionalit\u00e0 dalla fine dell'Ottocento divenne ancora pi\u00f9 grave, a causa della politica asburgica di espansione nei Balcani a spese dell'Impero ottomano.\nNel 1878 l'Austria occup\u00f2 la Bosnia ed Erzegovina, e nel 1908 procedette alla sua annessione.\nI conflitti etnici.\nI principali conflitti e dissensi erano tra le popolazioni slave dell'Impero, ovvero cechi, slovacchi, ruteni, croati, bosniaci, sloveni e polacchi.\nGli slavi pretendevano dall'Imperatore la stessa importanza ed influenza del fattore tedesco e magiaro dello Stato; le rivolte antiasburgiche vennero formarsi con la comparsa sulla scena politica europea, di uno Stato slavo indipendente, la Serbia, che sconfiggendo l'Impero ottomano aveva guadagnato la piena sovranit\u00e0.\nI serbi, incoraggiarono le altre popolazioni panslave dell'Impero asburgico a rivoltarsi, e a formare un grande stato slavo indipendente.\nTutto questo and\u00f2 come previsto, la maggior parte degli slavi del sud prese le distanze da Vienna, mentre gli slavi del nord, ovvero i boemi, rimasero fedeli all'Imperatore sino alla fine.\nIn seguito a questi eventi, l'Austria tent\u00f2 in ogni modo di contrastare il crescente nazionalismo slavo, soprattutto in Bosnia.\nIl culmine si raggiunse a Sarajevo, quando uno studente serbo spar\u00f2 all'erede al trono asburgico, l'arciduca Francesco Ferdinando.\nFurente per l'accaduto, il governo austriaco impose un \"Ultimatum\" alla Serbia: l'immediata fine dei movimenti antiasburgici; i serbi rifiutarono, cos\u00ec l'Austria-Ungheria, mosse guerra alla Serbia, e si attiv\u00f2 l'immenso domino di alleanze creatosi in Europa, portandola alla prima guerra mondiale.\nI magiari e i boemi erano le seconde nazionalit\u00e0 predominanti nell'Impero austriaco.\nI magiari si ritenevano indipendenti dall'Austria, legati a lei solo dal comune sovrano; vedevano nell'Austria pi\u00f9 una partner economica che un'entit\u00e0 superiore, infatti i nobili magiari vollero sempre mantenere i loro antichi diritti e la loro Costituzione.\nIn seguito alla formazione dell'Impero austriaco nel 1804, l'Ungheria venne inglobata in un pi\u00f9 vasto stato asburgico, dove a capo vi era l'Austria.\nGelosi di conservare l'identit\u00e0 nazionale, i magiari si rivoltarono pi\u00f9 volte all'Impero; queste rivolte raggiunsero l'apice nel 1848, quando si arriv\u00f2 anche se per poco alla creazione di uno stato magiaro indipendente grazie a Lajos Kossuth.\nIl tenace orgoglio nazionale ungherese mai svanito anche dopo la soppressione del 1848, obblig\u00f2 l'Imperatore a firmare nel 1867 un \"Compromesso\", con il quale l'Impero asburgico venne diviso in Impero austriaco e Regno d'Ungheria.\nLa Boemia era sin dal Rinascimento un possedimento asburgico, a cui venne tolta l'indipendenza in seguito alla Guerra dei Trent'anni.\nDa allora i boemi hanno sempre combattuto fedelmente a fianco degli Asburgo, che per\u00f2 diedero uno \"status quo\" all'Ungheria, trascurando la Boemia, che si sentiva al pari del vicino magiaro e profondamente offesa dal governo austriaco.\nL'avversione per questa situazione fu evidente quando nel 1848 l'esercito boemo-imperiale, scese in campo combattendo fino alla vittoria contro gli insorti magiari.\nLa fedelt\u00e0 dimostrata dai boemi verso l'Imperatore, era forse dovuta alla continua \"germanizzazione\" della Boemia, che inizi\u00f2 nel lontano Medioevo.\nCultura.\nLa cultura dell'Impero austriaco varia a seconda delle popolazioni che lo compongono, le maggiori germanizzate in modo da creare un'unica grande cultura \"mitteleuropea\".\nL'Impero \u00e8 stato punto di incontro di pittori, letterati, generali, pensatori e grandi architetti, grazie alla sua posizione di tramite tra il mondo occidentale e quello orientale (ortodosso e musulmano).\nA Vienna per tutta l'Et\u00e0 moderna si sono incontrate le pi\u00f9 grandi menti d'Europa, che hanno contribuito a sviluppare la cultura dell'intero paese, facendone la \"Roma del Danubio\".\nQui si incontravano i grandi illuministi nei salotti degli Asburgo, mentre ascoltavano le geniali note di grandi musicisti come Wolfgang Amadeus Mozart.\nSi riunivano alla corte dell'Imperatore i migliori artisti ed architetti d'Europa, che fecero stare sempre all'avanguardia in campo artistico la capitale asburgica.\nL'Austria e la Boemia erano i due paesi culturalmente pi\u00f9 evoluti dell'Impero asburgico, e grazie al loro grande patrimonio artistico e alle loro meravigliose citt\u00e0 (Vienna e Praga), contribuirono alla nascita di una nuova e all'avanguardia cultura mitteleuropea.\nFurono i paesi natali di grandi artisti, letterati e pensatori, che influirono non solo sulla cultura dell'Impero, ma divennero famosi in tutto il mondo.\nQuesta \"cultura mitteleuropea\" si esprime principalmente nell'architettura, infatti alla fine del XIX secolo l'architettura austriaca e boema avevano molte caratteristiche simili.\nSi ebbe in Austria la nascita dell'architettura \"secessionista\", che nasce proprio a Vienna e influenzer\u00e0 la cultura austriaca sino alla prima met\u00e0 del XX secolo.\nIn Ungheria e nei paesi slavi questa avanguardia culturale veniva meno; anche se influenzata dalla vicina Austria, l'Ungheria mantenne le culture e le tradizioni medievali, che sembravano radicate in tutto il paese, tranne che nella capitale Budapest, che alla met\u00e0 dell'Ottocento era ai livelli di Praga e di Vienna.\nInfatti molti artisti e letterati ungheresi si trasferirono a Vienna, dove poterono incontrare e confrontarsi con molti altri artisti.\nLa secessione viennese.\nL'introduzione di questi nuovi concetti nella cultura del XIX secolo, segna l'improvviso crollo dei valori e degli insegnamenti accademici che per tutto il secolo avevano guidato la produzione artistica. L'accademismo aveva rappresentato i fasti dell'aristocrazia, soprattutto nell'Europa centrale dove era pi\u00f9 forte la tradizione monarchica.\nLo sviluppo industriale in Germania e in Austria favor\u00ec la nascita di un sistema sociale basato sulla borghesia imprenditoriale che ben presto avrebbe sostituito l'ormai vecchia e logora aristocrazia. La borghesia liberale che aderisce alle idee socialiste attira le simpatie dei ceti meno abbienti, \u00e8 il primo segno della fine degli imperi centrali.\nVienna sul finire dell'Ottocento \u00e8 la capitale dell'Impero austro-ungarico. Dopo i moti della met\u00e0 del secolo sedati da Francesco Giuseppe e il decollo dell'economia industriale si vive un periodo di relativa calma politica. La citt\u00e0 si appresta a diventare una metropoli, centro di un impero formato da popoli diversi, per cui disposta ad accettare tutti gli stili, anche quelli regionali. Vienna dev'essere adeguata a servire i bisogni della nuova borghesia. Si abbattono le mura della citt\u00e0 antica, e si espande il raggio urbano. La zona d'espansione \u00e8 chiamata Ring (Anello). Gli edifici, abitazioni e commerci della nuova borghesia, che prospettano sul Ring sono in stile eclettico, hanno strutture moderne e innovative in acciaio e cemento, ma sono ricoperti da apparati decorativi in stile neogotico, neoclassico, rinascimentale e cos\u00ec via, con citazioni di singoli episodi dell'arte del passato. Sul Ring si costruiscono anche teatri, musei e strutture pubbliche per soddisfare le esigenze della mondanit\u00e0 borghese.\nIn questo clima di rinnovamento sociale ed economico, un gruppo di artisti nel 1881 comincia a riunirsi regolarmente in un caff\u00e8, per esporre nuove idee in merito all'arte, alla produzione industriale all'estetica. \nNel 1896 quaranta artisti capeggiati dal pittore Gustav Klimt dichiarano la scissione dalla K\u00fcnstlerhaus, la potente associazione ufficiale degli artisti viennesi, che non riconosce il nuovo gruppo. Nel maggio 1897 Klimt insieme ad altri 17 membri dichiara la Secessione dalla K\u00fcnstlerhaus. Joseph Hoffman aderisce alla secessione nel 1898 e Otto Wagner nel 1899. A ruota anche un altro gruppo si stacca dalla K\u00fcnstlerhaus senza raggiungere esiti da esser presi in considerazione dalla critica storica.\nCon la costituzione della Secessione gli artisti viennesi riescono scuotere le fondamenta dell'accademismo e acquisiscono popolarit\u00e0 presso i nuovi borghesi che saranno i committenti principali.\nIl merito principale del movimento secessionista non \u00e8 quello di essere precursore del movimento moderno, ma di aver combattuto la falsit\u00e0 dello stile eclettico. \u00c8 logico che la Secessione cos\u00ec come lo Jugendstil, l'Art Nouveau, il Modernismo ed il Liberty, non potesse diventare il nuovo stile del Novecento sia per la rapidit\u00e0 del fenomeno, sia per i profondi legami con la borghesia capitalistica.\nIl periodo di maggior affermazione della Secessione dura circa sei anni, poi le dure critiche che arrivano da pi\u00f9 parti esauriscono naturalmente il movimento.\nNei sei anni di attivit\u00e0 del gruppo secessionista resta un bilancio positivo, la costruzione dell'edificio della Secessione, venti esposizioni, la pubblicazione di Ver Sacrum (Primavera Sacra), sono i risultati tangibili, ma al di l\u00e0 di questo c'\u00e8 la consapevolezza di esser diventati caposcuola dello stile floreale in Europa.\nL'ispiratore della secessione \u00e8 Gustav Klimt pittore e decoratore, vero riformatore delle arti applicate in Austria, oltre a lui i protagonisti sono Olbrich, Wagner, Hoffman.\nGeografia.\nMorfologia e idrografia.\nL'Impero austriaco si sviluppava principalmente nell'Europa centrale e nei Balcani, confinava a nord con la Germania e la Russia, a sud con l'Impero ottomano (in seguito alle guerre balcaniche, confiner\u00e0 a sud con la Serbia) e l'Italia, a ovest con la Germania e la Svizzera e ad est con la Romania; le province pi\u00f9 lontane dell'Impero erano il Vorarlberg ad ovest e la Transilvania ad est.\nL'Impero comprendeva varie catene montuose:\nle Alpi orientali,le Alpi dinariche, le Alpi transilvaniche, i Carpazi e i Sudeti, i cui picchi principali erano: il Gro\u00dfglockner (3797m), i Tatra (2655m), il Moldoveanu (2543m) e il Durmitor (2522m).\nLe pianure pi\u00f9 estese si trovavano in Ungheria (Pianura ungherese) e in Italia (Pianura veneta e Pianura Padana).\nI principali laghi erano il Lago Balaton e Lago di Costanza; l'unico sbocco sul mare che lo stato asburgico possedeva era costituito dal Mar Adriatico.\nL'Impero era attraversato da numerosi corsi d'acqua, i principali dei quali erano il Danubio con i suoi affluenti, e i lunghi fiumi che dalla Boemia scendevano fino al Mare del Nord.\nI principali corsi fluviali dell'Impero erano:\nCitt\u00e0 e demografia.\nL'Impero austriaco basava la propria forza sulle sue grandi citt\u00e0 e sulle numerose persone che le popolavano, di varie etnie e con usi e costumi differenti.\nLa citt\u00e0 pi\u00f9 grande dell'Impero era Vienna che nel 1848 superava il milione e mezzo di abitanti, seguivano Praga, Milano, Trieste, Budapest e Cracovia, nelle quali era concentrato il maggior numero degli abitanti dello stato asburgico, anche una buona parte della popolazione risiedeva nelle campagne.\nLa capitale, Vienna, era a quell'epoca una delle citt\u00e0 pi\u00f9 popolose d'Europa, dove si svolgevano importanti affari commerciali e politici tra i vari stati, fungeva da crocevia per l'Oriente e in particolare per Costantinopoli, dalla quale venivano importati molti prodotti esotici e di altissima qualit\u00e0.\nLa popolazione dell'Impero austriaco conobbe un'enorme crescita demografica dal periodo che va dalle guerre napoleoniche al 1910, dove da ventuno milioni di abitanti nel 1805, si arrivo a quasi cinquanta milioni nel 1910. Era costituita principalmente da tedescofoni che per numero erano l'etnia pi\u00f9 numerosa (circa il 24% della popolazione totale), ai quali seguivano i magiari, i cechi, i polacchi, i croati, gli slovacchi, i serbi, i rumeni, i ruteni, gli sloveni e gli italiani.\nLe grandi citt\u00e0 dell'Impero austriaco erano:\nEsercito.\nL'esercito dell'Impero austriaco era uno dei pi\u00f9 numerosi e potenti d'Europa, combatt\u00e9 numerose battaglie contro i francesi durante le guerre napoleoniche dove venne sconfitto pi\u00f9 volte, e contro italiani e prussiani nella prima e nella seconda guerra di indipendenza italiana.\nNel 1800, l'esercito austriaco stanziava 92.000 soldati in Germania, 92.000 in Italia, 8.000 in Dalmazia e possedeva una riserva di circa 15.000 unit\u00e0, spesso milizie o volontari.\nLungo tutta la linea di confine sud-orientale con l'Impero ottomano, erano stanziate qualche migliaio di guardie di confine, che avevano il compito di sorvegliare e difendere la frontiera dell'Impero.\nVenne anche istituita una milizia territoriale, Landwehr, aveva il compito di difendere il territorio austriaco; era la principale unit\u00e0 dell'esercito nella seconda met\u00e0 del XIX secolo.\nA partire dal 1848 in seguito ai moti di quello stesso anno, venne creata una \"guardia cittadina\", era un'unit\u00e0 al di fuori dell'esercito imperiale ed aveva il compito di difendere la citt\u00e0 dall'abusiva autorit\u00e0 dell'Imperatore.\nL'\u00e9lite dell'esercito era la Guardia Imperiale austriaca che costituiva la K.u.k. (abbreviazione usata durante la Duplice monarchia per indicare gli edifici pubblici).\nNel suo insieme l'esercito austriaco contava (dati orientativi del 1859) teoricamente 800.000 uomini in tempo di guerra e 420.000 in tempo di pace dei quali 320.000 fanti, 50.000 cavalieri, 30.000 artiglieri e 20.000 addetti ai servizi. I vari reparti dell'esercito erano indicati a volte con il nome del comandante, a volte con un nome tradizionale, in altri casi con il nome tradizionale del proprietario o del comandante onorario. Quasi tutti erano contrassegnati da un numero.\nCome per altri eserciti, le vivandiere e le lavandaie, in esercitazione ed in guerra, seguivano i loro battaglioni con carri propri e in taluni casi indossavano anche un'uniforme.\nLa disciplina nell'esercito era assai dura ma chiaramente spiegata ai soldati e, secondo le prescrizioni, nella lingua materna. La dottrina di impiego era sperimentata e applicata con continue e prolungate esercitazioni dopo attento studio; i regolamenti dei reparti minori, dal battaglione compreso a scendere, erano dettagliatissimi e stampati nelle varie lingue.\nL'armamento era eccellente; quello individuale, sino al 1855 quando le fabbriche lombarde e venete vennero chiuse per eliminare la concorrenza, era di prevalente costruzione italiana. Forse i pezzi di artiglieria (cannoni e obici) erano inferiori a quelli piemontesi e francesi ma godevano di una maggiore celerit\u00e0 di tiro.\nNel complesso l'esercito imperial-regio era uno strumento saldo, serio, preparato, mobile, disciplinato, curato da tutti, ligio ai regolamenti ma capace di autonome iniziative a tutti i livelli, molto sensibile al fattore morale e reattivo in funzione della capacit\u00e0 degli ufficiali superiori.\nLa composizione multietnica dell'impero poi, se da un lato complicava terribilmente l'aspetto amministrativo, forniva all'esercito tutta una serie di eccellenti truppe particolari, quali i Jager tirolesi, i Grenzer croati, gli Ussari ed i Granatieri Ungheresi, ammontanti perdipi\u00f9 ad numero rilevante nell'insieme delle forze complessive.\nLa struttura dell'esercito austriaco.\nIl comando supremo era concentrato nella persona dell'Imperatore. Il Ministro della Guerra al campo assumeva anche il comando effettivo dell'esercito. A disposizione dell'Imperatore vi erano:\nIl comando supremo era assimilabile ad un moderno ministero della guerra. Lo stato maggiore comprendeva 4 marescialli, 265 generali, 125 aiutanti di campo, il Corpo di Stato Maggiore (126 ufficiali in tempo di pace e 180 in caso di guerra), il Corpo degli ingegneri topografi.\nL'esercito (Legge per l'esercito datata 27 settembre 1850) era ordinato in 4 armate (la 2^ per l'Italia) ognuna delle quali comprendeva 3-4 Corpi d'Armata, ognuno su 2-4 Divisioni. Ogni divisione era articolata su 2-3 brigate. Una brigata comprendeva normalmente una batteria di artiglieria e 2 reggimenti, ciascuno suddiviso in pi\u00f9 battaglioni a loro volta formati da 6 compagnie. Ogni divisione disponeva, in genere, di un reggimento di cavalleria e ogni brigata anche di un battaglione di cacciatori.\nUnit\u00e0 dell'esercito austriaco nel 1805:\nL'esercito si ingrand\u00ec notevolmente dopo la soppressione del dominio napoleonico. Basti guardare i suoi valori sensibilmente variati nel 1859, quando l'esercito imperiale disponeva di 619.000 unit\u00e0:\nUnit\u00e0 dell'esercito austriaco nel 1859:\nOltre ad altre 79.000 unit\u00e0 cos\u00ec ripartite:\nGradi militari.\nGli ufficiali dell'esercito austriaco provenivano in minima parte dall'Accademia e in gran parte dai reparti, i cosiddetti cadetti (dal latino \"caput\", poi francese \"cadet\" = capo).\nI sottufficiali venivano tratti dai soldati pi\u00f9 anziani e pi\u00f9 capaci e potevano venire inviati a frequentare corsi speciali per poter essere promossi ufficiali.\nLa leva del personale di truppa variava secondo le esigenze; vigeva la leva obbligatoria, ma molte erano le esenzioni.\nGradi militari delle'esercito austriaco nel 1807:\nReligione.\nLa religione ufficiale dell'Impero austriaco era il cattolicesimo, praticato dalla maggior parte dei tedeschi e dei magiari; era stata da sempre e per secoli il motivo di conflitto con il vicino Impero ottomano, che perdendo potere a ristretto sempre di pi\u00f9 i territori islamici nella penisola dei Balcani, e dato spazio alla fede cattolica e a quella ortodossa.\nTra le varie popolazioni dell'Impero le religioni pi\u00f9 praticate erano: il cattolicesimo (77,2%), il protestantesimo (8,9%), la religione ortodossa (8,7%), l'ebraismo (3,9%), e l'islamismo (1,1%).\nLo stato era tollerante con le altre religioni, per godere dell'appoggio dei loro fedeli, strategia che il governo asburgico us\u00f2 fino al 1918; tuttavia ci sono stati molti tentativi con la \"germanizzazione\" dell'Impero, di unificare la popolazione sotto la Chiesa cattolica romana.\nLa Chiesa cattolica nell'Impero austriaco aveva non molta rilevanza politica e i rapporti tra gli Asburgo e i pontefici peggiorarono progressivamente, anche in seguito alle riforme liberali compiute dai predecessori degli imperatori austriaci come Giuseppe II.\nIn pratica sino dal XVIII secolo lo stato asburgico non riconobbe pi\u00f9 nessun privilegio politico della Chiesa cattolica; questo fu necessario, dal momento che l'Impero degli Asburgo era un mosaico di etnie, che praticavano religioni diverse: le riforme anticlericali furono volte anche a favore di una politica pi\u00f9 tollerante verso le minoranze, riducendo privilegi e discriminazioni.\nL'Impero austriaco e la Chiesa cattolica non si riappacificarono mai, dato che i tempi e i nuovi ideali laici del XIX secolo non lo permisero. La situazione austriaca rispecchiava comunque un fenomeno diffuso in tutta Europa.\nNelle terre austriache la Chiesa cattolica contava sulle seguenti diocesi:\nEconomia.\nL'economia dell'Impero austriaco si basava sul commercio che scorreva lungo il Danubio, sulla fiorente agricoltura delle pianure ungheresi e della pianura padana e della valle del Danubio e sulle grandi industrie che si trovavano per la maggior parte nelle grandi citt\u00e0.\nL'agricoltura era ancora l'attivit\u00e0 prevalente in tutto l'Impero, e ne era la spina dorsale dalla quale dipendeva il rifornimento dell'esercito.\nLe pi\u00f9 vaste zone agricole dello stato asburgico si trovavano nella Valle del Danubio e nella vasta pianura ungherese.\nSui monti e sulle colline veniva praticato l'allevamento e la pastorizia, di cui vivevano principalmente gli abitanti del luogo.\nLe principali industrie erano concentrate nelle periferie delle grandi citt\u00e0 come: Vienna, Graz, Budapest, Linz, Trieste, Praga e Cracovia.\nL'industria austriaca e austro-ungarica conobbe il maggiore sviluppo durante la \"Corsa alle armi\" degli inizi del Novecento.\nI principali partner economici dell'Impero austriaco erano la Germania, con la quale strinse la Triplice alleanza e il Regno d'Ungheria, con il quale firmo nel 1867 il Compromesso.\nL'Impero intraprendeva scambi anche con i paesi confinanti, come l'Italia e l'Impero ottomano, anche se con quest'ultimo ebbe sempre un pessimo rapporto politico.\nIn cambio di proficui scambi commerciali, l'Impero austriaco offriva eccellenti ingegneri e architetti, che si impegnarono molto nella costruzione di grandi opere architettoniche all'estero.\nIl Danubio.\nIl Danubio era ed \u00e8 ancora oggi uno dei pi\u00f9 importanti beni economici dell'Austria; l'Impero austriaco ne controllava quasi la totalit\u00e0, e ci\u00f2 rese possibile un prospero traffico di commercio fluviale.\nDal Danubio venivano effettuati scambi commerciali con i principati tedeschi, la Svizzera e gli stati dei Balcani, che allora erano fortemente influenzati dall'Impero.\nAnche se su scala pi\u00f9 ridotta, vi era un fiorente commercio che scorreva lungo le principali arterie del Danubio.\nLa moneta.\nIl Gulden o \"fiorino\" fu la moneta dell'Impero austriaco tra il 1754 ed il 1892. Il nome Gulden fu stampato sulle banconote austriache in tedesco, mentre le monete vennero coniate usando il termine Florin. Il nome Forint fu usato nelle monete e banconote in ungherese.\nCon l'introduzione del Konventionstaler nel 1754, il fiorino fu definito come mezzo Konventionstaler e perci\u00f2 equivalente ad 1/20 del Marco di Colonia d'argento, cio\u00e8 ~11,7 g di fino, e suddiviso in 60 Kreuzer. Il fiorino divenne l'unit\u00e0 standard dell'Impero Asburgico e rimase in uso fino al 1892.\nNel 1857, in Germania e nell'Impero austriaco fu introdotto il Vereinsthaler con un contenuto di 16\u2154 grammi d'argento.\nQuesto peso era di poco inferiore ad 1,5 volte il contenuto in argento del fiorino. Di conseguenza l'Austria-Ungheria adott\u00f2 un nuovo standard per il fiorino che ora conteneva 2/3 dell'argento del Vereinsthaler. Ci\u00f2 provoc\u00f2 una svalutazione della moneta del 4,97%.\nL'Impero nello stesso tempo decimalizz\u00f2 la propria valuta creando un nuovo sistema con 100 Kreuzer = 1 Fiorino ed 1\u00bd Fiorino = 1 Vereinsthaler.\nQuando nel 1866 la Prussia sconfisse l'Austria, questa usc\u00ec dallo Zollverein e nel 1867 si indirizz\u00f2 verso l'Unione Monetaria Latina. Furono perci\u00f2 emesse monete d'oro da 8 e 4 fiorini che erano equivalenti alle monete da 20 e 10 lire/franchi.\nTuttavia l'Austria non complet\u00f2 l'ingresso nell'Unione che era stato previsto per il 1870.\nIl fiorino austroungarico fu sostituito dalla corona austro-ungarica nel 1892 al tasso di 2 corone = 1 fiorino.\nDocumenti.\nIl Congresso di Vienna.\n\"Il Congresso forn\u00ec il pretesto per una serie di grandiosi festeggiamenti con cui l'aristocrazia e i sovrani cercarono di rinnovare i rimpianti splendori del secolo XVIII, e che attirarono a Vienna un'ibrida folla di principi, aristocratici, mendicanti, spie, e borseggiatori.\"\n\"Tutti accorsero alla pi\u00f9 musicale delle capitali europee [...].\"\n\"L'Imperatore d'Austria, Francesco I, coscienzioso, conservatore e alquanto alla buona, fu un ospite di straordinaria generosit\u00e0, anche se ci\u00f2 comport\u00f2 serie conseguenze per il tesoro austriaco.\"\n\"Il comitato per i festeggiamenti organizz\u00f2 per gli innumerevoli ospiti un ricco programma di balli, gare di slitta e di pattinaggio, battute di caccia, spettacoli di gala, concorsi ippici e concerti, sontuosi banchetti.\"\n\"Mentre tante energie venivano sprecate nell'adempimento dei doveri mondani, il Congresso si cre\u00f2 una fama di frivolezza e di irresponsabilit\u00e0.\"\nNella battaglia di Solferino e San Martino.\n\"La nebbia azzurrina fra i due fronti si dirad\u00f2 un poco...Allora fra il sottotenente e le schiere di soldati, comparve l'Imperatore con due ufficiali dello stato maggiore.\"\n\"Fece per portarsi agli occhi un binocolo da campo che uno degli accompagnatori gli porgeva.\"\n\"Trotta sapeva cosa ci\u00f2 significava: ammesso pure che il nemico stesse ripiegando, la sua retroguardia aveva pur sempre il viso rivolto agli austriaci, e chi alzava un binocolo si faceva riconoscere come un bersaglio che valeva la pena di colpire.\"\n\"E questi era il giovane Imperatore.\"\n\"Trotta si sent\u00ec il cuore in gola.\"\n\"La paura per l'immaginabile, immensa catastrofe che avrebbe nichilito lui stesso, il reggimento, l'esercito, lo Stato, il mondo intero, gli trapass\u00f2 il corpo con brividi ardenti...Con le mani afferr\u00f2 le spalle del Monarca perch\u00e9 si chinasse.\"\n\"La presa del sottotenente fu sin troppo energica.\"\n\"L'Imperatore cadde a terra di botto e gli accompagnatori si precipitarono in suo aiuto.\"\n\"In quell'istante una pallottola trapass\u00f2 la spalla sinistra del sottotenente, quella pallottola, appunto, che era destinata al cuore dell'Imperatore.\""}
{"id": "60894", "revid": "1272592", "url": "https://it.wikipedia.org/wiki?curid=60894", "title": "Trattato di Sch\u00f6nbrunn", "text": "Il trattato di Sch\u00f6nbrunn, a volte richiamato come trattato di Vienna, fu un trattato di pace concluso il 14 ottobre 1809 fra Napoleone I e Francesco I.\nVenne firmato il 14 ottobre 1809 al castello di Sch\u00f6nbrunn, presso Vienna, dai delegati degli imperi francese ed austriaco, a conclusione della guerra della quinta coalizione.\nL'Austria era stata sconfitta a Wagram e Napoleone impose dure condizioni: Vienna dovette riconoscere Giuseppe Bonaparte, fratello di Napoleone, quale legittimo sovrano di Spagna, cedette il granducato di Salisburgo alla Baviera che diede il territorio dell'attuale Trentino al Regno d'Italia, parte della Polonia al granducato di Varsavia, Trieste, la Dalmazia e la Croazia a sud del fiume Sava alla Francia (che le costitu\u00ec nelle neonate Province illiriche).\nL'Austria dovette, inoltre, pagare una grande indennit\u00e0 di guerra ed accettare di ridurre l'esercito a 150.000 soldati."}
{"id": "60895", "revid": "124424741", "url": "https://it.wikipedia.org/wiki?curid=60895", "title": "Ricerca dicotomica", "text": "In informatica, la ricerca dicotomica (o ricerca binaria) \u00e8 un algoritmo di ricerca che individua l'indice di un determinato valore presente in un insieme ordinato di dati. La ricerca dicotomica richiede un accesso casuale ai dati in cui cercare. \nCosto della ricerca.\nL'algoritmo cerca un elemento all'interno di un array che deve necessariamente essere ordinato in ordine crescente, effettuando mediamente meno confronti rispetto ad una ricerca sequenziale, e quindi pi\u00f9 rapidamente rispetto ad essa perch\u00e9, sfruttando l'ordinamento, dimezza l'intervallo di ricerca ad ogni passaggio.\nLa ricerca binaria non usa mai pi\u00f9 di formula_1 (logaritmo base 2 di N approssimato per eccesso) confronti per una search hit o una search miss. Tuttavia, a meno che non si controllino ad ogni iterazione i valori dei due indici estremi, la ricerca binaria impiega effettivamente sempre lo stesso tempo su uno stesso array per cercare elementi anche in posizioni diverse; la ricerca sequenziale invece passa da O(n) come caso peggiore a O(n/2) nel caso medio, fino a O(1) se l'elemento si trova in prima posizione. (cfr. O-grande)\nAnalisi algoritmo.\nL'algoritmo \u00e8 simile al metodo usato per poter ricevere ambo i lati, ovvero trovare una parola sul dizionario: sapendo che il vocabolario \u00e8 ordinato alfabeticamente, l'idea \u00e8 quella di iniziare la ricerca non dal primo elemento, ma da quello centrale, cio\u00e8 a met\u00e0 del dizionario. Si confronta questo elemento con quello cercato:\nSe si arriva al punto che tutti gli elementi vengono scartati, la ricerca termina indicando che il valore non \u00e8 stato trovato.\nUna curiosit\u00e0: l'algoritmo trova applicazione anche per realizzare un programma che indovina un numero naturale (casuale o scelto dall'utente) compreso in un intervallo. Infatti si pu\u00f2 ricondurre tale situazione alla ricerca di un elemento su un insieme ordinato che ha, come dati, tutti i numeri naturali compresi nell'intervallo.\nPseudo-codice.\nEcco due versioni dell'algoritmo: la versione iterativa e la versione ricorsiva.\n\"A\" indica il vettore in cui effettuare la ricerca, \"p\" e \"r\" indicano, rispettivamente, l'estremo inferiore e superiore, \"q\" l'indice medio (arrotondato inferiormente) e \"v\" indica il valore da ricercare (in questo esempio un intero).\nEntrambe le funzioni ritornano l'indice in cui si trova il valore (se trovato) oppure \"-1\" per indicare che non \u00e8 stato trovato.\nAlgoritmo iterativo.\nDove A \u00e8 un array di interi, p indica la posizione del primo elemento dell'array, r indica la posizione dell'ultimo elemento dell'array e v \u00e8 l'elemento che sto cercando.\nfunction binarySearchIterativo(array A, int p, int r, int v)\n if v &lt; A[p] or v &gt; A[r]\n return -1 -- vuol dire che v non \u00e8 presente in A\n while p &lt;= r\n q=(p+r)/2\n if A[q] == v\n return q\n if A[q] &gt; v\n r = q-1\n else\n p = q+1\n return -1\nAlgoritmo ricorsivo.\nfunction binarySearchRicorsivo(array A, int p, int r, int v)\n if (p &gt; r)\n return -1;\n if (v &lt; A[p] or v &gt; A[r])\n return -1;\n q= (p+r)/2\n if (A[q] == v)\n return q\n else if (A[q] &gt; v)\n return binarySearchRicorsivo(A,p,q-1,v);\n else\n return binarySearchRicorsivo(A,q+1,r,v);\n \nImplementazioni.\nSegue un'implementazione, sempre in linguaggio C, dello stesso algoritmo. Qui non viene utilizzata la ricorsivit\u00e0 perci\u00f2 la funzione risulta pi\u00f9 efficiente.\n// lista[]: lista dei valori interi in cui cercare\n// n: valore intero contatore di elementi della lista\n// x: valore intero da ricercare\n int ricercaBinariaNonRicorsiva(int lista[], int n, int x)\n int p, u, m;\n p = 0;\n u = n - 1;\n if(x &lt; lista[p] || x &gt; lista[u] ) return -1;\n while(p &lt;= u) {\n m = (p + u) / 2;\n if(lista[m] == x) \n return m; // valore x trovato alla posizione m\n if(lista[m] &lt; x)\n p = m + 1;\n else\n u = m - 1;\n // se il programma arriva a questo punto vuol dire che \n // il valore x non \u00e8 presente in lista, ma se ci fosse\n // dovrebbe trovarsi alla posizione p (nota che qui p &gt; u)\n return -1;\nParametri della funzione: lista \u00e8 l'array di interi sul quale vogliamo condurre la ricerca, n \u00e8 il numero degli elementi presenti nell'array e x \u00e8 il valore da cercare. Durante l'esecuzione le variabili p e u, che puntano inizialmente agli elementi estremi dell'array, si avvicinano progressivamente restringendo sempre pi\u00f9 la zona dove si suppone che sia presente il valore cercato x.\nEd ecco un'implementazione ricorsiva in Java:\npublic class BinarySearch {\n public int binarySearch (int[] a, int p, int r, int k) {\n int q, s = -1;\n if (p &lt;= r) {\n q = (p+r)/2;\n if (k &lt; a[q])\n s = binarySearch(a, p, q-1, k);\n else if (k &gt; a[q])\n s = binarySearch(a, q+1, r, k);\n else if (k == a[q])\n return q;\n return s;\ndove il metodo binarySearch della classe BinarySearch accetta in ingresso ovviamente un array, due indici cardine e l'elemento da ricercare.\nSegue un'implementazione dell'algoritmo molto simile alle precedenti ma in un differente linguaggio, C#.\nEcco un'implementazione senza ricorsione.\n/* Funzione per Ricerca Binaria senza ricorsione\nint[] array: lista dei valori interi in cui cercare\nelemento: numero intero da ricercare */\n int Binary_Search(int[] array, int elemento) \n int start = 0, end = array.Length - 1, centro = 0;\n while (start &lt;= end)\n centro = (start + end) / 2;\n if (elemento &lt; array[centro])\n end = centro - 1;\n else\n if (elemento &gt; array[centro])\n start = centro + 1;\n else\n return centro; // Caso: elemento==array[centro]\n return -1;\nCon ricorsione linguaggio C#:\n/* Funzione per Ricerca Binaria con ricorsione\nint[] arr: array dei valori interi in cui cercare\nn: valore intero da ricercare\nstart, end: valori indice interi (zero-based) di inizio e fine ricerca nell'array\n int RecBinarySearch(int[] arr, int n, int start, int end)\n // Verifica consistenza dei valori di input\n // Eliminabile per ottimizzare esecuzione se il controllo\n // viene fatto prima della chiamata della funzione\n if (start &gt; end || start &lt; 0 || end &lt; 0)\n return -1;\n int middle = (start + end) / 2;\n if (n &lt; arr[middle]) \n return RecBinarySearch(arr, n, start, middle - 1);\n if (n &gt; arr[middle]) \n return RecBinarySearch(arr, n, middle + 1, end);\n else\n return middle;"}
{"id": "60901", "revid": "442595", "url": "https://it.wikipedia.org/wiki?curid=60901", "title": "Ricerca sequenziale con sentinella", "text": ""}
{"id": "60910", "revid": "767487", "url": "https://it.wikipedia.org/wiki?curid=60910", "title": "Moulin Rouge!", "text": "Moulin Rouge! \u00e8 un film del 2001 diretto da Baz Luhrmann.\nIl soggetto \u00e8 ispirato all'opera \"La traviata\" di Giuseppe Verdi. La pellicola \u00e8 considerata un musical atipico perch\u00e9 i brani cantati non sono opere originali, ma rivisitazioni di alcuni dei brani storici della musica pop interpretati dal cast; in particolare i due attori protagonisti Nicole Kidman e Ewan McGregor stupirono il pubblico con le loro doti canore non essendo dei cantanti professionisti.\nNella storia sono presenti personaggi sia di fantasia sia realmente esistiti: fra questi vi \u00e8 il pittore Henri de Toulouse-Lautrec (interpretato da John Leguizamo), uno dei massimi esponenti dello spirito \"boh\u00e9mien\", racchiudibile nelle quattro parole chiave del lungometraggio \"Libert\u00e0 - Bellezza - Verit\u00e0 - Amore\", ed il musicista Erik Satie (Matthew Whittet), che stando alle cronache dell'epoca era ancor pi\u00f9 eccentrico e stralunato di come mostrato nel film. \"Moulin Rouge!\" \u00e8 noto per mescolare la spettacolarit\u00e0 scenica ad un certo surrealismo, in linea con lo spirito della Parigi dell'epoca; dal punto di vista visivo, predominano i colori caldi, il rosso su tutti, alternati a toni cupi e freddi nelle scene drammatiche di maggior tensione.\nLa sua uscita \u00e8 stata considerata la \"rinascita\" del musical, un genere cinematografico che per molti anni era stato disertato dal cinema live action e tenuto in vita solo dai classici Disney d'animazione e il film \u00e8 stato vincitore di due premi Oscar nel 2002, per la migliore scenografia e i migliori costumi, vincendo due statuette sulle otto nomination avute.\n\u00c8 stato presentato in concorso al 54\u00ba Festival di Cannes.\nTrama.\nParigi, 1899. Christian \u00e8 un giovane aspirante scrittore londinese, un sognatore che fa dell'amore il suo credo (\"Nature Boy\"). Ribellatosi all'autorit\u00e0 paterna, si trasferisce nel quartiere pi\u00f9 \"vivace\" della capitale francese, Pigalle, per poter sviluppare le sue doti artistiche assaporando l'atmosfera boh\u00e9mien che imperversava a Parigi (\"Complainte de la Butte\").\nUn giorno un Argentino narcolettico gli piove letteralmente in casa dopo avergli sfondato il soffitto. Si tratta di uno dei componenti di una sgangherata compagnia teatrale che, al piano di sopra, stava provando il primo spettacolo della rivoluzione boh\u00e9mienne da proporre all'impresario Zidler, una sorta di \"Mangiafuoco\" ed un abile imbonitore che organizza gli spettacoli del Moulin Rouge, un locale notturno del Pigalle (\"The Sound of Music\").\nChristian dimostra il suo talento per il teatro e viene arruolato dalla compagnia, la quale, entusiasta, decide di presentare il giovane a Satine, l'\u00e9toile del Moulin Rouge, sperando che lei possa apprezzare le doti dello scrittore e convincere Zidler ad affidare loro la stesura del testo dello spettacolo (\"Children of the Revolution\"). Quella stessa sera conducono Christian al Moulin Rouge, dove si svolge il consueto spettacolo del Can Can (\"Lady Marmalade/Because We Can/Smells Like a Teen Spirit\"). Appena entra in scena Satine, Christian rimane incantato dalla bellezza erotica della giovane, mentre tutto il locale \u00e8 in subbuglio per quello spettacolo cos\u00ec vivace ed ammiccante in cui Satine seduce eroticamente ogni uomo che incontra (\"Sparkling Diamonds\"). Tra il pubblico c'\u00e8 anche il Duca di Monroth, a cui Zidler promette una notte d'amore con Satine nella speranza che il nobile, in cambio, decida di finanziare il suo spettacolo, e dare vita al suo sogno di trasformare il Moulin Rouge in un teatro.\nDurante la sua esibizione, Satine chiede a Zidler di indicarle il Duca, cos\u00ec da poterlo invitare personalmente, ma a causa di un equivoco, Satine scambia Christian per il Duca di Monroth, invitando il giovane a ballare e dandogli appuntamento nella sua stanza dopo lo spettacolo.\nL'esibizione, per Satine, si interrompe prima del tempo a causa di un suo mancamento. Immediatamente soccorsa viene condotta nel suo camerino dove Mari\u00e8, la sua aiutante, si accorge che lei tossisce sangue: \u00e8 il primo segno della tubercolosi.\nDopo lo spettacolo (\"Rhythm of the Night/Diamond Dogs\"), l'incontro con il giovane si svolge come previsto (\"Meet me in the Room\"). Satine, credendolo il Duca, si comporta come una sensuale tentatrice, mentre Christian, imbarazzato, credendo di doverle mostrare le sue capacit\u00e0 artistiche, improvvisa dei versi e ottiene l'apprezzamento di lei. Allora Satine gli rivela il suo amore, pensando che il nobile l'avrebbe condotta al successo (\"Your Song\"). \u00c8 in quel momento che emerge l'equivoco: Christian chiarisce la sua identit\u00e0. Allora Satine lo mette alla porta, ma in quell'istante Zidler fa il suo ingresso nella stanza, accompagnando il vero Duca all'appuntamento con la donna. Satine cerca di nascondere Christian mentre intrattiene il Duca. Alla fine per\u00f2 il Duca li vede insieme e i due fingono di stare provando una scena dello spettacolo boh\u00e8mien che il duca dovrebbe finanziare, dal titolo \"Spettacolo spettacolare\", di cui Christian improvvisa la trama: una storia d'amore tra una cortigiana indiana e uno squattrinato suonatore, tenuta nascosta ad un perfido Maharaja che la cortigiana finge di amare per salvare il proprio regno dalle sue mire (\"The Pitch (Spectacular Spectacular)\"). Altro non \u00e8 che la trama del film stesso.\nIl vero Duca acconsente a finanziare lo spettacolo ad una condizione: avere l'esclusiva su Satine. Tuttavia, Satine scopre di essere innamorata di Christian (\"One Day I'll Fly Away\"), e tra i due nasce un'intensa storia d'amore segreta (\"Elephant Love Medley\"). I continui inviti del Duca sono sempre respinti da Satine con abili scuse, cos\u00ec il duca minaccia Zidler di abbandonare l'impresa (\"Like a Virgin\"). Zidler, che intanto ha scoperto i due amanti, ordina alla ragazza di lasciare Christian per il bene del teatro, ma i due continuano in segreto a vedersi (\"Come What May\"). Intanto le condizioni di salute di Satine peggiorano a vista d'occhio e il dottore rivela a Zidler che alla ragazza resta poco da vivere (\"G\u00f3recki\").\nUna ballerina, Nini, invidiosa del successo di Satine, rivela al Duca che la sua protetta e lo scrittore hanno una relazione. L'uomo, furioso, esige di avere quell'incontro con Satine ormai rimandato da tempo, e la ragazza questa volta non pu\u00f2 rifiutarsi. Innamorata di Christian, Satine non cede alle avances del duca, il quale tenta quindi di abusare di lei, ma non ci riesce perch\u00e9 viene fermato da Chocolat, un ballerino del Moulin Rouge, amico della ragazza (\"El Tango de Roxanne\").\nLa situazione per lei e Christian si fa pericolosa: i due decidono di scappare per farsi una nuova vita, ma Zidler li ferma e rivela a Satine della sua morte imminente, e le dice di allontanare Christian, perch\u00e9 il Duca ha intenzione di ucciderlo (\"Fool to Believe\"). Cos\u00ec Satine decide di far credere a Christian che lei non lo ama pi\u00f9, perch\u00e9 solo in questo modo lui andr\u00e0 via e si salver\u00e0 (\"The Show Must Go On\"). Il ragazzo, profondamente turbato, non crede alle parole di lei e decide di fare un ultimo tentativo. Si introduce nel Moulin Rouge in occasione della prima del loro spettacolo (\"Hindi Sad Diamonds\") e durante la scena finale sale sul palco nei panni dello squattrinato suonatore, e getta delle banconote ai piedi di lei, dicendo di aver pagato l'amore ricevuto da quella prostituta. Lei allora, morente, scoppia in lacrime e sceglie di amarlo. Il Duca, che assiste alla scena, cerca di uccidere il giovane, ma Zidler, stufo di essere succube del Duca, lo ferma atterrandolo con un pugno (\"Come What May (Reprise)\"). Al calare del sipario i due sono felici. Finalmente hanno vinto il Duca e sono liberi di amarsi, ma improvvisamente Satine si accascia al suolo senza respiro e chiede a Christian di scrivere la storia del loro amore, dopodich\u00e9 muore tra le sue braccia (\"Nature Boy (Reprise)\").\nProduzione.\nRiprese.\nIl film \u00e8 stato girato quasi interamente presso gli studi Fox a Sydney, in Australia.\nLa collana di diamanti indossata da Nicole Kidman \u00e8 il gioiello pi\u00f9 costoso mai realizzato specificamente per un film, stimata un milione di dollari, con 1300 diamanti.\nJohn Leguizamo, per interpretare Henri de Toulouse-Lautrec, ha recitato tutto il film in ginocchio. Le gambe sono state eliminate digitalmente in postproduzione.\nDurante la registrazione di alcune scene di ballo, Nicole Kidman si \u00e8 fratturata due costole, questo ha costretto la produzione ad interrompere temporaneamente le riprese e l'attrice a rinunciare alle riprese di \"Panic Room\".\nCast.\nPer il ruolo di Christian si presentarono anche l'attore australiano Heath Ledger e l'attore americano Jake Gyllenhaal, entrambi furono respinti al provino perch\u00e9 Lurhman prefer\u00ec Ewan McGregor: in tale occasione i due attori divennero amici e sperarono di lavorare insieme, come poi avvenne, in \"I segreti di Brokeback Mountain\". Questi fatti furono raccontati ai tempi dell'uscita di quest'ultimo film dagli stessi Ledger e Gyllenhaal.\nSolitamente per motivi di sicurezza agli attori si vieta di utilizzare moto o altri mezzi pericolosi durante il periodo di realizzazione di un film, tuttavia Ewan McGregor avrebbe accettato il ruolo di Christian solo se avesse avuto il permesso di effettuare numerose escursioni in solitaria a bordo della sua moto, come avvenne.\nLa nota cantante australiana Kylie Minogue interpreta la Fatina verde dell'assenzio nel film.\nAlla fine della pellicola, nei titoli di coda compare anche Ozzy Osbourne come interprete dello scream della \"Fatina verde\".\nSceneggiatura.\nNella sceneggiatura originale, era previsto che Satine avesse un figlio di tre anni, e che Christian raccontasse l'intera vicenda proprio a lui.\nIl vero Moulin Rouge di Parigi possedeva realmente un enorme elefante nel suo giardino, che ospitava un locale in stile arabeggiante.\nOltre alla succitata \"La traviata\" di Giuseppe Verdi di cui \u00e8 una rivisitazione, il film si ispira in ambientazione e trama anche ad altre opere quali \"La boh\u00e8me\" di Giacomo Puccini e a \"Boule de Suif\" di Guy de Maupassant.\nIl vero proprietario del Moulin Rouge si chiamava Charles Ziedler, non Harold (come invece nel film).\nHenri de Toulouse-Lautrec in realt\u00e0 fu uno dei pi\u00f9 importanti pittori dell'epoca, e non si occup\u00f2 mai di teatro. Alcuni dei suoi dipinti tuttavia furono realizzati per pubblicizzare il Moulin Rouge.\nEdizione italiana.\nLa direzione del doppiaggio e i dialoghi italiani sono stati curati da Roberto Chevalier per conto della SEFIT-CDC.\nColonna sonora.\nTralasciando \"Moulin Rouge: Music Inspired by the Film\" (EMI, 2002), esistono due CD contenenti la colonna sonora del film."}
{"id": "60911", "revid": "2136", "url": "https://it.wikipedia.org/wiki?curid=60911", "title": "Bubble-Sort", "text": ""}
{"id": "60913", "revid": "287204", "url": "https://it.wikipedia.org/wiki?curid=60913", "title": "Michoac\u00e0n", "text": ""}
{"id": "60915", "revid": "1658", "url": "https://it.wikipedia.org/wiki?curid=60915", "title": "Michoac\u00e1n de Ocampo", "text": ""}
{"id": "60919", "revid": "2225", "url": "https://it.wikipedia.org/wiki?curid=60919", "title": "Moulin rouge!", "text": ""}
{"id": "60921", "revid": "22166", "url": "https://it.wikipedia.org/wiki?curid=60921", "title": "Scienza sociale", "text": ""}
{"id": "60924", "revid": "287204", "url": "https://it.wikipedia.org/wiki?curid=60924", "title": "Luca Enoch", "text": "Biografia.\nAppena nato si trasferisce con la famiglia a Monza, per poi tornare a Milano solo nel 1992. Nel 1994 si sposa, nel 1998 nasce la sua prima figlia e nel 2001 la seconda.\nTerminato il liceo scientifico si dedica all'attivit\u00e0 di grafico e illustratore, sia editoriale sia pubblicitario. Il suo esordio come autore di fumetti avviene nel 1990, al Convegno Internazionale del Fumetto e del Fantastico di Prato, dove vince il primo premio con una storia intitolata \"Raptus\". Nel luglio del 1991 pubblica una storia sul n. 10 della fanzine di \"Fumo di china,\" intitolata \"Eliah\", cui far\u00e0 seguito un secondo episodio. Nel giugno del 1992 esordisce professionalmente sul n. 6 dell\"'Intrepido\" con la storia \"Berserk\" e, dal n. 14, sulla stessa rivista pubblica la serie \"Sprayliz\"; sempre per \"Intrepido\" crea il personaggio \"Piotr\" il pornoconiglio, ispirato a \"Fritz il gatto\" di Robert Crumb. Per la rivista \"Action\" pubblica poi \"Ninja Boy\" e \"Skaters\" (che riapparir\u00e0 poi su \"L'isola che non c'\u00e8\"). Quando \"Intrepido\" chiude, la serie \"Sprayliz\" continua a essere pubblicata, in formato pocket, dalla Star Comics per 11 numeri.\nNel 1995 si aggiudica il premio di \"Fumo di China\" come miglior autore completo, mentre a \"Sprayliz\" vanno i premi di \"miglior personaggio\" e di \"miglior testata\". Ma ci\u00f2 avviene proprio nel momento in cui la Star Comics decide di chiudere l'albo. Nel 1996 viene premiato anche dalla rivista \"IF\", durante la manifestazione Cartoomics, come \"promessa del fumetto italiano\".\nNel 1994 idea il personaggio di Gea, una rockettara che vive nel mondo delle band giovanili ma il progetto non si concretizzer\u00e0 fino al 1999. Dopo l'esperienza con la Star Comics collabora con la Sergio Bonelli Editore per la quale scrive e disegna alcuni numeri della serie \"Legs\". Assieme a Stefano Vietti studia una nuova serie che si sarebbe dovuta chiamare \"Dragonero\".\nNel 1999 Sergio Bonelli gli offre l'opportunit\u00e0 di realizzare \"Gea\" dopo averne modificato alcune caratteristiche (la rockettara ideata alle origini \u00e8 trasformata in baluardo al servizio degli Arcangeli, una figura ricca di implicazioni mistiche ed esoteriche). Nonostante la connotazione fantastica l'autore non trascura nelle storie espliciti riferimenti all'attualit\u00e0 e al mondo reale. La serie assume una periodicit\u00e0 semestrale e si conclude, con il n. 18, dopo nove anni di pubblicazione.\nI personaggi di Enoch sono protagonisti anche di una pubblicazione a fumetti dell'universit\u00e0 Ca' Foscari che tratta il tema della disabilit\u00e0 (soggetto e sceneggiatura di Antonio Tripodi). \nNel 2001 inizia a pubblicare per l'editore francese Les Humanoides Associ\u00e8s \"Morgana\", saga tecno-fantasy scritta con il disegnatore Mario Alberti.\nHa continuato a proporre Sprayliz per l'editore indipendente fiorentino Comics &amp; Dintorni, pubblicando cinque albi autoprodotti. Per lo stesso editore pubblica PUTPURRI, raccolta di brevi racconti editi precedentemente su riviste e fanzine.\nDal gennaio del 2002 all'agosto del 2003 esce in esclusiva sul sito fuorispazio.net la serie di strisce di Daphne &amp; Cloe.\nDal novembre 2005 Enoch \u00e8 anche titolare di una rubrica aperiodica intitolata \"Amarcord\", sul sito \"ComicUS.it\", in cui si occupa di fumetti che lo hanno particolarmente influenzato. Nonostante l'autore dichiari che non ha intenti critici o storiografici, ma discorsivi, il taglio dei pezzi \u00e8 di tipo analitico e oggettivo, seppur con notazioni di gusto personale, e mette in luce aspetti tecnici salienti del fumetto trattato.\nNel 2007 ha illustrato \"Il drago di ghiaccio\" di George R. R. Martin edito da Mondadori, e ha pubblicato con Les Humanoides Associ\u00e8s il primo albo di una nuova serie, \"Rangaku\", con i disegni di Maurizio di Vincenzo. Nel giugno dello stesso anno, su incarico della Bonelli realizza, insieme ai colleghi Stefano Vietti e Giuseppe Matteoni, il romanzo a fumetti \"Dragonero\" che inaugura la nuova collana di storie autoconclusive intitolata \"Romanzi a fumetti Bonelli\" e che da giugno 2013 si \u00e8 trasformato in una omonima serie a fumetti regolare, sempre ad opera di Vietti ed Enoch.\nNel novembre 2008 inizia la pubblicazione di \"Lilith\", serie semestrale sempre per Sergio Bonelli Editore.\nIl 13 ottobre 2015 \u00e8 uscito il suo primo romanzo, \"Dragonero - Il risveglio del Potente\", basato sulle avventure e le ambientazioni della fortunata serie Bonelli \"Dragonero\". Il libro \u00e8 uscito ad un anno di distanza dal precedente romanzo sul personaggio, \"La maledizione di Thule\", scritto da Stefano Vietti, in cui Luca Enoch fece alcune illustrazioni."}
{"id": "60932", "revid": "729019", "url": "https://it.wikipedia.org/wiki?curid=60932", "title": "Melena", "text": "Con il termine melena (dal greco \u03bc\u03ad\u03bb\u03b1\u03b9\u03bd\u03b1, \"m\u00e8laina\", propr. femminile dell'aggettivo \u03bc\u03ad\u03bb\u03b1\u03c2, \"m\u00e8las\", \"nero\" [sottinteso \u03bd\u03cc\u03c3\u03bf\u03c2, \"n\u00f2sos\", \"malattia\"]) ci si riferisce alla emissione, attraverso l'ano, di feci con sangue digerito.\nManifestazioni cliniche.\nSi manifesta come una diarrea putrida di colore nero pece. Le feci assumono un colorito nerastro, appaiono untuose con un aspetto catramoso (feci picee). Si caratterizzano inoltre per essere decisamente fetide con un tipico odore molto acido.\nIl colore nero \u00e8 causato dalla ossidazione del ferro dell'emoglobina durante il suo passaggio attraverso l'ileo e colon.\nIl segno \u00e8 invariabilmente associato ad una emorragia gastrointestinale. La melena presuppone un versamento di sangue nel lume enterico di almeno 50 ml. La melena non \u00e8 considerata un'emergenza medica, poich\u00e9 generalmente associata ad un sanguinamento lento. Tuttavia \u00e8 necessaria l'ospedalizzazione del paziente per escludere cause gravi e prevenire l'evoluzione del problema.\nMelena ed ematochezia.\nIl sanguinamento proveniente dal tratto gastrointestinale inferiore (ad esempio il colon sigma ed il retto) \u00e8 generalmente associato con il passaggio di sangue rosso (ematochezia). Questo \u00e8 particolarmente vero in presenza di sanguinamento vivace. Il sangue agisce come un agente lassativo nell'intestino, promuovendo la peristalsi ed il passaggio di feci. Solo il sangue che proviene da una sorgente alta (ad esempio l'intestino tenue), ed il sanguinamento da una zona pi\u00f9 bassa che si verifica abbastanza lentamente da permettere la 'digestione' enzimatica sono associati a melena. Per questo motivo la melena \u00e8 spesso associata a sanguinamento che origina nello stomaco o nel duodeno (tratto gastrointestinale superiore), causato per esempio da un'ulcera peptica. Secondo una stima approssimativa sono necessarie circa 14 ore perch\u00e9 il sangue sia digerito dagli enzimi nel lume intestinale. Perci\u00f2 se il tempo di transito intestinale \u00e8 inferiore alle 14 ore, il paziente avr\u00e0 ematochezia, al contrario se \u00e8 superiore alle 14 ore il paziente si presenter\u00e0 con melena. In passato in molti testi medici si leggeva che la melena si verifica solo se la fonte del sanguinamento \u00e8 al di sopra del legamento di Treitz. In realt\u00e0 esistono numerose eccezioni a questa regola.\nEziologia.\nLa melena \u00e8 dovuta principalmente a:\nLa causa pi\u00f9 comune di melena \u00e8 l'ulcera peptica. Qualsiasi altra causa di sanguinamento del tratto gastrointestinale superiore-intestinale, o anche del colon ascendente, pu\u00f2 causare melena. La melena pu\u00f2 anche essere un segno di sovradosaggio di anticoagulanti, come il warfarin o l'acenocumarolo. Pu\u00f2 anche essere in relazione con sanguinamento dovuto ad alcune neoplasie (dell'esofago, dello stomaco o dell'intestino tenue), anche se il segno pi\u00f9 importante ed utile in questi casi \u00e8 l'ematemesi. Altre cause mediche di melena comprendono la gastrite, le varici esofagee e la sindrome di Mallory-Weiss.\nDiagnosi.\nUn'attenta anamnesi ed un accurato esame obiettivo debbono essere eseguiti in tutti i pazienti.\nSi debbono eseguire esami ematochimici di routine che includono emocromo, funzionalit\u00e0 epatica e test di coagulazione (tempo di protrombina, tempo di tromboplastina parziale, conta delle piastrine). L'emoglobina e l'ematocrito debbono essere eseguiti in modo seriato per quantificare l'entit\u00e0 del sanguinamento.\nL'esame obiettivo deve includere l'esplorazione digitale rettale.\nUn sondino nasogastrico dovrebbe essere posizionato per confermare la presenza di un sanguinamento del tratto gastrointestinale superiore. Va ricordato che la sensibilit\u00e0 di tale tecnica \u00e8 decisamente bassa..\nUn'endoscopia digestiva pu\u00f2 essere utilizzata per diagnosticare la sede del sanguinamento. Inoltre \u00e8 possibile ricorrere alla emostasi di una lesione sanguinante per via endoscopica.\nArteriografia: utile solo in caso di un sanguinamento di entit\u00e0 superiore ad 1cc al minuto.\nDiagnosi differenziale.\nAlcune cause di \"falsa\" melena comprendono:"}
{"id": "60933", "revid": "228587", "url": "https://it.wikipedia.org/wiki?curid=60933", "title": "Ipocloridria", "text": "La ipocloridria o ipoacidit\u00e0 \u00e8 una disfunzione dell'apparato digerente, consistente nella scarsit\u00e0 di acido cloridrico nel succo gastrico.\nDiagnostica.\nLa diagnosi di ipocloridria viene posta attraverso lo studio del succo gastrico (prelevato mediante sondaggio). Si parla di ipocloridria allorch\u00e9 il contenuto di acido cloridrico libero, nel succo gastrico del paziente a digiuno, non supera i 40 gradi.\nL'entit\u00e0 della ipoacidit\u00e0 pu\u00f2 anche essere maggiore, sino a raggiungere una situazione di acloridria, nella quale il succo gastrico non contiene acido cloridrico libero nemmeno dopo stimolazione con istamina.\nEziologia.\nLe cause della ipocloridria sono molteplici: possono essere dovute all'et\u00e0 (nella persona anziana anche in buona salute la formazione di acidit\u00e0 gastrica \u00e8 assai ridotta), all'uso di farmaci, a precedenti interventi chirurgici (vagotomia, gastroresezione), a malattie primitive dello stomaco (gastrite atrofica, carcinoma gastrico) o, anche, a malattie del sangue (anemia perniciosa).\nClinica.\nLa sintomatologia che si accompagna alla ipocloridria \u00e8 determinata dal fatto che in tali condizioni la digestione gastrica degli alimenti \u00e8 incompleta o assente, per cui si appesantisce il lavoro digestivo dell'intestino; ne scaturisce una tendenza diarroica dell'alvo, associata ad inappetenza, repulsione verso alcuni cibi, senso di gonfiore epigastrico post-prandiale, digestione lunga e faticosa (dispepsia ipocloridrica).\nTrattamento.\nLa terapia dell'ipocloridria gastrica, ove non sia possibile correggere la malattia che ne \u00e8 la causa, \u00e8 sostitutiva, consiste cio\u00e8 nella somministrazione per via orale, durante i pasti, di acido cloridrico diluito, per lo pi\u00f9 in associazione con pepsina."}
{"id": "60935", "revid": "767487", "url": "https://it.wikipedia.org/wiki?curid=60935", "title": "Ipercloridria", "text": "La ipercloridria \u00e8 una disfunzione dell'apparato digerente, consistente nell'eccesso di acido cloridrico nel succo gastrico."}
{"id": "60950", "revid": "107916420", "url": "https://it.wikipedia.org/wiki?curid=60950", "title": "Pennino", "text": "Il pennino \u00e8 la parte scrivente di una penna stilografica. \nDescrizione.\nEssenzialmente \u00e8 costituito da una lamina di metallo appuntita, generalmente in acciaio, o in una lega di oro e rame nelle penne stilografiche. La sua parte posteriore \u00e8 a sezione circolare e si trova a diretto contatto con l'involucro esterno della penna. Il pennino \u00e8 appoggiato su una struttura in materiale plastico, normalmente dotato di tante lamelle simili a quelle di un pettine. Il loro scopo \u00e8 quello di trattenere l'eccesso di inchiostro che pu\u00f2 affluire al pennino dal serbatoio o dalla cartuccia. Infatti, quando la scorta di inchiostro \u00e8 in via di esaurimento, l'ingresso di minuscole bolle d'aria nel serbatoio facilita l'uscita di inchiostro in sovrabbondanza, riempiendo oltre l'orlo il canale di trasporto verso il pennino e tendendo quindi a macchiare. Le lamelle drenano l'inchiostro in eccesso.\nProblemi di scrittura.\nIn considerazione della delicatezza e precisione del meccanismo di scrittura, \u00e8 facile imbattersi in penne stilografiche con difetti di scrittura. \u00c8 opportuno sempre procedere, come operazione preliminare, alla pulizia della penna, mediante immersione in acqua fredda. Si pu\u00f2 lasciare in immersione la penna, smontata nelle sue parti principali, per qualche ora. Non si devono usare n\u00e9 detergenti n\u00e9 acqua calda. Se, anche dopo accurata pulizia, non si ottiene una scrittura regolare, occorre analizzare nel dettaglio il difetto che si presenta, generalmente caratterizzato da:\nIl problema di cui al primo punto si pu\u00f2 risolvere facilmente inserendo con delicatezza una lametta da barba, a partire dalla punta del pennino, spingendola fino a che tocchi la parte in plastica su cui poggia il pennino (quindi si spinge per qualche millimetro).\nIl problema di cui al secondo punto \u00e8 molto pi\u00f9 complesso perch\u00e9 dipende da pi\u00f9 fattori. Generalmente \u00e8 opportuno far riparare queste penne difettose da centri specializzati, tuttavia un'attenta osservazione pu\u00f2 a volte aiutare. Se si tratta di una stilografica con ricarica a cartucce e si individua che la macchia si genera quando il livello dell'inchiostro in cartuccia \u00e8 calato circa alla met\u00e0 o meno della capienza della cartuccia, si pu\u00f2 realizzare una cartuccia \"strozzata\" con all'interno un restringimento lungo circa met\u00e0 della cartuccia medesima. Questo espediente, non garantito, riduce in modo drastico il pericolo di macchie sulla carta dovute all'ingresso improvviso nella cartuccia di una bolla d'aria. Nella stragrande maggioranza dei casi, infatti, le macchie sono causate dall'eccesso di fuoriuscita, improvvisa, di inchiostro dalla stilografica, per il contemporaneo ingresso di aria. Oltre alle caratteristiche tecniche costruttive imperfette, questo fenomeno pu\u00f2 essere originato da una microfessura nella cartuccia o nella parte di penna che va dall'innesto della cartuccia fino all'inizio del pennino. Un'altra causa pu\u00f2 essere il diametro eccessivo della bocca della cartuccia. Generalmente, nel caso di cartucce semivuote, \u00e8 la mano stessa dello scrivente che con il suo calore dilata l'aria all'interno della cartuccia, provocando la fuoriuscita dell'inchiostro."}
{"id": "60951", "revid": "287204", "url": "https://it.wikipedia.org/wiki?curid=60951", "title": "Argenteo", "text": "Largenteo (in Latino \"Argenteus\") era una moneta d'argento prodotta nell'Impero romano a partire dalla riforma monetaria di Diocleziano nel 294 fino a circa il 310. Era simile come peso e finezza al denario del tempo di Nerone. La moneta fu prodotta ad un peso teorico di un 1/96 della libbra romana (cio\u00e8 di circa 3 grammi), come indicato del numero romano XCVI sul rovescio della moneta.\nLa parola \"Argenteus\", che significa \"d'argento\" in Latino, \u00e8 usata per la prima volta da Plinio il Vecchio nella sua \"Naturalis historia\" nella frase \"nummus argenteus\" (moneta d'argento). Lo storico del IV secolo Ammiano Marcellino usa la stessa espressione, comunque non c'\u00e8 un'indicazione che questo sia il nome ufficiale per una denominazione. L'Historia Augusta usa la frase per riferirsi a parecchie monete.\nAltri progetti.\n "}
{"id": "60952", "revid": "154893", "url": "https://it.wikipedia.org/wiki?curid=60952", "title": "Solstizio d'estate", "text": ""}
{"id": "60953", "revid": "154893", "url": "https://it.wikipedia.org/wiki?curid=60953", "title": "Solstizio d'inverno", "text": ""}
{"id": "60955", "revid": "499531", "url": "https://it.wikipedia.org/wiki?curid=60955", "title": "Penna stilografica", "text": "Una penna stilografica \u00e8 una penna utilizzata per la scrittura, composta da una cannetta piena d'inchiostro e da un pennino. L'inchiostro liquido confluisce al pennino attraverso un sistema di distribuzione che combina gravit\u00e0 e capillarit\u00e0. L'inchiostro pu\u00f2 essere fornito o da cartucce o da un contagocce oppure da una variet\u00e0 di meccanismi per rifornire l'inchiostro nel serbatoio. Ad esempio alcune penne hanno una pompetta di gomma collegata al serbatoio dell'inchiostro per risucchiare l'inchiostro da una boccetta. La maggior parte delle penne stilografiche di nuova produzione usano o delle cartucce usa e getta oppure un serbatoio rimovibile con un meccanismo a vite o a pistone per la fornitura dell'inchiostro.\nStoria.\nLe prime notizie storiche di una penna a serbatoio risalgono al X secolo. Nel 953 l'Imam fatimide d'Egitto, al-Mu'izz li-Din Allah, chiese una penna che non macchiasse le mani e i vestiti e fu provvisto di una penna con un serbatoio di inchiostro collegato al pennino per gravit\u00e0 e capillarit\u00e0. \u00c8 tuttavia possibile che altri tentativi di utilizzare una penna a serbatoio vadano molto pi\u00f9 indietro nel tempo.\nEsistono dei disegni di Leonardo da Vinci che descrivono una penna a serbatoio di inchiostro. Una tale penna \u00e8 stata ricostruita in tempi recenti sulla base di tali disegni. Un'analisi dei codici leonardeschi mostra una regolarit\u00e0 e continuit\u00e0 di scrittura che \u00e8 impossibile ottenere dovendo intingere continuamente la penna nell'inchiostro. Tutto ci\u00f2 rende logica la conclusione che Leonardo abbia prodotto una tale penna e se ne sia servito per i suoi lavori.\nDaniel Schwenter descrive una penna costruita con due penne d'oca, laddove una serviva da serbatoio per l'inchiostro all'interno dell'altra penna. L'inchiostro era trattenuto nella penna da un tappino di sughero e veniva passato alla punta del pennino attraverso un piccolo foro. Penne di questo tipo vennero prodotte nel XVII secolo ma non ne \u00e8 rimasto alcun esemplare. Inoltre lo sviluppo tecnico per ottenere una penna affidabile \u00e8 stato molto lento e significativo solo nel XIX secolo. Ci\u00f2 \u00e8 dovuto soprattutto alla limitata conoscenza del ruolo giocato dalla pressione dell'aria nel funzionamento della penna e dalla composizione degli inchiostri ancora altamente corrosivi e ad alto tasso di sedimenti.\nLa storia moderna di questo strumento inizia nel 1780 quando Scheller ne sviluppa un prototipo in bronzo e corno. Si passa, quindi, al 1809 quando viene brevettato un prototipo di quello che in futuro si evolver\u00e0 nella penna a sfera.\nIl governo della Francia brevett\u00f2 la penna stilografica nel maggio 1827 a seguito dell'invenzione da parte di uno studente Romeno, Petrache Poenaru. A partire dal 1850 ci fu un costante aumento sia dei brevetti di penne stilografiche sia della produzione di penne stesse. Solo in seguito a tre innovazioni chiave la penna stilografica divenne uno strumento largamente diffuso per la scrittura. Queste invenzioni furono il pennino dorato con la punta in iridio, l'ebanite e l'inchiostro a flusso libero.\nNel 1870 Duncan MacKinnon, un canadese, cre\u00f2 una stilografica con un pennino tubolare cavo ed un filo che funzionava come valvola. In questo periodo le penne stilografiche venivano usate prevalentemente per la realizzazione di bozzetti e disegni tecnici.\nLe invenzioni di \"penne senza fine\" si susseguirono per tutto il XIX secolo, ma nessuna era in grado di fornire una sufficiente qualit\u00e0 di scrittura. I problemi fisici legati alla conduzione dell'inchiostro dal serbatoio al pennino sono infatti molteplici: si vengono a sommare problemi di capillarit\u00e0, di viscosit\u00e0 dell'inchiostro, di gravit\u00e0, di sbalzo di temperatura e via dicendo. Le soluzioni brevettate durante l'Ottocento erano tutte estremamente elaborate e sostanzialmente inutili. Alcuni progetti prevedevano una molteplicit\u00e0 di valvole e pistoni che dovevano regolare, riga per riga, il flusso dell'inchiostro. Data la loro imperfezione, si parla, per tutti questi brevetti, di \"protostilografiche\".\nNonostante l'esistenza di vari precursori, \u00e8 molto comune sentir dire che la data di nascita della penna stilografica moderna sia da porsi all'incirca nel 1883, quando Lewis Waterman, con l'invenzione dell'alimentatore multicanale, inizi\u00f2 lo sviluppo di quello che viene proclamato come il primo modello veramente funzionante ed affidabile di penna stilografica. In realt\u00e0 si tratta di una verit\u00e0 molto parziale, in quanto all'epoca esistevano gi\u00e0 modelli funzionanti di penne stilografiche, anche se certamente l'impulso dell'invenzione di Waterman fu molto importante, anche per il contributo che l'azienda dette nella industrializzazione della produzione.\nIn questo periodo le penne stilografiche erano ricaricate svitando una sezione del fusto o del supporto ed inserendo l'inchiostro con un contagocce. Tuttavia questo sistema era lento e non efficiente. Inoltre, le penne tendevano a perdere inchiostro all'interno del cappuccio o attraverso le due sezioni della canna usate per la ricarica. Adesso che i problemi dei materiali di costruzione erano stati risolti ed il flusso dell'inchiostro era stato regolato il problema successivo da risolvere era l'invenzione di un sistema di ricarica semplice ed efficiente che risolvesse anche le perdite di inchiostro.\nI primi sistemi di caricamento erano a contagocce; il blocco alimentatore-pennino poteva essere rimosso per caricare la penna, oppure retrocedere con un meccanismo elicoidale contenuto nella penna (si tratta delle penne \"rientranti\").\nNel 1901 viene commercializzata la prima penna con caricamento automatico, creata da Roy Conklin. Denominato \"crescent filler\". Il sacchetto di gomma viene compresso da una barretta metallica su cui agisce direttamente premendo una mezzaluna di metallo che esce dal corpo della penna, a sua volta bloccata da un anello in ebanite che impedisce la compressione involontaria. Il meccanismo \u00e8 molto semplice dal punto di vista meccanico, ma la mezzaluna che esce dalla penna, secondo alcuni ne disturba l'estetica, anche se secondo altri \u00e8 utile perch\u00e9 impedisce alla penna di cadere rotolando dal tavolo.\nIl meccanismo crescent filler resta sul mercato fino agli anni venti. Nel 1912 (ma il suo brevetto \u00e8 del 1907) Walter A. Sheaffer, lanci\u00f2 sul mercato la prima stilografica dotata di sistema a levetta laterale, in cui la compressione del gommino avviene agendo su una levetta, appunto, che disturba molto meno l'estetica ed \u00e8 pi\u00f9 semplice da usare del crescent filler. Il sistema avr\u00e0 un successo immenso, e molte aziende si affretteranno a copiarlo sfruttando la presenza di brevetti simili precedenti a quello di Sheaffer.\nUn meccanismo di successo \u00e8 anche il button filler, o caricamento a pulsante di fondo (usato ancor oggi da varie aziende), in cui la compressione avviene con un pulsante che agisce sulla barretta metallica. \u00c8 un sistema pi\u00f9 complicato e meno efficiente della levetta laterale e richiede un certo sforzo per attivarlo; avr\u00e0 comunque un discreto successo, applicato in particolare sulle \"Parker Duofold\".\nParallelamente in Europa si realizzavano varianti sul meccanismo delle penne rientranti, e nel 1905, ad opera della De La Rue, un meccanismo a siringa rovesciata il cui principio era quello di creare il vuoto direttamente nel corpo della penna per risucchiare l'inchiostro (copiato negli anni trenta dalle americane Sheaffer ed Eversharp). A parte questi, le penne europee dei primi anni del Novecento erano sostanzialmente imitazioni, anche per i sistemi di caricamento (levetta o pulsante di fondo), delle penne americane. \u00c8 solo molto pi\u00f9 tardi, nel 1929, che la Pelikan realizzer\u00e0 il rivoluzionario caricamento a stantuffo, che a lungo \u00e8 rimasto nelle stilografiche moderne l'unico contendente per la cartuccia di plastica, che pure ha origini europee, essendo stata creata dalla filiale francese della Waterman.\nPennini.\nI pennini si dividono, in base alla loro larghezza, in:"}
{"id": "60956", "revid": "287204", "url": "https://it.wikipedia.org/wiki?curid=60956", "title": "Bes (moneta)", "text": "Il bes era una moneta di bronzo emessa eccezionalmente durante la Repubblica romana. \nIl bes, valutato due terzi dell'asse (8 once), fu battuto soltanto nel 126 a.C. da C. Cassio assieme al dodrante, un'altra denominazione molto rara che era valutata tre - quarti dell'Asse.\nLa moneta presenta al dritto la testa di Libero a destra con una corona di vite, dietro il segno del valore: S \u2022\u2022. Al rovescio c'\u00e8 la prua di nave tipica della monetazione romana in bronzo con l'indicazione del magistrato monetario sopra, sotto, e la stessa indicazione del valore davanti.\nIl monetario oltre al bes ed al dodrante, ha emesso anche un denario ed un quadrante. Di quest'ultima moneta \u00e8 noto un solo esemplare nella collezione capitolina.\nLe monete hanno i seguenti tipi e simboli:\nProbabilmente \u00e8 il figlio del Gaio Cassio Longino che fu console nel 124 a.C. \nL'urna e i riferimenti alla Libert\u00e0 dovrebbero alludere alla \"Lex Cassia tabellaria\" del 137 a.C. che introdusse il voto segreto per i processi popolari.\nCollegamenti esterni.\nImmagini del denario di C. Cassio su Wildwinds.com"}
{"id": "60957", "revid": "2149408", "url": "https://it.wikipedia.org/wiki?curid=60957", "title": "Bes", "text": ""}
{"id": "60968", "revid": "729019", "url": "https://it.wikipedia.org/wiki?curid=60968", "title": "Oricalco", "text": "In metallurgia, l'oricalco () \u00e8 un particolare tipo di ottone, molto utilizzato in numismatica. Si tratta di una lega col 90% di rame e il 10% di zinco.\nIl nome indicava inizialmente un metallo leggendario in Grecia, menzionato ad esempio dall'inno omerico ad Afrodite, e poi ripreso da Platone nel racconto del mito di Atlantide; il termine in seguito \u00e8 stato ripreso per altri usi.\nOrigine leggendaria.\nNel dialogo \"Crizia\" di Platone, l'oricalco \u00e8 un metallo rossastro, che veniva estratto ad Atlantide ma che era conosciuto soltanto per nome dopo la scomparsa dell'isola. Il minerale era presente in molte parti di Atlantide, ed era considerato secondo per valore soltanto all'oro.\nLe due mura esterne del tempio di Poseidone e Clito erano placcate rispettivamente con ottone e stagno, mentre le mura della terza cinta, che comprendevano l'intera cittadella, \u00abrisplendevano con la rossa luce dell'oricalco\u00bb.\nLo scoliaste di Esiodo lo definisce un \u00abmetallo candido\u00bb. Plinio il Vecchio afferma addirittura che il bronzo e il rame di Cipro perdettero molto del loro valore quando fu scoperto l'oricalco.\nSecondo la leggenda, le varie armi come spade, frecce, lance, non riuscivano neppure a scalfire gli scudi fatti di oricalco, che risultavano infrangibili per qualunque arma: era inoltre un materiale ignifugo.\nCon la trascrizione in latino del nome, il prefisso \"\u00f3ros\" venne adattato ad \"\u0101urum\", \"oro\", cosicch\u00e9 \"aurichalcum\" significava letteralmente \"rame d'oro\" o \"rame dorato\".\nArcheologia.\nNel dicembre 2014 sono stati rivenuti, sulla costa sud della Sicilia a Gela, diversi lingotti di oricalco in una nave di circa 2.600 anni fa. Il metallo \u00e8 composto da una lega di 75-80% di rame, 15-20% di zinco, con piccole percentuali di nichel, piombo e ferro.\nUso contemporaneo del nome.\nCon il termine oricalco \u00e8 stato denominato nel 2001 il primo tessuto a memoria di forma a trama ortogonale mai realizzato basandosi su un filato in lega metallica di nichel e titanio. Il tessuto \u00e8 stato studiato in vista dell'applicazione nel settore medico, in particolare per gli stent cardiovascolari. La prima realizzazione con questo tessuto \u00e8 stata citata anche sul \"TIME\" del 2001 come una delle migliori invenzioni di quell'anno.\nNel 2010, due copie della camicia a memoria di forma realizzate in tessuto Oricalco sono entrate a far parte della collezione permanente del Museo della Scienza e dell'Industria di Chicago, nell'area \"Science, Storms, Atoms\".\nNumismatica.\nIn numismatica, l'oricalco \u00e8 una lega di rame e zinco simile all'ottone (anch'esso lega di rame e zinco, ma con percentuali molto superiori di zinco e altri elementi chimici), di color oro usata per coniare il sesterzio e il dupondio.\nEra considerato di valore superiore al rame, di cui era invece fatta la moneta da un asse.\nMusicologia.\nL'oricalco \u00e8 stato usato nel Medioevo per la fabbricazione di strumenti musicali tipo trombe, chiarine ed altri simili; per tale motivo, \u00e8 stato dato il nome di \"Oricalchi\" agli strumenti metallici a bocchino, che pu\u00f2 essere considerato un sinonimo di \"ottoni\".\nRiferimenti nella cultura di massa.\nVideogiochi.\nIn vari videogiochi, specialmente nei giochi di ruolo, l'oricalco pu\u00f2 essere lavorato in monili; esempi di giochi che impiegano questo dispositivo includono:\nInoltre:"}
{"id": "60972", "revid": "899609", "url": "https://it.wikipedia.org/wiki?curid=60972", "title": "Compagnia olandese delle Indie orientali", "text": "La Compagnia olandese delle Indie orientali (in olandese \"Vereenigde Geoctroyeerde Oostindische Compagnie\", abbreviato in VOC) \u00e8 stata una compagnia commerciale olandese attiva nei territori coloniali olandesi in Asia dal 1602 al 1800.\nStoria.\nFondazione.\nLa VOC fu costituita il 20 marzo 1602 con un capitale sociale di 6.459.840 fiorini sottoscritto dalle sei Camere olandesi (Amsterdam, Middelburg, Enkhuizen, Delft, Hoorn e Rotterdam) quando il governo le garant\u00ec il monopolio delle attivit\u00e0 commerciali nelle colonie in Asia, dopo che la ribellione delle Province Unite contro la Spagna (1566) e il passaggio del Portogallo sotto la dominazione spagnola (1580) avevano chiuso ai mercanti olandesi i porti di rifornimento tradizionali (Cadice e Lisbona), costringendoli a procurarsi le spezie direttamente all'origine.\nEspansione e monopolio olandese.\n Alla Compagnia era stato concesso il monopolio per ventun anni dei traffici olandesi tra il Capo di Buona Speranza e lo Stretto di Magellano, nonch\u00e9 l'autorit\u00e0 di edificare fortilizi, stipulare trattati e muovere guerra. Nella prima met\u00e0 del XVII secolo la Compagnia prese piede nell'arcipelago delle Molucche (Amboina nel 1605, Banda nel 1609) dove la sottomissione dei principati marittimi di Ternate, Tidore e Batjam port\u00f2 al culmine la sua potenza.\nLa successiva estromissione di francesi ed inglesi le permise di occupare il mar di Giava, di occupare Bantam e di fondare Batavia (1619).\nLa penetrazione prosegu\u00ec pi\u00f9 a occidente con l'impianto di case di commercio a Johore e Malacca nel 1641, con la fondazione di basi sulla costa indiana del Malabar nel 1661, con l'invio di mercanti nel Borneo settentrionale nel 1665 e di missioni a Formosa. Il trattato di Breda (1667) sanc\u00ec l'esistenza di un impero coloniale olandese d'oriente costituito da una serie di basi commerciali fortificate dal capo di Buona Speranza (1652) a Timor, passando per lo scalo persiano di Bandar Abbas.\nLa situazione di assoluto monopolio di cui la Compagnia godeva nel commercio di alcuni prodotti permise agli azionisti di realizzare profitti altissimi, con un dividendo del 22% nell'arco della sua esistenza con punte del 132,5% nel 1610 e del 37,5% nel 1619, malgrado cospicui reinvestimenti per rafforzare la compagnia dal punto di vista militare ed economico.\nDeclino e soppressione.\nTuttavia alla fine del Seicento la sua potenza cominci\u00f2 a scemare, sia per la concorrenza francese e inglese, sia per la cattiva amministrazione, sia per le ingenti spese militari dovute alle frequenti ribellioni indigene. Nel 1740, semplici voci sulla deportazione della popolazione di etnia cinesi dall'area di Batavia portarono a disordini diffusi. I militari olandesi perquisirono le case dei cinesi a Batavia in cerca di armi. Quando una costruzione prese fuoco accidentalmente, i militari e i cittadini pi\u00f9 poveri iniziarono a massacrare la popolazione cinese saccheggiandone le propriet\u00e0. Questo massacro di cinesi fu ritenuto sufficientemente grave dal consiglio di amministrazione della VOC da farle subire un'indagine ufficiale governativa per la prima volta nella sua storia. Persi numerosi stabilimenti nel corso della quarta guerra anglo-olandese (1780-1784), e ceduti i restanti agli alleati britannici dopo l'invasione dei Paesi Bassi da parte delle armate rivoluzionarie francesi nel 1794, nel 1798 la Compagnia cess\u00f2 i traffici e fu sciolta due anni dopo lasciando i propri resti allo stato olandese.\nOrganizzazione.\nLa Compagnia Olandese delle Indie Orientali nacque dalla fusione di otto compagnie minori dietro le pressioni degli Stati generali olandesi che desideravano porre ordine tra le innumerevoli societ\u00e0 di navigazione e coagulare le proprie risorse per strappare al Portogallo il monopolio commerciale dei mari delle Indie. La Compagnia era composta da 6 Camere (\"Kamers\") fondatrici. Il suo organo esecutivo era costituito dagli Heeren XVII, i direttori, scelti in seno a un'assemblea di 60 rappresentanti degli azionisti con una presenza fissa di otto delegati della Camera di Amsterdam e quattro provenienti dalla Zelanda. Il capitale iniziale fu in seguito diviso in piccole azioni rapidamente sottoscritte e successivamente rastrellate dagli stessi direttori, che assunsero cos\u00ec una posizione oligarchica.\nPer il governo delle terre coloniali acquisite la Compagnia cre\u00f2 un'amministrazione stabile, con sede a Batavia, facente capo a un governatore generale assistito da un Consiglio delle Indie composto da sedici membri.\nStruttura governativa territoriale.\nLa sede del governo generale della Compagnia era a Batavia sull'isola di Giava (ora Giacarta, Indonesia). I territori coloniali progressivamente conquistati erano direttamente annessi dalla compagnia oppure si creava una sorta di pesante protettorato sugli stati indigeni alleati.\nLe cosiddette \"Indie olandesi\" erano organizzate in governatorati soggetti a quello generale di Batavia.\nAltri avamposti coloniali erano nelle Indie Orientali Olandesi divenute poi Indonesia, cos\u00ec come sulle Isole delle Spezie (Molucche) costituiti da fattorie commerciali, empori o protettorati.\nCollegamenti esterni.\nLe navi della VOC dal sito Il filo di Arianna"}
{"id": "60973", "revid": "958185", "url": "https://it.wikipedia.org/wiki?curid=60973", "title": "Compagnia delle Indie", "text": "Con il termine Compagnia delle Indie si possono intendere:\nUn insieme di societ\u00e0 di capitali costituite nel XVII secolo alle quali alcuni paesi assegnarono il monopolio delle attivit\u00e0 commerciali nelle rispettive colonie in Asia o nei Caraibi:"}
{"id": "60975", "revid": "2519", "url": "https://it.wikipedia.org/wiki?curid=60975", "title": "Compagnia delle Indie Orientali", "text": ""}
{"id": "60976", "revid": "842349", "url": "https://it.wikipedia.org/wiki?curid=60976", "title": "Iveco", "text": "Iveco (\"Industrial Vehicles Corporation\", Societ\u00e0 per la produzione di Veicoli Industriali) \u00e8 una societ\u00e0 olandese, specializzata nella produzione di veicoli industriali e autobus, controllata dal Gruppo Exor. Progetta e costruisce veicoli commerciali leggeri, medi e pesanti, mezzi cava/cantiere, autobus urbani e interurbani e veicoli speciali per applicazioni quali l'antincendio, le missioni fuoristrada, la difesa e la protezione civile.\nIl nome nasce nel 1975 dalla fusione di marchi italiani, francesi e tedeschi. Ha impianti produttivi in Europa, Cina, Russia, Australia, Africa, Argentina e Brasile ed \u00e8 presente in oltre 160 paesi, con circa 5.000 punti vendita e assistenza. La produzione mondiale si aggira intorno ai 150.000 veicoli commerciali l'anno con un fatturato di circa 10 miliardi di euro.\nStoria.\nIveco nasce il 1\u00ba gennaio 1975 dalla fusione di 5 diversi marchi: Fiat Veicoli Industriali (con sede a Torino, Italia), OM (Italia), Lancia Veicoli Speciali (Italia), Unic (Francia) e Magirus-Deutz (Germania) per impulso dell'ingegnere bresciano Bruno Beccaria, che ne sar\u00e0 anche primo amministratore delegato. Dopo la fusione, la neonata Iveco avvia un processo di razionalizzazione delle gamme di prodotto, degli stabilimenti di produzione e della rete commerciale, pur mantenendo i marchi originali. Negli anni tra il 1975 e il 1979 Iveco ha una gamma di 200 modelli di base e 600 versioni che vanno dalle 2,7 tonnellate di MTT di un veicolo leggero fino a superare le 40 tonnellate dei veicoli pesanti, oltre ad autobus e motori.\nNel 1978 Iveco lancia il primo prodotto della gamma dei veicoli leggeri a marchio Iveco, il Daily. Il prodotto nell'idea originale voleva essere un piccolo veicolo industriale, con caratteristiche di solidit\u00e0 strutturale e affidabilit\u00e0. Nel 1980 Iveco costruisce il primo motore Diesel turbo per veicoli industriali pesanti. Negli anni '80 la strategia aziendale \u00e8 molto attenta alla promozione del proprio marchio e prendono il via le sponsorizzazioni di eventi sportivi, come le Olimpiadi di Mosca nel 1980, la Coppa Davis nel 1982, le spedizioni di Jaques Cousteau nel bacino dell'Amazzonia nel 1983 e il Raid Pigafetta, in cui il camion Iveco-Fiat 75 PC 4x4 compie per primo il periplo del mondo. Vengono inoltre create tre nuove divisioni: motori Diesel, autobus e veicoli antincendio.\nNel 1984 Iveco lancia il TurboStar, veicolo pesante stradale che diventa il \"best seller\" italiano e un importante player sul mercato europeo, raggiungendo la quota di 50.000 unit\u00e0 venduta in 7 anni. Nel 1985 Iveco produce il primo motore Diesel leggero a iniezione diretta. Nel 1986 viene costituita la Iveco Ford Truck Ltd., una joint venture paritetica con Ford, alla quale sono affidate la produzione e la vendita dei maggiori veicoli della gamma Iveco e gamma Ford Cargo. A met\u00e0 degli anni \u201880 Astra, che produce \"dumper\" e veicoli da cantiere e da cava con sede a Piacenza, entra nel gruppo Iveco. Nel 1989 viene prodotto il primo motore Diesel con EGR per la riduzione delle emissioni inquinanti adatto per i veicoli commerciali, con cui viene equipaggiato il nuovo Daily lanciato nello stesso anno.\nNegli anni '90 la gamma viene completamente rinnovata con i veicoli EuroCargo, EuroTech, EuroTrakker ed EuroStar. Nel 1992 l'EuroCargo e nel 1993 l'EuroTech vengono nominati \u201cTruck of the Year\u201d e, per la prima volta, questo riconoscimento viene assegnato allo stesso costruttore per due anni consecutivi. Sempre negli anni '90 acquisisce il controllo del 60% di Enasa, azienda che dal 1947 produce i veicoli industriali Pegaso. Nel 1991 viene acquisita l'inglese Seddon Atkinson, azienda che vanta una lunga tradizione nei veicoli speciali per il settore delle costruzioni e per la raccolta dei rifiuti. Nello stesso anno viene inaugurata la prima linea di montaggio del TurboDaily presso gli stabilimenti della Nanjing Motor Corporation in Cina.\nNel 1992 Iveco rileva il principale costruttore di veicoli industriali australiano e costituisce la Ital, nominata prima Iveco International Trucks Australia e, nel 2001, Iveco Trucks Australia Limited. Nel 1995 Iveco firma un accordo con Yuejin Motor Corporation di Nanchino per la costituzione della joint venture Naveco destinata a produrre veicoli leggeri e motori Diesel. Intanto, la divisione veicoli antincendio sottoscrive un'intesa con il gruppo Sinopec per l'assemblaggio in Cina di veicoli speciali con estintori a schiuma.\nNel 1996 le attivit\u00e0 antincendio in Germania vengono strutturate nella societ\u00e0 Iveco Magirus Brandschutztechnik GmbH. L'anno successivo le stesse attivit\u00e0 sono rafforzate dall'ingresso della societ\u00e0 austriaca L\u00f6hr, che prende il nome di L\u00f6hr Magirus. Lo stabilimento italiano di Foggia taglia il traguardo dei 2,5 milioni di motori prodotti in 20 anni, e nel 1999 la produzione dei propulsori Diesel raggiunge il suo massimo storico: 405.000 unit\u00e0. Nel 1998 viene lanciato il Cursor 8, seguito l'anno successivo dal Cursor 10, il primo motore Diesel con turbina a geometria variabile per veicoli industriali pesanti. Si celebra anche la ricorrenza del 125\u00ba anno di attivit\u00e0 dalla presentazione della prima scala Magirus e la consegna della 5.000a autoscala Magirus prodotta dal secondo dopoguerra. Nel 2003 Irisbus, nata come joint-venture con Renault, \u00e8 totalmente acquisita da Iveco.\nNel 2004 nasce il marchio Iveco Motors che riunisce le attivit\u00e0 motoristiche e l'anno successivo, viene incorporato nella neo-nata societ\u00e0 Fiat Powertrain Technologies. A fine 2004 diventa operativa l'intesa tra Iveco e la societ\u00e0 cinese Saic (Shanghai Automotive Industry Corporation). Nel 2006 Iveco \u00e8 sponsor delle Olimpiadi di Torino, con una flotta di oltre 1.200 autobus Iveco Irisbus. L'anno successivo Iveco diventa sponsor degli All Blacks, la squadra neozelandese di Rugby. Nel 2009 Iveco comincia la sponsorizzazione del Moto GP come Trucks and Commercial Vehicle Supplier, che si affianca a quella storica della Scuderia Ferrari a cui Iveco fornisce i veicoli che trasportano le monoposto in tutte le gare del Campionato Mondiale di Formula 1.\nIl 1\u00ba gennaio 2011 nasce Fiat Industrial che comprende le societ\u00e0 CNH Global, Iveco e FPT Industrial. Nel mese di settembre dello stesso anno viene inaugurato a Torino il Fiat Industrial Village, un centro polivalente di Fiat Industrial, realizzato per vendere, assistere e presentare i prodotti dei marchi Iveco, New Holland e FPT Industrial. Il 15 gennaio 2012 Iveco vince la 33\u00aa edizione del Rally Dakar con il team Petronas De Rooy e con l'olandese Gerard De Rooy, alla guida di un Iveco Powerstar. Alle spalle di De Rooy arrivano i piloti Stacey e Biasion alla guida di due Iveco Trakker Evolution 2, equipaggiati con un motore FPT Industrial C13, con pi\u00f9 di 900 Cv.\nDal 29 settembre 2013 CNH Global N.V. e Fiat Industrial si sono fuse formando CNH Industrial N.V.\nIl 2 luglio 2019 \u00e8 stato presentato a Madrid il nuovo Iveco S-Way con i suoi derivati X-Way (dedicato alla cantieristica leggera) e T-Way (per usi in cava-cantiere), il quale sar\u00e0 successore del Iveco Stralis. Nel settembre 2019 viene annunciato lo spin-off di Iveco dal gruppo CNH Industrial a partire dal 2021.Nello stesso mese di settembre 2019 viene annunciata la partnership con Nikola Corporation che porter\u00e0 allo sviluppo del Nikola TRE, un veicolo elettrico e ad idrogeno basato sull\u2019Iveco S-Way.\nI marchi.\nIveco.\nIveco \u00e8 il marchio attraverso il quale sono commercializzati tutti veicoli commerciali di gamma leggera, media, e pesante. Fanno parte della gamma leggera il New Daily, da 3,3 t a 7,2 t anche con trazione 4x4. Nella gamma media, Eurocargo \u00e8 disponibile da 6 a 18 t con trazioni 4x2 e 4x4. La gamma Way, comprendente S-Way X-Way e T-Way, da 19 a 72 t rappresenta i veicoli pesanti con versioni a due, tre, quattro assi a trazione parziale e totale.\nIveco Bus.\nIveco Bus (precedentemente Irisbus) \u00e8 il marchio specializzato in veicoli per il trasporto passeggeri dai minibus ai bus per il trasporto urbano ed extra-urbano, fino agli autobus da turismo.\nIveco Astra.\nIveco Astra \u00e8 il marchio dedicato ai veicoli fuori strada per l'edilizia e l'industria estrattiva. Produce veicoli pesanti stradali, fuoristrada e trattori pesanti per il trasporto su strada e veicoli logistici (anche blindati) per la difesa. La societ\u00e0, fondata nel 1946, fa parte di Iveco dal 1986.\nMagirus.\nMagirus \u00e8 il marchio dedicato ai veicoli antincendio e ai loro allestimenti. Inoltre Magirus produce autoscale, settore nel quale ricopre il ruolo di leader mondiale. Fu fondata nel 1864 da Conrad Magirus, capo pompiere a Ulma (Germania), che \u00e8 anche l'inventore delle scale per i veicoli antincendio.\nDefence Vehicles.\nDefence Vehicles \u00e8 il marchio specializzato nella produzione e vendita di veicoli militari e da difesa. Ha sede a Bolzano, dove viene prodotto il Lince, uno dei veicoli pi\u00f9 noti del marchio e utilizzato da molti eserciti europei e non.\nIveco Capital.\nIveco Capital \u00e8 la divisione finanziaria di Iveco che supporta i clienti nell'acquisto dei mezzi.\nSiti produttivi e di ricerca e sviluppo.\nVeicoli.\nFuori W.C.M. al gennaio 2016:\nCentro ricerca e sviluppo Iveco Bus:\nMotori e driveline.\nFuori W.C.M. al gennaio 2016:\nCentro ricerca e sviluppo FPT:\nJoint Venture.\nmercato cinese:\nI marchi del passato.\nIveco Aifo.\nAifo (Applicazioni Industriali Fiat-OM) era un marchio dedicato alla produzione di motori industriali e marini entrobordo.\nI dati di bilancio.\nNel 2011 Iveco ha avuto ricavi netti pari a 9,6 miliardi di Euro con un incremento del 15,1% rispetto all'anno precedente. L'utile di gestione ordinaria \u00e8 stato pari a 490 milioni di Euro.\nLe consegne complessive di veicoli sono state pari a 153.384, in aumento del 18,3% rispetto al 2010."}
{"id": "60979", "revid": "29727", "url": "https://it.wikipedia.org/wiki?curid=60979", "title": "Pantera (animale)", "text": ""}
{"id": "60980", "revid": "1922723", "url": "https://it.wikipedia.org/wiki?curid=60980", "title": "CNH Global", "text": "CNH Global N.V. \u00e8 stata una societ\u00e0 di diritto olandese creata il 12 novembre 1999 dalla fusione di New Holland N.V. e Case Corporation. L'azienda operava nel settore della costruzione di macchine agricole. L'ambito operativo di CNH abbracciava ingegneria integrata, produzione, marketing e distribuzione di macchinari. Le attivit\u00e0 di CNH erano articolate in tre segmenti operativi: macchine agricole, macchine movimento terra e servizi finanziari. Il titolo di CNH Global N.V. era quotato alla Borsa Valori di New York. Al 31 dicembre 2012, CNH produceva le proprie macchine in 37 stabilimenti e le distribuiva in circa 170 paesi attraverso una rete costituita da circa 11.500 concessionari e distributori.\nDal 29 settembre 2013 CNH Global N.V. e Fiat Industrial si sono fuse formando CNH Industrial N.V.\nMarchi.\nI prodotti CNH erano commercializzati con due famiglie di marchi: Case e New Holland. Case IH (insieme a Steyr in Europa) e New Holland costituivano la famiglia dei marchi per l'agricoltura, mentre la famiglia dei marchi per il movimento terra comprendeva Case e New Holland Construction.\nMarchi per l'agricoltura.\nSul fronte delle macchine per l'agricoltura, CNH era uno dei maggiori produttori di trattori agricoli e mietitrebbie in termini di unit\u00e0 vendute .\nCase IH.\nSociet\u00e0 che produce trattori agricoli, presse, macchine per la raccolta del caff\u00e8, mietitrebbie, raccoglitrici di cotone, piantatrici, macchine per la raccolta della canna da zucchero e attrezzature per la lavorazione del suolo.\nNew Holland.\nProduttrice di macchinari comprendente trattori agricoli, presse, mietitrebbie, raccogli-trincia-caricatrici, vendemmiatrici, macchine da fieno, movimentatori di materiali, piantatrici, seminatrici, irroratrici, attrezzature per la lavorazione del suolo e manutenzione del verde.\nSteyr.\nAzienda che produce trattori per l'agricoltura, la silvicoltura e la manutenzione urbana.\nMarchi per il movimento terra.\nCase Construction Equipment.\nSociet\u00e0 che produce macchine movimento, comprendente terne, autocarri articolati, escavatori cingolati e gommati (inclusi modelli compatti), movimentatori telescopici, motolivellatrici, pale gommate (incluse le compatte), rulli vibranti di compattamento, apripista cingolati, mini pale compatte, pale cingolate compatte, carrelli elevatori.\nNew Holland Construction.\nSociet\u00e0 che produce macchine movimento terra. La gamma di prodotti comprende escavatori cingolati, escavatori gommati, pale gommate, terne, mini pale compatte, apripista cingolati, movimentatori telescopici, mini pale gommate, pale cingolate compatte, mini e midi escavatori, livellatrici.\nServizi finanziari.\nCNH offriva servizi finanziari con il marchio CNH Capital. CNH Capital offriva prodotti e servizi finanziari ai concessionari e ai clienti in Nord America, Australia, Argentina, Brasile ed Europa occidentale. I principali prodotti offerti erano costituiti dal finanziamento ai clienti per acquisto e leasing di macchine nuove e usate e dal finanziamento della flotta ai concessionari. Il finanziamento ai clienti era offerto in Nord America, Brasile, Australia ed Europa attraverso societ\u00e0 controllate al 100% e in Europa occidentale tramite la joint-venture con BNP Paribas Lease Group.\nStabilimenti di produzione.\nCNH aveva una rete di circa 11.500 concessionari e distributori in circa 170 paesi. I concessionari erano indipendenti e non di propriet\u00e0 CNH, eccettuate 12 concessionarie in Nord America ed Europa. La base di produzione di CNH comprendeva 40 stabilimenti in Europa, America Latina, Nord America e Asia."}
{"id": "60981", "revid": "108164420", "url": "https://it.wikipedia.org/wiki?curid=60981", "title": "Marcolfo (nome)", "text": "Origine e diffusione.\nDeriva dall'antico nome germanico \"Markulf\", composto da \"mark\", \"confine\", e \"wolf\", \"lupo\"; il secondo termine \u00e8 presente anche nei nomi Pandolfo, Rodolfo e via dicendo. Il significato pu\u00f2 essere interpretato come \"colui che custodisce i confini\".\nOnomastico.\nIl nome \u00e8 adespota, cio\u00e8 non esistono santi che l'abbiano portato; l'onomastico quindi ricade il 1\u00ba novembre, ad Ognissanti."}
{"id": "60989", "revid": "3732", "url": "https://it.wikipedia.org/wiki?curid=60989", "title": "SGML", "text": ""}
{"id": "60991", "revid": "174925", "url": "https://it.wikipedia.org/wiki?curid=60991", "title": "Monismo (religione)", "text": "Il monismo dal punto di vista della religione esprime la convinzione che tutto derivi da un unico principio che manifesta un'unica natura. L'origine e la natura di ogni cosa coincide con questo principio il cui aspetto unitario si riverbera nell'unitariet\u00e0 indivisibile della materia e dello spirito. Questa forma di monismo si associa al panteismo quando il principio s'identifica con Dio, come avviene nelle religioni monoteiste.\nIl monismo nella religione.\nPer alcuni, il monismo pu\u00f2 avere implicazioni spirituali; infatti, coloro che criticano il \"pericolo monismo\" affermano che nel tentativo di definire tutte le cose come un'unica sostanza, si rischia persino di dissolvere Dio nel processo. Altri al contrario affermano che nel processo di dissolvimento si riconosce che l'essenza finale \u00e8 Dio e che Dio \u00e8 l'unica sostanza.\nNella Teologia cristiana il monismo fu oggetto di discussioni, per esempio nella dottrina cattolica della \"divina semplicit\u00e0\", cos\u00ec come in altre religioni come l'Ind\u00f9 e il giudaismo in particolare.\nStoricamente e in diverse occasioni il monismo \u00e8 stato promosso in particolar luogo da Ernst Haeckel in termini spirituali. Tra lo sconcerto di alcuni moderni osservatori alcune idee di Haeckel sul monismo avevano implicazioni nel darwinismo sociale e nel razzismo scientifico.\nSecondo il non-dualismo la realt\u00e0 non \u00e8 n\u00e9 fisica n\u00e9 prettamente mentale, ma piuttosto consiste in un ineffabile ed indescrivibile stato di realizzazione superiore. Infatti non \u00e8 possibile esperire e descrivere la non-dualit\u00e0 in maniera oggettiva (perch\u00e9 sarebbe in s\u00e9 un atto dualistico di relazione soggetto-oggetto o osservatore-osservato); \u00e8 possibile per\u00f2 cercare uno stato soggettivo di consapevolezza non-dualistica, mediante percorsi filosofici, religiosi e mistici come ad esempio lo yoga e la meditazione.\nLe terminologie utilizzate quindi per definire l'essenza della realt\u00e0 sono le pi\u00f9 diverse: \"Spirito\" (Aurobindo), \"Brahman\", \"Dio\", \"L'Uno\", \"Il tutto\" (Plotino), \"Il S\u00e9\" (Ramana Maharshi), \"Dao\" (Lao Zi), \"L'Assoluto\" (Schelling), \"la volont\u00e0\" (Schopenhauer).\nAdvaita e Induismo.\nL'Advaita \u00e8 forse la tradizione non-duale per eccellenza (il termine \"non-dualismo\" \u00e8 infatti la traduzione di \"advaita\", in sanscrito: \"a\", alfa privativo e \"dvaita\", duale), nata in India intorno all'VIII secolo dall'interpretazione del filosofo Adi Shankara dei sacri testi Ved\u0101nta. Questi sono parte dei \"sei sistemi\" filosofici induisti (detti Darshana), basati sui Veda e sulle Upani\u1e63ad che definiscono l'ultima monade come senza forma, pura completezza e beatitudine, impersonale, senza parti n\u00e9 parzialit\u00e0, l'ineffabile substrato metafisico di tutto ci\u00f2 che esiste: il Brahman. \u00c8 tuttavia importante notare come non tutte le interpretazioni dei Ved\u0101nta siano di tipo non-duale.\nSecondo questa filosofia l'\u0100tman (il S\u00e9 individuale) e il Brahman (la realt\u00e0 trascendente) sono indivisibili \"come l'aria entro la brocca \u00e8 identica e indivisibile dall'aria fuori della brocca\" (\"Mandukya Upani\u1e63ad\").\nMa l'Induismo \u00e8 monistico anche al di l\u00e0 del non-dualismo Advaita, fino ad arrivare al Rig Veda nel quale si \"inneggia\" ad un \"essere-non-essere\", ad un \"respiro privo di respiro\", dal quale una forza immanente viene auto proiettata nell'esistenza cosmica. Tale pensiero monistico si estende anche ad altri sistemi spirituali come lo Yoga ed il Tantra.\nUn altro tipo di monismo viene definito \"monismo qualificato\", insegnato dalla scuola di R\u0101m\u0101nuja o Vishishtadvaita, che considera l'universo come parte di Dio o N\u0101r\u0101ya\u1e47a, un tipo di Panteismo, popolato da una pluralit\u00e0 di anime all'interno di questo \"Essere supremo\". In altre parole, questo tipo di monismo o teismo monistico \u00e8 un tipo di monoteismo prevalente presso la cultura Ind\u00f9, (con rispetto verso la cultura dualista Dvaita, che include il concetto panteistico e monistico di Dio personale inteso come Essere supremo, universale e onnipotente). Nel teismo monistico Dio \u00e8 sia immanente che trascendente. In alcune tradizioni occidentali monoteistiche, Dio \u00e8 visto solo come essere trascendente; \u00e8 cos\u00ec assente il concetto di Divinit\u00e0 come \"essere\" presente in tutte le cose.\nBuddhismo.\n In particolare, viene negata ogni esistenza intrinseca delle cose, vale a dire un'esistenza autodeterminata e autonoma rispetto ad ogni causa esterna. Tutte le cose, infatti, esistono per via di una legge impersonale nota come \"Prat\u012btyatsamutp\u0101da\", ovvero \"originazione dipendente\" o \"coproduzione condizionata\", e cio\u00e8 in una totale mutua dipendenza. Questo fa s\u00ec che tutte le cose siano collegate fra di loro, quindi in un certo senso, parte di un unico flusso.\nZen.\nLo Zen in sostanza \u00e8 un'antica tradizione non-dualistica. Oltre che una religione pu\u00f2 essere considerato come una filosofia o una pratica di vita quotidiana che tende alla realizzazione dello stato di consapevolezza non-dualistica.\nTaoismo.\nAnche il Taoismo pu\u00f2 essere considerato non-dualista. Ad esempio il termine \"wu wei\" (dal cinese \"wu\", non e \"wei\", fare) pu\u00f2 avere diverse interpretazioni e traduzioni come \"inazione\" o \"non-azione\", cio\u00e8 il rifiuto un'azione oggettiva da parte di un soggetto agente, in modo da agire senza un fine senza attaccamento e intenzionalit\u00e0, e trascendere il dualismo.\nSufismo.\nLa dottrina sufi nota come \"Wahdat al-Wujud\" (unit\u00e0 dell'Essere) \u00e8 l'interpretazione sufi del Taw\u1e25\u012bd (il monoteismo islamico).\nAnche secondo questa visione tutti i fenomeni sono la manifestazione di un'unica realt\u00e0 (\"Wujud\") al contempo sia materiale che spirituale e divina (\"al-Haq\").\nCristianesimo.\nFin dall'inizio la religione della cristianit\u00e0, pur basata sul Dio unico e sull'unicit\u00e0 della sua Creazione, si \u00e8 caratterizzata con la presenza perlopi\u00f9 eretica di dicotomie dualistiche e perfino manichee. In ogni caso, con poche differenze, sia la chiesa cattolica, sia quelle riformate e sia quella ortodossa, condividono che il cristianesimo \u00e8 non-dualistico.\nIl Monismo olistico.\nSecondo certuni i paradossi della fisica moderna, soprattutto nel Modello Standard che ha per base la Meccanica Quantistica, fondata sul pluralismo delle particelle elementari, sono superabili col monismo. Questa visione fisico-religiosa, che ha avuto origine e si \u00e8 appoggiata nella filosofia orientale, e specificamente indiana, ha avuto in Fritjof Capra il suo profeta riconosciuto. Le sue idee hanno alimentato le concezioni New Age fiorite tra gli anni '70 e '80 del Novecento."}
{"id": "60992", "revid": "123165858", "url": "https://it.wikipedia.org/wiki?curid=60992", "title": "Gran Burrone", "text": "Gran Burrone (Forraspaccata nell'edizione Adelphi de \"Lo Hobbit\"; Valforra nella nuova traduzione italiana de \"Il Signore degli Anelli\"; in Sindarin \"Imladris\", lett. \"Profonda valletta del crepaccio\"; in originale \"Rivendell\"), \u00e8 una citt\u00e0 e un avamposto degli elfi di Arda, l'universo immaginario fantasy creato dallo scrittore inglese J. R. R. Tolkien. Viene anche indicata come Casa di Elrond o Ultima Casa Accogliente (o Ultima Dimora Accogliente, \"Last Homely House\") o ancora Prima Casa Accogliente, a seconda se si arrivi da una o dall'altra direzione.\nGeografia.\nGran Burrone \u00e8 situato a nord della Terra di Mezzo, in una valle nascosta tra le pendici delle Montagne Nebbiose e uno stretto meandro del fiume Bruinen. Uno dei principali accessi a Gran Burrone \u00e8 il \"Guado del Bruinen\" superato il quale si diparte un lungo sentiero tortuoso che conduce alla valle degli elfi. Il guado fluviale, essendo sotto il potere di Elrond, \u00e8 in grado di gonfiarsi e difendere l'accesso alla valle, come quando travolge i Nazg\u00fbl all'inseguimento di Frodo Baggins.\nStoria.\nGran Burrone fu fondato, nella Seconda Era, da Elrond il Mezzelfo, un discendente dei grandi re degli Eldar della Prima Era, migliaia di anni prima degli eventi narrati ne \"Il Signore degli Anelli\". Oltre che di Elrond, il luogo \u00e8 la dimora di altri importanti personaggi elfici del racconto tolkieniano, come Arwen e Glorfindel. Fu, da principio, un rifugio per molti dei Noldor che erano fuggiti da Eregion durante la guerra con Sauron. Successivamente vi trovarono appoggio, bench\u00e9 sovente sotto assedio, anche i Dunedain di Arnor (vi crebbero, per esempio, Valandil e Aragorn). Grazie al potere dell'anello elfico Vilya - che Gil-galad aveva donato a Elrond - il luogo verr\u00e0 preservato integro dalla corruzione del tempo - come un riflesso terreno del reame immortale di Valinor - fino all'avvento della Quarta Era.\nPartito Elrond per Valinor, dopo la distruzione dell'Anello e la scomparsa del potere di Vilya, i suoi figli Elladan e Elrohir diventano i nuovi Signori di Imladris. Anche Celeborn vi risiede per alcuni anni, prima di trasferirsi, a sua volta, nel Reame Beato. Dopo la morte di re Elessar di Arnor e Gondor (il gi\u00e0 citato Aragorn) il piccolo regno verr\u00e0 mantenuto sotto la protezione di Eldarion, figlio di Elessar e Arwen e, quindi, nipote di Elrond.\nNe \"Lo Hobbit\" e \"Il Signore degli Anelli\".\nNe \"Lo Hobbit\", Bilbo Baggins fa tappa a Gran Burrone, assieme a Gandalf e ai Nani della compagnia, sia durante il viaggio di andata verso la Montagna Solitaria che in quello di ritorno verso la Contea.\nNe \"Il Signore degli Anelli\", Frodo Baggins, ferito gravemente da uno dei Nazg\u00fbl, e gli altri Hobbit che sono con lui vengono accolti, per un certo tempo, a Gran Burrone dove incontrano Bilbo che vi si era ritirato, anni prima, dopo la sua scomparsa dalla Contea. Nello stesso periodo, rappresentanti di Elfi, Nani e Uomini si riuniscono nella dimora elfica di Elrond per prendere parte al Consiglio di Elrond in cui apprendono del ritrovamento dell'Unico Anello, del tradimento di Saruman e della crescente minaccia costituita da Sauron. Il consiglio si chiude con la decisione di distruggere l'Anello, gettandolo nel fuoco del vulcano Orodruin; un compito di cui Frodo si assumer\u00e0 la responsabilit\u00e0 e a supporto del quale verr\u00e0 costituita la Compagnia dell'Anello."}
{"id": "60994", "revid": "834", "url": "https://it.wikipedia.org/wiki?curid=60994", "title": "Numeri di Fibonacci", "text": ""}
{"id": "60997", "revid": "599", "url": "https://it.wikipedia.org/wiki?curid=60997", "title": "Numero di Fibonacci", "text": ""}
{"id": "60998", "revid": "121185783", "url": "https://it.wikipedia.org/wiki?curid=60998", "title": "Andr\u00e9 Derain", "text": "Biografia.\nAndr\u00e9 Derain nasce a Chatou (Parigi) nel 1880, da un'agiata famiglia borghese. Bench\u00e9 avviato dal padre agli studi di ingegneria, si iscrisse, nel 1898, all'Accademia Julian. Nel 1899 conobbe Maurice de Vlaminck e, l'anno seguente, Henri Matisse: i due pittori lo convinsero a dedicarsi definitivamente alla pittura. Dapprincipio, influenzato da Vlaminck, dipinge lungo le rive della Senna paesaggi dai colori puri, non mescolati.\nNel 1905 espose al Salon d'Automne e al Salon des Ind\u00e9pendants, collocandosi tra i Fauves. Ma gi\u00e0 nelle prime opere, come \"L'Estaque\", dai colori audaci, dai toni ardenti e raffinati, il pittore non aderiva perfettamente alla corrente fauve: uomo di cultura vasta e profonda, ammiratore delle opere dei grandi maestri antichi (di cui aveva eseguito varie copie), non poteva rinunciare a contenere l'esuberanza dei colori in un'armonia classica di composizione. Per un periodo fu influenzato da Paul Gauguin; i suoi colori divennero cos\u00ec meno vivi. Nel 1909 illustr\u00f2 un libro di poesie di Guillaume Apollinaire; nel 1912 una raccolta di poemi di Max Jacob. Fornisce, nel 1916, le illustrazioni per il primo libro di Andr\u00e9 Breton; illustr\u00f2 le favole di Jean de La Fontaine e il Satyricon di Petronio Arbitro. Quando, nel 1910, and\u00f2 a dipingere con Pablo Picasso, non ader\u00ec alle audaci tecniche del Cubismo.\nDal 1911, Derain ritorna a usare la prospettiva e il chiaroscuro, rendendo cos\u00ec la sua pittura pi\u00f9 tradizionale. Un \"ritorno all'ordine\" ed un ritorno alle \"forme classiche\" simile a quello intrapreso in questo periodo da molti altri artisti europei, tra cui Gino Severini, Pablo Picasso dopo il suo viaggio in Italia, Giorgio De Chirico con la sua neonata metafisica, i movimenti Valori plastici e Novecento in Italia e Nuova oggettivit\u00e0 in Germania.\nDopo il 1911, influenzato dai primitivi francesi e dalla scultura africana, inizi\u00f2 il periodo detto \u201cgotico\u201d, durante il quale dipinse quadri rappresentanti figure solenni e severe nature morte, quali \u201cLa cena\u201d e \u201cIl sabato\u201d. Successivamente al 1913 Derain si dedic\u00f2 con passione ai quadri di figura, prima con gli autoritratti, poi con alcune scene di genere, infine con numerosi ritratti. Negli anni del Dopoguerra, si schier\u00f2 contro il proliferare di movimenti \u00abantiartistici\u00bb come il Dadaismo e il Surrealismo. Nel 1921 comp\u00ec un viaggio a Roma e a Castel Gandolfo, sempre pi\u00f9 interessandosi e studiando gli antichi pittori. In questo periodo, Derain si dedica soprattutto alle vedute di paesaggi e citt\u00e0. Nel 1928 una sua tela, \"La caccia\", ottenne il premio Carnegie. Nel 1941 si reca in Germania; rifiut\u00f2 inoltre la direzione della scuola nazionale superiore delle belle arti di Parigi, avviandosi volontariamente a una progressiva solitudine. Ricordato anche per le sue attivit\u00e0 di incisore, scenografo, costumista teatrale, scultore e ceramista, continu\u00f2 a dipingere e a esporre con crescente successo internazionale fino alla morte, avvenuta a Garches nel settembre 1954 in un incidente d'auto.\nL'arte di Derain.\nLo stile di Derain \u00e8 fortemente influenzato, agli inizi del Novecento, dal Neoimpressionismo, in particolare dalle opere di Paul C\u00e9zanne e Vincent van Gogh. Rispetto agli altri pittori fauve, Matisse e Vlaminck, Derain \u00e8 pi\u00f9 misurato, pi\u00f9 luminoso, pi\u00f9 sereno. Semplifica la figura in modo meno antinaturalistico. La sua vasta produzione \u00e8 spesso caratterizzata da un naturalismo che combina elementi tipici di Caravaggio. Essendo pi\u00f9 ragionato, tuttavia, non si distacca dall'estetica fauve: i colori caldi e freddi sono accostati in modo molto contrastante, stesi con pennellate larghe, pastose e libere. Egli vuole usare la maggior quantit\u00e0 possibile di impasto cromatico steso a grosse pennellate ben visibili, per rendere meglio la forza degli accostamenti."}
{"id": "61008", "revid": "1543377", "url": "https://it.wikipedia.org/wiki?curid=61008", "title": "Georg Joachim Rheticus", "text": "Biografia.\nNacque da Georg Jserin e Tommasina de Porris, italiana. Suo padre, un medico accusato di stregoneria e di appropriazione di beni dei propri clienti, nel 1528 venne giustiziato e la sua famiglia dovette abbandonare il suo cognome. Egli assunse il cognome della madre traducendo de Porris nell'equivalente tedesco Von Lauchen (\"Lauch\" in lingua tedesca significa appunto porro). \nSi laure\u00f2 \"Magister artium\" a 22 anni all'Universit\u00e0 di Wittenberg\ne il successivo anno 1536 vi ottenne una cattedra di astronomia e matematica, durante lo scatenarsi della Riforma protestante, grazie all'apporto e la fiducia di Filippo Melantone. Tra i 22 ed i 24 anni viaggi\u00f2 per l'intera Europa ed ebbe modo di conoscere alcuni dei pi\u00f9 importanti scienziati dell'epoca, come il matematico ed astronomo Johannes Sch\u00f6ner e l'astronomo ed astrologo Johannes St\u00f6ffler.\nRecatosi nel 1539 a Frombork, sul mar Baltico, per conoscere di persona Niccol\u00f2 Copernico, vi rest\u00f2 due anni per studiare approfonditamente la teoria eliocentrica. Scrisse allora l'opera \"De libris revolutionum Copernici narratio prima\", stampata anonima a Danzica nel 1540 e ristampata a Basilea l'anno successivo con l'indicazione dell'autore. Quest'opera fu la prima esposizione a stampa delle idee copernicane di cui circolava, per\u00f2, da alcuni decenni una breve esposizione manoscritta il \"Commentariolus\". Nel 1542, inoltre, cur\u00f2 la prima pubblicazione del \"De lateribus et angulis triangulorum\" (\"Sui lati e gli angoli dei triangoli\"); un lavoro di Copernico che l'anno successivo fu inserito nel suo \"De revolutionibus\". Nel maggio, inoltre si rec\u00f2 a Norimberga per curare la stampa dell'opera di Copernico, ma dopo pochi mesi dovette partire per Lipsia, dove aveva ottenuto un incarico di insegnamento universitario.\nIl sostegno di Rheticus fu probabilmente indispensabile per indurre Copernico a completare e a pubblicare finalmente i suoi studi.\nRest\u00f2 a Lipsia per circa dieci anni, coltivando i propri studi sui triangoli, che sono all'origine della trigonometria. Pubblic\u00f2 allora un'opera che doveva servire da introduzione alla pubblicazione delle tavole trigonometriche, ma dovette fuggire nel 1552 dopo essere stato condannato per aver ubriacato e sodomizzato un ragazzo.\nNegli anni successivi si rec\u00f2 in Varmia, nel nord-est della Polonia, a Cracovia, dove insegn\u00f2, e infine a Ko\u0161ice, dove mor\u00ec. Qui lo aveva raggiunto Valentinus Otho, che nei due decenni successivi alla morte di Retico complet\u00f2 il calcolo delle tavole e le pubblic\u00f2 nel 1596 col titolo \"Opus palatinum de triangulis\". Erano 1500 pagine contenenti i risultati del calcolo manuale di oltre 100.000 funzioni trigonometriche. Esse restarono in uso fino all'inizio del secolo XX."}
{"id": "61009", "revid": "8660", "url": "https://it.wikipedia.org/wiki?curid=61009", "title": "Marcos (azienda)", "text": "La Marcos \u00e8 una piccola casa automobilistica inglese, fondata a Luton nel 1959 da Jem Marsh e Frank Costin (\"Marcos\" \u00e8, infatti, la fusione delle prime tre lettere del cognome di Marsh con le prime tre di quello di Costin). \u00c8 restata in attivit\u00e0, con alcune interruzioni, sino al 2007.\nStoria.\nLa Casa nacque con l'intento di produrre automobili sportive con telaio in legno e carrozzeria in vetroresina.\nL'esperienza di Frank Costin (fratello, tra l'altro, di Mike Costin, cofondatore della Cosworth) nel settore aeronautico, dove aveva appreso i segreti delle strutture in legno e della vetroresina, fu fondamentale nei primi anni d'attivit\u00e0 della Marcos.\nLa prima automobile prodotta fu la GT 1000 nel 1960, spinta da motori d'origine Ford Anglia (997 cm\u00b3). Nonostante la linea poco gradevole (venne soprannominata \"ugly ducklin\", ovvero brutto anatroccolo) l'auto, prodotta in appena 39 esemplari, si ritagli\u00f2 una discreta reputazione sportiva.\nL'anno successivo venne rimpiazzata dalla GT 1500, un'originale coup\u00e9 a 3 volumi con porte ad ali di gabbiano mossa dal motore di 1498\u00a0cm\u00b3 della Ford Consul 315; tra gli utilizzatori in gara vi fu anche il giovane Jackie Stewart.\nAlla fine del 1961 Costin lasci\u00f2 la Marcos, rimpiazzato dai fratelli Peter e Denny Adams.\nLe crescenti esigenze di sicurezza, le difficolt\u00e0 incontrate nel ripristinare le strutture in caso d'incidente e la perdita dell'esperienza di Costin, indussero la casa britannica ad abbandonare il telaio in legno, rimpiazzato da uno in tubi d'acciaio a sezione quadra, nacque cos\u00ec, nel 1964, la GT 1800, mossa da un motore Volvo di 1,8 litri da 116cv. La vettura era una coup\u00e9 2 posti con carrozzeria in vetroresina e un raffinato retrotreno De Dion.\nNel 1965 venne lanciata anche la Mini Marcos (anche in versione \"Kitcar\"), variante con carrozzeria coup\u00e9 alleggerita, della celebre utilitaria Mini che otterr\u00e0 notevoli successi in gara.\nIl periodo fra il 1965 ed il 1968 fu caratterizzato dal tentativo di incrementare la produzione e di ridurre i costi.\nA queste esigenze corrispondevano sia il lancio della \"GT 1600\" con motore d'origine Ford Cortina GT da 86cv, che l'abbandono su tutte le \"GT\" del ponte De Dion in favore d'un pi\u00f9 economico assale rigido.\nNel 1969 la gamma dei motori venne modificata, con l'introduzione di nuovi motori Ford \"Essex\" V4 e V6 con cilindrata, rispettivamente, di 2 (104cv) e 3 litri (140cv). Al solo mercato USA era riservato il 6 cilindri in linea 3 litri della Volvo 164. Questo motore, pi\u00f9 pesante e ingombrante del V6 Ford \"Essex\", era meglio adattabile ai dispositivi antinquinamento, ma modificava (a causa del maggior peso all'avantreno e alla necessit\u00e0 di applicare distanziali agli assi anteriori) in peggio il comportamento stradale della \"GT\".\nNel 1971 venne lanciata la Mantis, una coup\u00e9 4 posti in fibra di vetro con motore Triumph di 2,5 litri da 160cv.\nLe difficolt\u00e0 finanziarie ed economiche portarono, nel corso del 1972, la Marcos alla chiusura.\nNel 1976 Marsh rientr\u00f2 in possesso del marchio Marcos e degli stampi, e, a partire dal 1982, ripropose, col nome di Mantula (poi anche Mantara), una riedizione della \"GT\", spinta dal motore V8 3500 Rover.\nQuesta vettura, con varie modifiche (inclusa una versione spider) e diversi motori, venne proposta per alcuni anni.\nDopo una prima insolvenza nel 2000, il nome Marcos \u00e8 riapparso sul mercato nel 2002 come Marcos Engineering grazie a un imprenditore canadese ma \u00e8 scomparsa definitivamente nel 2007.\nCronologia riassuntiva recente.\nLa storia della Marcos dal 2002, pu\u00f2 essere riassunta nella seguente cronologia:"}
{"id": "61013", "revid": "1652635", "url": "https://it.wikipedia.org/wiki?curid=61013", "title": "Aleppo", "text": "Aleppo () \u00e8 una citt\u00e0 della Siria settentrionale, capitale dell'omonimo governatorato e del distretto di Jabal Sam'an. Per la sua importanza \u00e8 spesso soprannominata la \"Capitale del Nord\". Seconda citt\u00e0 per popolazione della Siria dopo la capitale Damasco, mentre nel 2010 aveva una popolazione di almeno abitanti (agglomerato urbano), dopo lo scoppio della guerra civile siriana il numero \u00e8 sceso, secondo stime del 2018, a abitanti.\n\u00c8 una delle pi\u00f9 antiche citt\u00e0 del mondo, complice la posizione strategica a met\u00e0 strada tra il mar di Levante e il fiume Eufrate. Secondo ritrovamenti archeologici la fondazione della citt\u00e0 risale al I millennio a.C., anche se \u00e8 verosimile che la citt\u00e0 risalga al III millennio a.C., ed essa \u00e8 stata abitata ininterrottamente da allora.\nLa cittadella, delimitata da una cinta muraria, \u00e8 stata inserita tra i patrimoni dell'umanit\u00e0 dall'UNESCO nel 1986.\nDistante pochi chilometri dal confine con la Turchia, la popolazione include arabi, armeni, curdi, circassi e turchi, mentre dal punto di vista religioso, accanto a una maggioranza di religione islamica, Aleppo \u00e8 la terza maggiore citt\u00e0 cristiana del mondo arabo, dopo Beirut e Il Cairo.\nNell'anno 2006 Aleppo \u00e8 stata la prima citt\u00e0 a fregiarsi del titolo di \"Capitale culturale del mondo islamico\".\nA partire dal 2012, Aleppo \u00e8 stata coinvolta nella guerra civile siriana, diventando il centro di una prolungata battaglia, conclusasi nel 2016, che ha provocato oltre 31 000 morti devastando l'intera citt\u00e0, che viene talvolta definita la \"Stalingrado di Siria\".\nGeografia fisica.\nSi trova in una conca fra le montagne e il suo clima non \u00e8 sempre particolarmente favorevole.\nEtimologia.\nIl nome arabo della citt\u00e0, \"\u1e24alab\", deriva dall'accadico \"\u1e2aalap\" o \"\u1e2aalab\". La citt\u00e0 viene citata inoltre nelle fonti egiziane come \"hlp\", e in quelle ugaritiche e aramaiche come \"hlb\". Nell'et\u00e0 antica Aleppo fu nota anche come \"Beroea\" o \"Berya\".\nL'origine del toponimo \u00e8 oscura ma vi sono diverse ipotesi al riguardo: nella lingua amorrita \"Halab\" significa \"metallo di ferro\" o \"rame\" di cui il luogo era importante fornitore nell'antichit\u00e0; in lingua aramaica significa \"bianco\" come il colore del marmo abbondante nell'area; in arabo \"\u1e24alab Ibr\u0101h\u012bm\" significa \"(lui) Abramo allatta la (mucca) bianca\" poich\u00e9, come racconta il viaggiatore Ibn Ba\u1e6d\u1e6d\u016b\u1e6da, il patriarca, soggiornando nel luogo e avendo un gregge numeroso, era solito distribuirne ai poveri.\nLa citt\u00e0 \u00e8 anche nota come \"la grigia\" (\"al-Shahb\u0101\u02be\"), in riferimento al colore delle pietre calcaree con cui sono costruiti la cittadella e buona parte degli edifici.\nStoria.\nEt\u00e0 antica.\nLa citt\u00e0 appare nei documenti ritrovati negli archivi Ittiti di Mari ed Ebla, risalenti al II millennio a.C., che la descrivono come capitale del regno amorreo di Yamkhad. Fu conquistata dal re ittita Mur\u0161ili I, nel 1600 a.C., lasciando un vuoto politico nel nord della Siria sino all'inizio del XV secolo a.C., quando viene annessa al regno hurrita di Mitanni. Il re ittita Shuppiluliuma nel 1473 a.C. riconquista la citt\u00e0, che diventa sede religiosa dell'impero ittita. Nel 1274 a.C. il re di Aleppo Telepinu partecipa con le forze ittite alla famosa battaglia di Kadesh svoltasi sulle rive dell'Oronte, non distante dalla citt\u00e0. La battaglia segn\u00f2 la fine dell'espansione verso nord degli Egiziani.\nDopo la caduta dell'impero ittita con l'invasione dei Popoli del Mare (1190 a.C.), Aleppo forma uno dei piccoli stati neo-hittiti, mentre l'elemento arameo aveva il sopravvento tra la popolazione, come in tutta la Siria del nord; infatti pi\u00f9 tardi Aleppo diventa capitale di un regno aramaico.\nTiglatpileser I, nell'XI secolo a.C., invade l'impero ittita e fonda l'impero assiro, nel quale viene definitivamente inclusa con la vittoria di Salmanassar III nella battaglia di Qarqar (853 a.C.), la citt\u00e0 di Aleppo, che da quel momento conserva come unico motivo di prestigio il celebre ed antico santuario del dio della tempesta, Hadad.\nI caldei o neo-babilonesi si sostituiscono brevemente agli assiri nel 612 a.C., e a loro volta sono sconfitti da Ciro II di Persia (539 a.C.), fondatore dell'Impero achemenide. Viene istituito il sistema amministrativo delle satrapie.\nNel 333 a.C. Aleppo viene conquistata da Alessandro Magno, e viene chiamata 'Beroea' dal suo successore Seleuco I Nicatore, che la fortifica a scopo militare, ed \u00e8 annessa alla satrapia di Babilonia. Fece parte dell'Impero seleucide fino all'arrivo dei romani; ma, tra il secondo ed il primo secolo a.C., soffr\u00ec per le lotte dinastiche all'interno della famiglia regnante e la citt\u00e0 fu conquistata anche dal re d'Armenia Tigrane.\nNel 64 a.C. Pompeo annette la Siria alla Repubblica Romana; la citt\u00e0 diviene quindi parte dell'Impero romano prima, e di quello Bizantino poi.\nEt\u00e0 medievale.\nNel 540, la citt\u00e0 venne distrutta dal re sasanide Cosroe I e fu riedificata e fortificata dall'imperatore Giustiniano.\nCon l'avanzata della potenza araba nel VI secolo, gli aleppini aprono le porte della citt\u00e0 a Khalid ibn al-Walid nel 637. Sotto gli Omayyadi la citt\u00e0 prospera, per poi declinare quando gli Abbasidi spostano la capitale del califfato a Baghdad e distruggono tutte le opere degli Omayyadi (resta solo l'impianto della grande Moschea). La dinastia degli Hamdanidi, iniziata con \u02bfAli Sayf al-Dawla, che rese Aleppo indipendente dal califfo, regna dal 944 al 1003 e, proprio con Ali Sayf, ancora oggi ricordato ad Aleppo, difende la citt\u00e0 contro gli attacchi dell'imperatore bizantino Niceforo Foca che, nel 962, riesce a saccheggiare la citt\u00e0 ma non a conquistarne la Cittadella.\nIn seguito la citt\u00e0 cadde sotto il controllo dei Fatimidi sciiti nel 1015, di alcune trib\u00f9 beduine nel 1024, della famiglia dei Banu \u02bfAq\u012bl nel 1080, dei turchi Selgiuchidi sunniti nel 1086 e della dinastia urtuchide nel 1117.\nDurante le crociate la citt\u00e0 viene assediata, senza esito, dai cristiani nel 1098 mentre, nel 1124, arriva in aiuto della citt\u00e0 l'atabeg selgiuchide di Mosul, \u02bfIm\u0101d al-D\u012bn Zang\u012b. Con Nur al-Din Zangi (1128\u00a0\u2013 70), figlio di Zangi e atabeg di Mosul, Aleppo diventa il fulcro della reazione islamica contro i crociati e, alla morte di questi, passa al curdo Saladino, fondatore della dinastia degli Ayyubidi, che riunisce sotto un'unica guida diverse fazioni islamiche e pone fine alla terza crociata. Il figlio del Saladino, al-Zahir Ghazi, fece scavare il fossato e ricopr\u00ec di pietre la scarpata della Cittadella.\nNel 1138 la citt\u00e0 subisce molti danni a causa di un terremoto catastrofico che causa circa 250.000 vittime.\nLa citt\u00e0 viene conquistata e devastata durante le incursioni mongole in Palestina del 1260. I Mamelucchi nel 1292 ricostruiscono la Cittadella che nuovamente viene distrutta nel 1400 con l'invasione di Tamerlano.\nEt\u00e0 moderna.\nNel 1516 Aleppo passa sotto gli Ottomani con Selim I, che sconfigge i Mamelucchi di Siria ed Egitto. Vi si stabilisce la residenza di un Wali (governatore), e nei quattro secoli che seguono la citt\u00e0 resta uno degli scali commerciali pi\u00f9 importanti al mondo, confluendovi le vie carovaniere dell'Asia e dell'Arabia con i collegamenti al Mar Mediterraneo nei porti di Tripoli e Alessandretta. \u00c8 tappa obbligatoria nei pellegrinaggi islamici alla Mecca.\nEt\u00e0 contemporanea.\nNel 1822, un terribile terremoto uccide il 60% della popolazione della citt\u00e0, che in pochi decenni si risolleva e alla fine di quel secolo raggiunge nuovamente i centomila abitanti.\nIn esecuzione del trattato di S\u00e8vres nel 1920 viene imposto il protettorato francese nel territorio compreso negli stati di Siria, Libano e Israele, oltre alla zona di Alessandretta, che viene ceduta arbitrariamente dai francesi al nuovo Stato Turco, privando cos\u00ec Aleppo del suo porto storico.\nFu punto strategico per la confluenza della fiumana di armeni deportati dall\u2019Anatolia al deserto di Deir el-Zor durante il genocidio armeno.\nNel 1946 la Siria si autoproclama repubblica indipendente.\nLe misure di nazionalizzazione del 1958 (costituzione della Repubblica Araba Unita), inasprite nel 1963, determinano la partenza di numerosi industriali e commercianti con un conseguente rallentamento della crescita economica, mentre numerosi finanziamenti pubblici attivano l'industrializzazione della capitale, Damasco.\nAleppo comunque resta la seconda citt\u00e0 della Siria e pu\u00f2 vantare negli ultimi anni un considerevole sviluppo in campo industriale, commerciale ed agricolo.\nGuerra civile.\nIl 12 agosto 2011, pochi mesi dopo lo scoppio delle prime proteste nel resto del Paese, nel contesto della primavera araba, decine di migliaia di manifestanti antigovernativi manifestarono in vari distretti della citt\u00e0. Nel corso di queste dimostrazioni, le forze di sicurezza spararono e uccisero almeno due persone. Due mesi dopo, dimostranti filogovernativi manifestarono in Piazza Saadallah Al-Jabiri, in centro citt\u00e0. In particolare, l'11 ottobre 2011, vaste folle si riunirono per esprimere il proprio sostegno al presidente Bashar al-Assad.\nAll'inizio del 2012, le forze governative iniziarono a bombardare la citt\u00e0 in reazione a una rivolta. Il 10 febbraio 2012, due autobombe esplosero accanto a due edifici governativi, provocando 28 morti (tra i quali quattro civili) e 235 feriti. Il 18 marzo 2012, un'altra autobomba in un quartiere residenziale uccise due membri del personale di sicurezza e una donna civile e fer\u00ec 30 residenti.\nNel luglio 2012, gli eventi ad Aleppo degenerarono quando i ribelli lanciarono una prima offensiva dalle campagne circostanti. La citt\u00e0 fu colpita da devastanti bombardamenti. Nel corso degli ultimi mesi del 2012 proseguirono i combattimenti casa per casa tra i ribelli e le forze governative e nella primavera del 2013 le linee del fronte si stabilizzarono con le forze governative raccolte nella parte occidentale della citt\u00e0 e le forze di opposizione nella parte orientale. Secondo una stima effettuata da un'organizzazione umanitaria, nei primi mesi, i combattimenti provocarono circa morti, dei quali sotto i 5 anni di et\u00e0, e feriti. Le locali stazioni di polizia, utilizzate come basi delle forze governative, furono al centro dei combattimenti. I combattimenti provocarono la distruzione di vaste sezioni dell'Al-Madina Souq, della grande moschea di Aleppo e di vari altri edifici storici.\nIl conflitto si trascin\u00f2 in una situazione di stallo per quattro anni fino al luglio 2016, quando le forze governative bloccarono, con il sostegno degli attacchi aerei russi, l'ultima linea di rifornimento per i ribelli, che lanciarono controffensive infruttuose tra settembre e ottobre che non riuscirono a rompere l'assedio; a novembre, le forze governative intrapresero una campagna decisiva. I ribelli accettarono di evacuare la citt\u00e0 nel dicembre 2016. Il 22 dicembre, l'evacuazione fu completata e le forze governative presero possesso del settore orientale della citt\u00e0. La vittoria del governo siriano venne ampiamente considerata come un potenziale punto di svolta nell'ambito della guerra civile siriana.\nIn seguito alla fine dei combattimenti, circa rifugiati tornarono ad Aleppo. Molti settori della citt\u00e0 che sono stati colpiti sono in fase di ricostruzione. A partire dal febbraio 2018, le locali forze dello YPG abbandonarono il quartiere di Sheikh Maqsoud, da essi precedentemente controllato, e si trasferirono ad Afrin per fronteggiare l'Operazione Ramoscello d'Ulivo lanciata dal governo turco. Come conseguenza, l'esercito siriano prese possesso del distretto. Nel febbraio 2020, le forze governative catturarono le ultime aree controllate dai ribelli nella periferia occidentale di Aleppo, ponendo cos\u00ec fine a un conflitto iniziato in citt\u00e0 otto anni prima.\nMonumenti e luoghi d'interesse.\nArchitetture religiose.\nLa variet\u00e0 culturale e religiosa della citt\u00e0 viene pienamente rispecchiata negli edifici religiosi che vi sorgono, importanti sedi sia della religione islamica, come la moschea degli Omayyadi, che cristiana. Durante la guerra civile siriana diversi minareti della citt\u00e0, tra cui quello della grande moschea, sono andati distrutti, mentre le cattedrali e chiese cristiane sono state abbandonate, salvo poi esser restaurate o riaperte dopo il 2016.\nLa citt\u00e0 conta in tutto quarantuno moschee, tredici zawiye, nove chiese cristiane e una sinagoga.\nMadrasa al-Halawiyya.\nIn origine cattedrale bizantina (conserva ancora le colonne con capitelli bizantini del V secolo) che la tradizione vuole fondata da Sant'Elena, madre dell'imperatore Costantino il Grande; confiscata, nel 1124, per le atrocit\u00e0 commesse dai Crociati. Il nome della madrasa deriva da \"hulw\" (dolce), perch\u00e9 al tempo di Nur al-Din Zangi venivano distribuiti dolciumi alla popolazione. La madrasa, restaurata, \u00e8 usata ancora oggi come scuola coranica.\nArchitetture civili.\nL'importanza, soprattutto commerciale della citt\u00e0, si riflette pienamente sulle architetture civili che hanno attraversato i diversi secoli di storia della citt\u00e0; nel dettaglio si possono ancora ammirare: sedicicaravanserragli, ossia grandi edifici con cortile interno volti ad ospitare le carovane itineranti, due imponenti bimaristan, ossia ospedali islamici talvolta utilizzati come manicomi, otto hammam oltre che svariate residenze tradizionali, mausolei e madrase. Inoltre i suq di Aleppo sono considerati i pi\u00f9 estesi del Vicino Oriente con circa 12 km complessivi.\nArchitetture militari.\nBab Antakia, la porta di Antiochia.\nLa massiccia porta \u00e8 rafforzata da due grandi bastioni esagonali eretti dal nipote del Saladino, il figlio di al-Zahir Ghazi, al-Nasr Y\u016bsuf II, della dinastia degli Ayyubidi. Da qui partiva la strada per Antiochia, e da questa porta i musulmani entrarono pacificamente ad Aleppo nel 637. L'iscrizione pi\u00f9 antica che \u00e8 riportata nelle pietre della struttura risale al 1016-1018.\nAl-Jdayde.\nAl-Jdayde era l'insediamento cristiano \"fuori le mura\" vicino alla B\u0101b al-Faraj (\"Porta della Gioia\"), risalente al XV secolo, dopo la devastazione operata da Tamerlano, ed ora a pieno titolo i quartieri di al-Jad\u012bda e al-Tadr\u012bba sono inseriti nei giri storico-turistici della citt\u00e0. Nei due quartieri si trovano alcune case tradizionali arabe dei secoli XVII-XVIII, come il Palazzo Ghazaleh, con all'esterno alte mura di protezione; nel passato, di notte, i tre cancelli d'ingresso venivano chiusi e presidiati da guardie. Detto anche \"quartiere cristiano\" o \"quartiere armeno,\" vi si trovano quasi tutte le chiese della citt\u00e0:\nSociet\u00e0.\nDemografia.\nNel 1901 la popolazione di Aleppo contava 108.143 abitanti, dei quali musulmani (70,58%), cristiani (22,66%) e ebrei (6,76%). La comunit\u00e0 cristiana \u00e8 aumentata in seguito all'arrivo di rifugiati armeni all'inizio del XX secolo, in particolare dopo il genocidio armeno nel 1915. Nel 1922 la popolazione contava unit\u00e0, tra le quali musulmani (62,26%), nativi cristiani (14,11%), ebrei (4,20%), cittadini europei (1,70%), rifugiati armeni (12,76%) e membri di altre minoranze (4,97%). Nel 1944, la popolazione cittadina aveva raggiunto i abitanti, dei quali (34.5%) erano cristiani.\nNel 2004, Aleppo, con i suoi abitanti, costituiva la citt\u00e0 pi\u00f9 popolosa della Siria. Nel corso della battaglia di Aleppo, nell'ambito della guerra civile siriana, i quartieri orientali, nelle mani delle forze di opposizione, hanno visto perdere gran parte della popolazione, che si \u00e8 rifugiata altrove; nel 2015, la sezione orientale della citt\u00e0 ospitava abitanti.\nGruppi etno-religiosi.\nAleppo ospita una delle popolazioni pi\u00f9 variegate del Vicino Oriente, che include arabi, curdi, armeni, circassi e turchi, oltre a gruppi di ceceni e di musulmani balcanici, quali bosgnacchi, albanesi, greci e bulgari. La maggioranza della popolazione \u00e8 di fede musulmana sunnita, mentre oltre cristiani appartenenti ad una decina di confessioni fanno di Aleppo la terza maggiore citt\u00e0 cristiana del mondo arabo dopo Il Cairo e Beirut. A partire dalla seconda met\u00e0 del XX secolo, la storica comunit\u00e0 ebraica di Aleppo \u00e8 emigrata in massa a causa di fattori politici legati al conflitto arabo-israeliano ed economici, mentre diverse migliaia di drusi, alauiti e ismailiti dal resto della Siria si sono stabiliti in citt\u00e0.\nLa maggior parte della comunit\u00e0 cristiana aleppina era costituita da cattolici fino al XX secolo. Le comunit\u00e0 cristiane ortodosse incrementarono con l'arrivo di immigrati armeni dalla Cilicia, in seguito al genocidio armeno, e di arabi greco-ortodossi dal Sangiaccato di Alessandretta. Comunit\u00e0 armene sono presenti in citt\u00e0 fin dal XII secolo, originatesi dalla Cilicia. La Cattedrale dei Quaranta Martiri, fondata nel 1491, costituisce la cattedrale armena pi\u00f9 antica della citt\u00e0. Tra il 1923 e il 1925, in seguito alla ritirata delle truppe francesi dalla Cilicia, oltre rifugiati armeni raggiunsero Aleppo, giungendo a formare un quarto dei abitanti nel 1925. Nel 1944, gli armeni contavano dei cristiani aleppini. Numerosi armeni cominciarono ad emigrare verso l'Armenia sovietica a partire dalla seconda met\u00e0 degli anni 1940, nel processo conosciuto come \"Nerkaght\".\nLa citt\u00e0 \u00e8 stata sede di un'antica comunit\u00e0 ebraica. La grande sinagoga di Aleppo, costruita nel V secolo, ospit\u00f2 per secoli il Codice di Aleppo. A partire dal XV secolo, la citt\u00e0 ricevette immigrati sefarditi. All'inizio del XX secolo, la comunit\u00e0 ebraica aleppina era concentrata nei quartieri di Al-Jamiliyah, Bab Al-Faraj e vicino alla grande sinagoga. Le tensioni in Palestina portarono a una rivolta nel dicembre 1947 che colp\u00ec violentemente la comunit\u00e0. Gran parte dei ebrei abbandonarono la citt\u00e0. Nel 1968, rimanevano ad Aleppo 700 ebrei. Nel 1992, il governo siriano autorizz\u00f2 l'emigrazione dei rimanenti ebrei nel Paese. L'ultima famiglia ebraica della citt\u00e0 emigr\u00f2 in Israele nell'ottobre 2016.\nLingue.\nIl dialetto arabo di Aleppo \u00e8 di tipo levantino ed \u00e8 parlato dalla grande maggioranza della popolazione. La lingua curda risulta essere la seconda lingua pi\u00f9 parlata in citt\u00e0 dopo la lingua araba ed \u00e8 parlata dalla locale comunit\u00e0 curda nella sua forma kurmanc\u00ee. La comunit\u00e0 turcomanna mantiene dialetti turchi, mentre qualla armena parla un dialetto armeno occidentale.\nCucina.\nAleppo \u00e8 famosa nel mondo arabo per la variet\u00e0 e la raffinatezza della sua cucina.Piatto tipico di Aleppo \u00e8 il \"kebab alle ciliegie,\" per la cui preparazione si utilizza una variet\u00e0 di ciliegie specifica e tipica della zona. Altra tipica preparazione \u00e8 la confettura di rose, di lunga tradizione condivisa con la citt\u00e0 di Damasco, ma non \u00e8 possibile provvedersene nei suq locali in quanto viene preparata solo per uso familiare e non \u00e8 prodotta in quantit\u00e0 sufficienti per il commercio.\nSport.\nAleppo \u00e8 sede di varie squadre di calcio, tra cui le principali sono l'Al-Ittihad, l', l'Al-Yarmouk, lo Jalaa e l'Ouroube. Il principale impianto sportivo cittadino \u00e8 lo Stadio internazionale di Aleppo, il pi\u00f9 capiente di Siria.\nIn citt\u00e0 \u00e8 popolare anche il baseball, con Jalaa e Al-Ittihad tra le migliori squadre a livello nazionale.\nInfrastrutture e trasporti.\nLa citt\u00e0 \u00e8 servita dall'Aeroporto internazionale di Aleppo, che \u00e8 base secondaria della Syrianair, la principale compagnia aerea siriana."}
{"id": "61019", "revid": "124435668", "url": "https://it.wikipedia.org/wiki?curid=61019", "title": "Heilbronn", "text": "Heilbronn (in alemanno \"Hailbrunn\") \u00e8 una citt\u00e0 extracircondariale tedesca situata nel Land del Baden-W\u00fcrttemberg. \nSi trova sulle rive del fiume Neckar, \u00e8 una citt\u00e0 indipendente, fa parte del distretto governativo di Stoccarda ed \u00e8 sede amministrativa del circondario (\"Kreis\") di Heilbronn. \nHeilbronn (lett. \"pozzo della salute\") \u00e8 una citt\u00e0 a forte densit\u00e0 industriale, con un'alta percentuale di immigrati e ben collegata, oltre che a Stoccarda, a Heidelberg e Karlsruhe. A Heilbronn nasce la storica azienda alimentare Knorr e poco fuori dalla citt\u00e0 sorgono gli stabilimenti della nota casa automobilistica Audi.\nStoria.\nLa prima menzione della citt\u00e0 di Heilbronn risale al 747. Nel 1371 l'imperatore Carlo IV le accorda il privilegio di citt\u00e0 libera dell'Impero e di autogovernarsi con istituzioni autonome.\nNel 1633 nella Guerra dei trent'anni la Francia, visto che la sorte del conflitto sembrava volgere a favore degli Asburgo, decise di aumentare l'appoggio offerto ai protestanti e, insieme ad Oxenstierna, patrocin\u00f2 la formazione della Lega di Heilbronn, un'alleanza tra la Svezia e gli stati di Renania, Svevia e Franconia, con il supporto economico francese, per \"le libert\u00e0 tedesche e la soddisfazione svedese\". Ma gli stati orientali, Sassonia e Brandeburgo, sollevarono obiezioni: la Sassonia rifiut\u00f2 di unirsi alla lega, e Oxenstierna pot\u00e9 solo convincere Giovanni Giorgio ad unirsi alla campagna di primavera con operazioni separate in Slesia. Invece, Giorgio Guglielmo di Brandeburgo era in contrasto con la Svezia per il possesso della Pomerania, sulla quale accampava diritti ereditari; in seguito al rifiuto svedese di evacuare la regione, il Brandeburgo e i Circoli della Bassa e Alta Sassonia rifiutarono di unirsi alla Lega di Heilbronn, che rimase quindi confinata alla Germania sud-occidentale.\nNel corso del Settecento, fu sede di fervore culturale con personaggi del calibro Gottlob Moriz Christian von Wacks (sindaco della citt\u00e0 per oltre un trentennio), Otto Heinrich von Gemmingen-Hornberg, Ernst von Gemmingen-Hornberg e Johann Andreas Amon.\nHeilbronn rimase citt\u00e0 imperiale del Sacro Romano Impero, fino alla mediatizzazione del 1802-1803."}
{"id": "61028", "revid": "1573940", "url": "https://it.wikipedia.org/wiki?curid=61028", "title": "Lynx canadensis", "text": "La lince canadese (Lynx canadensis ) \u00e8 un mammifero nordamericano appartenente alla famiglia dei Felidi presente in Canada ed Alaska, nonch\u00e9 in alcune parti degli Stati Uniti settentrionali, spingendosi lungo le Montagne Rocciose fino al Colorado, dove \u00e8 stata reintrodotta negli anni '90.\nCon la sua folta pelliccia bruno-argentea, la faccia incorniciata dalla barba e i ciuffi auricolari, la lince canadese somiglia molto alle altre specie del genere \"Lynx\". \u00c8 leggermente pi\u00f9 grande della lince rossa, con la quale condivide parte dell'areale, e pi\u00f9 del doppio di un gatto domestico.\nTassonomia.\nLa lince canadese \u00e8 una delle quattro specie del genere \"Lynx\" e viene classificata all'interno della famiglia dei Felidi. Venne descritta per la prima volta dallo scrittore scientifico Robert Kerr come \"Felis lynx canadensis\" nella sua opera \"The Animal Kingdom\" (1792). La tassonomia delle linci \u00e8 rimasta per lungo tempo oggetto di discussione; fino a poco tempo fa non era chiaro nemmeno se \"Lynx\" doveva essere considerato un genere indipendente o un sottogenere di \"Felis\". Alcuni autori mettevano in dubbio addirittura la validit\u00e0 della lince canadese come specie a s\u00e9. Per esempio, in un articolo pubblicato su \"Mammalian Species\" nel 1987, Renn Tumlison considerava la lince canadese una sottospecie della lince eurasiatica (\"L. lynx\"). Tuttavia, altri autori, come lo zoologo W. Christopher Wozencraft, che revision\u00f2 la classificazione dei Carnivori nel 1989 e nel 1993, considerava le due forme come specie distinte.\nSecondo uno studio del 2006 basato sulle analisi genetiche, l'antenato di cinque linee evolutive dei Felidi - \"Lynx\", \"Leopardus\", \"Puma\", \"Felis\" e \"Prionailurus\" - giunse in Nordamerica dopo aver attraversato lo stretto di Bering 8,5-8 milioni di anni fa. \"Lynx\" si separ\u00f2 dalle linee evolutive di \"Puma\", \"Felis\" e \"Prionailurus\" circa 3,24 milioni di anni fa. Si ritiene che l'antenata delle quattro specie attuali di \"Lynx\" sia la lince di Issoire (\"L. issiodorensis\"), che probabilmente si evolvette in Africa 4 milioni di anni fa per poi diffondersi in Europa e Asia settentrionale, dove sopravvisse fino a circa 1 milione di anni fa. Uno studio del 1987 aveva suggerito che le popolazioni di lince eurasiatica che raggiunsero il Nordamerica 20.000 anni fa si spostarono in un primo momento verso la met\u00e0 meridionale del continente, in quanto quella settentrionale era ancora ricoperta dai ghiacci. Con il tempo le popolazioni meridionali si evolvettero fino a divenire la moderna lince rossa (\"L. rufus\"). In seguito, quando la lince eurasiatica invase il continente una seconda volta, le popolazioni che si erano insediate nella parte settentrionale del continente, ora libere dai ghiacci, si evolvettero nella lince canadese. In base allo studio del 2006, le relazioni filogenetiche della lince canadese sono le seguenti:\nPrima del 2017, gli studiosi riconoscevano tre sottospecie diverse di lince canadese:\nAttualmente, la Cat Classification Taskforce del Cat Specialist Group non ritiene valida nessuna di queste sottospecie; pertanto, la lince canadese \u00e8 da considerarsi una specie monotipica.\nDescrizione.\nLa lince canadese \u00e8 un felide di medie dimensioni, simile sotto molti aspetti alla lince rossa. Ha una lunghezza testa-corpo di 80-100 cm, misura 48-56 cm di altezza al garrese e pesa 5-18 kg. Le sue dimensioni, all'incirca la met\u00e0 di quelle della lince eurasiatica, non variano significativamente da una parte all'altra dell'areale, e sono state probabilmente selezionate dall'ambiente per consentire all'animale di sopravvivere mangiando prede pi\u00f9 piccole. La specie mostra un evidente dimorfismo sessuale, con i maschi pi\u00f9 grandi e pi\u00f9 pesanti delle femmine. Come la lince rossa, la lince canadese ha arti anteriori pi\u00f9 corti di quelli posteriori, pertanto il dorso sembra essere inclinato in avanti. La coda estremamente corta, tipica delle linci, misura 5-15 cm.\nLa pelliccia \u00e8 generalmente bruno-giallastra (anche se sul dorso pu\u00f2 essere talvolta grigia); particolarmente folta e lunga, isola l'animale dal gelo dell'ambiente in cui vive. Sebbene non siano mai stati descritti esemplari melanici o albini, in Alaska sono state segnalate linci \u00abazzurre\u00bb. I ciuffi auricolari neri lunghi 4 cm, caratteristica comune a tutte le linci, spuntano dalla punta delle orecchie, che presentano una banda di pelo nero lungo il bordo superiore. In inverno i peli che ricoprono la parte inferiore delle guance crescono cos\u00ec tanto da far sembrare che l'animale presenti una sorta di barba che ricopre la gola. Sull'addome, dove la pelliccia \u00e8 bianca (talvolta con una sfumatura beige) possono essere presenti alcune macchie scure; qui si trovano quattro capezzoli. In estate la pelliccia \u00e8 corta e di colore variabile dal bruno-rossastro al grigiastro, ma d'inverno essa diviene notevolmente pi\u00f9 lunga e assume una colorazione pi\u00f9 virante al grigio, con un misto di peli bruno-grigiastri e beige; nel manto estivo le macchie diventano pi\u00f9 evidenti. La coda \u00e8 marcata da anelli neri e, diversamente da quella della lince rossa, ha la punta interamente nera. Le piante dei piedi, ricoperte di pelo lungo e spesso, possono sopportare quasi il doppio del peso di quelle della lince rossa.\nLa lince canadese ha 28 denti, come le altre linci ma diversamente da tutti gli altri felidi, con quattro lunghi canini adatti a perforare e trattenere. La lince \u00e8 in grado di percepire dove i suoi canini stanno mordendo la preda, in quanto essi sono fortemente innervati. \u00c8 anche dotata di quattro denti carnassiali che tagliano la carne in piccoli pezzi. Affinch\u00e9 essa possa utilizzare i suoi carnassiali, deve masticare la carne tenendo la testa di lato. Tra i quattro canini e gli altri denti vi sono ampi spazi, e i secondi premolari superiori sono assenti, facendo s\u00ec che i canini affondino il pi\u00f9 possibile nella preda. Gli artigli sono brevi e completamente retrattili. Le piante dei piedi, grazie alle articolazioni del metatarso che consentono un'ampia divaricazione delle dita, possono raggiungere i 10 cm di larghezza e consentire all'animale di muoversi velocemente e con facilit\u00e0 sulla neve. Le impronte sono pi\u00f9 facilmente distinguibili sulla neve compatta che sul fango, ma i segni lasciati dalle dita non sono chiaramente visibili nella neve profonda.\nLa lince canadese si differenzia dalla lince rossa per il fatto di avere ciuffi auricolari pi\u00f9 lunghi, un mantello pi\u00f9 grigio e meno rosso, macchie meno distinte sul mantello, una coda leggermente pi\u00f9 corta completamente nera all'estremit\u00e0, piuttosto che sul solo lato superiore, e piante dei piedi pi\u00f9 larghe. La lince rossa \u00e8 generalmente pi\u00f9 piccola di quella canadese, ma le due specie sono facilmente confondibili nelle regioni in cui coesistono, specialmente per il fatto che le linci rosse pi\u00f9 grandi compaiono proprio nelle aree di simpatria. Pur non essendo un loro parente, il caracal somiglia alle linci in quanto \u00e8 anch'esso dotato di ciuffi simili sulle orecchie.\nBiologia.\nLa lince canadese tende ad avere abitudini notturne, come la lepre scarpa da neve, sua preda principale, ma pu\u00f2 essere attiva anche durante il giorno. Per procurarsi le prede necessarie, la lince pu\u00f2 percorrere anche 8-9 km al giorno, spostandosi ad una velocit\u00e0 di 0,75-1,46 km all'ora. Le linci sono buone nuotatrici: in un caso documentato, un esemplare nuot\u00f2 per tre chilometri attraverso il fiume Yukon. Sono anche delle eccellenti arrampicatrici e scampano ai predatori rifugiandosi sugli alberi; nonostante questo, cacciano unicamente a terra. Le linci canadesi sono prevalentemente solitarie; le interazioni sociali sono ridotte al minimo, se si eccettua le madri con i piccoli e le associazioni temporanee che si creano tra maschi e femmine durante la stagione riproduttiva.\nNel 2018 gli studiosi hanno scoperto che nel Maine la martora di Pennant pu\u00f2 occasionalmente dare la caccia alle linci canadesi: negli scontri che ne risultano, le prime hanno quasi sempre la meglio, grazie alla loro natura pi\u00f9 aggressiva; al contrario, le martore di Pennant possono finire talvolta sul menu della lince rossa, nelle localit\u00e0 dove gli areali delle due specie si sovrappongono.\nComportamento sociale e spaziale.\nLe linci canadesi occupano home range di dimensioni estremamente variabili a seconda del metodo di misura che viene utilizzato. I due metodi pi\u00f9 comuni utilizzati per stimarne le dimensioni sono l'esame delle tracce lasciate sulla neve (\"snow-tracking\") e la radiotelemetria. La tecnica dello \"snow-tracking\" tende generalmente a dare valori pi\u00f9 bassi: con gli studi effettuati utilizzando questa pratica sono stati stimati home range di 11,1-49,5 km\u00b2, contro gli 8-783 km\u00b2 stimati dagli studi svolti con la radiotelemetria. Come altri felidi, le linci canadesi marcano i loro territori spruzzando urina e depositando feci sulla neve, su monconi di albero o su altri siti ben evidenti all'interno e nei dintorni delle proprie aree vitali.\nI maschi tendono ad occupare territori pi\u00f9 estesi delle femmine: per esempio, nel corso di uno studio di radiotelemetria effettuato nel 1980 in Minnesota, un territorio dove le lepri sono poco numerose, i territori dei primi sono risultati essere di 145-243 km\u00b2, al contrario dei 51-122 km\u00b2 di quelli delle seconde. In un altro studio radiotelemetrico effettuato in Montana nel 1985, i valori medi riscontrati erano di 122 km\u00b2 per i maschi e di 43,1 km\u00b2 per le femmine. In uno studio svolto nella parte meridionale dei Territori del Nord-Ovest, gli studiosi hanno scoperto che i territori di individui di sesso opposto si sovrappongono ampiamente, mentre quelli di individui dello stesso sesso difficilmente coincidono. Questo lascia ipotizzare che i vari individui tendono ad evitarsi tra loro e quindi a difendere passivamente i propri territori.\nLa forma e le dimensioni dell'home range sono determinate da fattori quali la disponibilit\u00e0 di prede (specialmente delle lepri scarpa da neve), la densit\u00e0 delle linci e la topografia. Alcuni studiosi hanno provato a correlare la quantit\u00e0 delle lepri scarpa da neve in una determinata area con le dimensioni degli home range delle linci ivi presenti. Uno studio del 1985 ha dimostrato che le dimensioni medie degli home range triplicavano - da 13,2 a 39,2 km\u00b2 - quando la densit\u00e0 delle lepri diminuiva da 14,7 a 1 per ettaro. Tuttavia, altri studi hanno indicato che le linci mettono in atto comportamenti diversi in condizioni di scarsit\u00e0 di prede: alcuni esemplari non mostrano alcun cambiamento per quanto riguarda il loro territorio, mentre altri possono rispondere cacciando in aree pi\u00f9 piccole e occupando, di conseguenza, home range pi\u00f9 ridotti. Generalmente le linci canadesi non abbandonano mai il proprio territorio, anche se le minore disponibilit\u00e0 di prede pu\u00f2 essere un fattore abbastanza importante da spingere le linci a disperdersi o ad espandere i loro territori.\nAlimentazione.\nEsclusivamente carnivora, la lince canadese dipende fortemente dalla presenza delle lepri scarpa da neve per il cibo. Esse costituiscono il 35-97% della sua dieta, ma la percentuale di lepri consumate varia a seconda della loro quantit\u00e0 e della stagione. Le popolazioni di lepre scarpa da neve che vivono in Alaska e nel Canada centrale esibiscono infatti una ciclicit\u00e0 di 8-11 anni, con cali cos\u00ec drastici da portarli a volte da 2300 ad appena 12 lepri per km\u00b2. Durante questi periodi, la lince si rivolge ad altre prede - quali anatre, tetraoni, talpe, pernici bianche, scoiattoli rossi, arvicole e giovani ungulati (bighorn bianchi, cervi muli e carib\u00f9) -, mantenendo comunque le lepri come preda principale. La lince canadese tende ad essere meno selettiva in estate e autunno, quando d\u00e0 la caccia anche ad altri piccoli mammiferi; le lepri scarpa da neve restano in ogni caso la preda principale. Una lince canadese uccide una lepre ogni uno o due giorni, e assume pertanto 600-1200 g di cibo al giorno.\nUno studio riguardante le popolazioni di coyote e linci canadesi nel sud-ovest del Territorio dello Yukon ha dimostrato che durante quelle fasi cicliche in cui le lepri scarpa da neve sono pi\u00f9 abbondanti entrambi i predatori uccidono molte pi\u00f9 lepri di quante fossero necessarie per la loro sussistenza: le linci hanno bisogno di uccidere 0,4-0,5 lepri al giorno per ricavare le energie necessarie, ma nel corso dello studio suddetto il tasso di uccisioni era salito a 1,2 lepri al giorno. I coyote, con un tasso di successo degli attacchi del 36,9%, si sono rivelati dei predatori di maggior successo rispetto alle linci (sebbene questo possa essere stato dovuto al maggior numero di coyote adulti all'interno della popolazione studiata), che avevano registrato un tasso di successo del 28,7%. Le linci mettono da parte raramente le prede uccise, a differenza dei coyote, e questo potrebbe aver portato al consumo incompleto di alcune uccisioni. Durante il calo ciclico del numero delle lepri scarpa da neve, entrambi i predatori dedicavano alla caccia lo stesso periodo di tempo di quando le lepri erano numerose, ma le linci ne uccidevano un numero maggiore rispetto a prima. Inoltre, queste ultime integravano la loro dieta con gli scoiattoli rossi.\nLa lince canadese caccia intorno al crepuscolo o di notte, periodo in cui le lepri scarpa da neve tendono ad essere pi\u00f9 attive. Per localizzare la preda fa affidamento sulla vista e sull'udito. In genere segue percorsi frequentemente utilizzati dalle lepri o si apposta in siti strategici, per esempio lungo sentieri o in prossimit\u00e0 di aree aperte di aggregazione delle prede. Le lepri sono uccise con un morso al cranio, alla nuca o alla gola, mentre i giovani ungulati vengono solitamente soffocati con un morso alla gola. La lince pu\u00f2 consumare la sua preda immediatamente o metterla da parte ricoprendola con neve e foglie per poi mangiarla nel giro di pochi giorni. Occasionalmente le linci possono anche cacciare insieme; in tal caso il tasso di successo dei loro attacchi cresce notevolmente, raggiungendo il 55% - un bel salto di qualit\u00e0 rispetto a quando un solo esemplare caccia da solo (14%). Non disdegnano anche carcasse, in particolare di ungulati uccisi dal freddo o da incidenti stradali.\nRiproduzione.\nLa stagione riproduttiva della lince canadese dura un mese soltanto, in un periodo compreso tra marzo e maggio, a seconda del clima locale. Durante questo lasso di tempo le femmine vanno in estro una sola volta, per un periodo che dura da tre a cinque giorni. La femmina attrae un potenziale compagno rilasciando un po' di urina nel punto in cui il maschio \u00e8 solito marcare il suo territorio ed emettendo richiami continui. I due partner possono accoppiarsi fino a sei volte in un'ora. La femmina si accoppia con un solo maschio per stagione, ma il maschio pu\u00f2 accoppiarsi con pi\u00f9 femmine.\nLa gestazione dura circa 64 giorni e le nascite si collocano pertanto tra maggio e inizio luglio. Prima del parto, la femmina prepara un riparo per la cucciolata, generalmente tra la fitta boscaglia, in boschetti o tra i detriti legnosi. Le tane sono generalmente situate su un terreno in media pendenza e sono rivolte verso sud o sud-ovest.\nLa cucciolata comprende da uno a quattro piccoli, e tende ad essere pi\u00f9 numerosa quando le prede sono abbondanti. Questo suggerisce un maggior livello di flessibilit\u00e0 riproduttiva rispetto ad altri felini, e le femmine spesso non si riproducono affatto quando le prede sono scarse. Tuttavia, quando i cuccioli nascono in annate di magra, la mortalit\u00e0 infantile pu\u00f2 raggiungere il 95%.\nAlla nascita i cuccioli di lince canadese pesano 175-235 g, e inizialmente presentano una pelliccia di colore grigiastro-beige con macchie nere. Ciechi e del tutto inermi per i primi quattordici giorni di vita, sono svezzati all'et\u00e0 di dodici settimane. Quando aprono gli occhi, questi sono di colore azzurro brillante, ma con l'et\u00e0 assumono una colorazione bruno-nocciola. La femmina porta il cibo ai piccoli e consente loro di giocarci prima di mangiarlo, in modo che possano apprendere le abilit\u00e0 predatorie.\nI piccoli lasciano la tana dopo circa cinque settimane e iniziano a cacciare tra i sette e i nove mesi di et\u00e0. Lasciano la madre a circa dieci mesi, non appena inizia la successiva stagione riproduttiva, ma raggiungono le dimensioni degli adulti solo verso i due anni. Le femmine raggiungono la maturit\u00e0 sessuale a dieci mesi, anche se spesso rimandano la riproduzione di un altro anno, mentre i maschi raggiungono la maturit\u00e0 a due o tre anni. La lince canadese pu\u00f2 vivere fino a quattordici anni in cattivit\u00e0, ma in natura la durata della vita \u00e8 probabilmente molto pi\u00f9 breve.\nDistribuzione e habitat.\nLa lince canadese popola la maggior parte del Canada a sud della linea degli alberi (che comprende circa l'80% del suo areale), la maggior parte dell'Alaska (13,5% dell'areale) e, negli Stati Uniti contigui, nelle propaggini meridionali della foresta boreale e sub-boreale lungo le Montagne Rocciose, la Catena delle Cascate e le Blue Mountains (Washington, Oregon, Idaho, Montana e Wyoming), la regione dei Grandi Laghi (Minnesota e Wisconsin) e il New England (Maine, New Hampshire e Vermont settentrionale). \u00c8 stata reintrodotta con successo in Colorado, e ora il limite meridionale del suo areale si estende fin dentro il New Mexico settentrionale. Un tentativo di reintroduzione sui Monti Adirondack, New York (1989-1992), non ha avuto successo.\nLa lince canadese \u00e8 specializzata in habitat ben precisi e vive solo in fitte foreste boreali e di conifere, con pioppi tremuli, abeti rossi, betulle, salici, abeti, pioppi o pini, che corrispondono essenzialmente all'areale di distribuzione della sua principale specie di preda, la lepre scarpa da neve. Le linci canadesi sono estremamente adattate alla neve e al ghiaccio. Nel fiume Yukon sono state viste percorrere a nuoto fino a 3,2 km, e due individui seguiti con radiocollare nuotavano abitualmente per 4-12 minuti in fiumi semighiacciati, estremamente pericolosi, con temperatura dell'aria inferiore a -27 \u00b0C. La lince canadese evita gli habitat aperti, bench\u00e9 spesso ricchi di prede. Vive raramente in habitat fortemente modificati come aree agricole e ha difficolt\u00e0 laddove la silvicoltura dirada permanentemente la copertura o riduce la complessit\u00e0 della foresta. Vive invece bene in foreste lasciate rigenerare dopo tagli completi o deforestazione intensiva, a condizione che il recupero sia stato lasciato procedere per circa 15 anni o pi\u00f9. La lince canadese vive dal livello del mare fino a 4130 m.\nNel 1903 una lince canadese venne abbattuta nei pressi di Newton Abbot, nel Regno Unito, dopo aver attaccato due cani. La carcassa venne conservata presso il Bristol City Museum and Art Gallery, dove venne analizzata e correttamente identificata dagli scienziati solamente un secolo dopo. Secondo gli studiosi si trattava probabilmente di un esemplare vissuto in cattivit\u00e0 per un certo periodo di tempo, forse come animale da compagnia esotico o come membro di un serraglio ambulante, che potrebbe essere sopravvissuto per un buon lasso di tempo anche dopo la fuga. \u00c8 considerato \u00abil primo esempio registrato di felino esotico a piede libero nel Regno Unito\u00bb.\nConservazione.\nLa lince canadese \u00e8 diffusa e generalmente comune nella maggior parte del Canada (dove occupa ancora il 95% circa del suo areale storico) e in Alaska. Ha perso parti di areale nel sud dell'Alberta, nel Saskatchewan e nel Manitoba ed \u00e8 poco comune o rara nel Canada orientale, dove due province (Nuovo Brunswick e Nuova Scozia) la classificano come \u00abIn Pericolo\u00bb. \u00c8 estinta sull'Isola del Principe Edoardo e nella Nuova Scozia continentale; si trova invece ancora sull'Isola del Capo Bretone. La perdita di areali \u00e8 molto pi\u00f9 estesa negli Stati Uniti contigui, dove in passato compariva in 24 stati mentre ora \u00e8 limitata a una serie di popolazioni piccole e isolate, collettivamente considerate \u00abMinacciate\u00bb. La principale minaccia per la lince canadese \u00e8 la perdita, la frammentazione e il degrado degli habitat a causa di pratiche forestali eccessivamente distruttive o di deforestazione. Negli Stati Uniti, le principali minacce sono pressione sugli habitat, bracconaggio e incidenti stradali. L'apertura degli habitat favorisce anche il movimento verso nord di coyote e linci rosse, che potrebbero rappresentare un fattore aggiuntivo nel calo demografico delle linci, per esempio negli USA nord-orientali e in Canada orientale. Nella maggior parte dell'areale dell'Alaska e del Canada, invece, gli habitat sono di qualit\u00e0 elevata e intatti, protetti o relativamente ben gestiti. Ogni anno, almeno 11.000 linci sono cacciate o catturate legalmente, per la maggior parte in Canada e Alaska. Le popolazioni di lince canadese sono vulnerabili alla pressione venatoria nei periodi di penuria di lepri, ma oggi la caccia legale tiene generalmente conto di questo fattore e vi sono scarse prove di impatti demografici a lungo termine. Il riscaldamento globale sta gi\u00e0 riducendo la qualit\u00e0 degli habitat per le linci lungo la periferia sud dell'areale e pu\u00f2 avere gravi effetti a lungo termine sulla foresta boreale. Un'ulteriore minaccia \u00e8 costituita anche dall'ibridazione con la lince rossa, fenomeno gi\u00e0 riscontrato alla periferia meridionale dell'attuale areale della specie (Maine, Minnesota e New Brunswick) che potrebbe ostacolarne la ripresa in questa regione.\nIl 12 gennaio 2018 lo US Fish and Wildlife Service, l'Agenzia statunitense per la fauna selvatica, ha dichiarato la lince canadese fuori pericolo. Si tratta del primo passo di un processo che vedr\u00e0 poi la proposta formale di rimuovere dalla lista federale delle specie a rischio estinzione questa specie, che \u00e8 sotto protezione dal 2000 in 48 Stati (ma non in Alaska e in territorio canadese)."}
{"id": "61029", "revid": "18379", "url": "https://it.wikipedia.org/wiki?curid=61029", "title": "Franklin Delano Roosevelt", "text": "Figura centrale del XX secolo, \u00e8 stato l'unico presidente degli Stati Uniti a essere eletto per pi\u00f9 di due mandati consecutivi, vincendo le elezioni presidenziali per quattro volte (1932, 1936, 1940, 1944), rimanendo in carica dal 1933 fino alla sua morte, nell'aprile del 1945, poco dopo l'inizio del quarto mandato.\nLarga parte della sua fama \u00e8 dovuta al vasto e radicale programma di riforme economiche e sociali attuato fra il 1933 e il 1937, conosciuto con il nome di \"New Deal\", grazie al quale gli Stati Uniti riuscirono a superare la grande depressione dei primi anni trenta. Fra le sue pi\u00f9 importanti innovazioni vanno ricordati il Social Security Act \u2014 con il quale vennero introdotte per la prima volta negli Stati Uniti l'assistenza sociale e le indennit\u00e0 di disoccupazione e vecchiaia \u2014 e la creazione della Securities and Exchange Commission (SEC), l'Agenzia federale per il controllo del mercato azionario.\nCoinvolse gli Stati Uniti nella seconda guerra mondiale a seguito dell'attacco di Pearl Harbor e con il suo ottimismo, la sua calma e la sua capacit\u00e0 di giudizio, ebbe un ruolo di grande rilievo nel grandioso sviluppo della potenza militare statunitense, nella conduzione politico-strategica della guerra, nel consolidamento della \"Grande Alleanza\" con il Regno Unito di Winston Churchill e l'Unione Sovietica di Stalin e nelle decisioni geopolitiche della fase finale del conflitto. Sostenne anche, a partire dal 1942, lo sviluppo e la costruzione delle prime bombe atomiche della storia dell'umanit\u00e0 che verranno impiegate dal suo successore Harry Truman sulle citt\u00e0 di Hiroshima e Nagasaki, in Giappone. Diede inoltre un contributo fondamentale alla formazione dell'Organizzazione delle Nazioni Unite.\nEra un 5\u00b0 cugino di Theodore Roosevelt, 26\u00b0 Presidente degli Stati Uniti.\nRoosevelt \u00e8 spesso considerato dagli studiosi fra i tre pi\u00f9 popolari presidenti degli Stati Uniti, assieme a Abraham Lincoln e George Washington.\nBiografia.\nL'infanzia, gli studi e la famiglia.\nLa sua famiglia faceva parte dell'alta borghesia locale e vantava una parentela con Theodore Roosevelt, presidente repubblicano di inizio secolo. Il padre James (Hyde Park, 16 luglio 1828 \u2013 New York, 8 dicembre 1900) era proprietario di alcune miniere di zinco mentre la madre Sara Delano (Newburgh, 21 settembre 1854 \u2013 Hyde Park, 7 settembre 1941) era figlia di un armatore. \"Roosevelt\" \u00e8 la forma anglicizzata del cognome olandese \"Van Rosevelt\", o \"Van Rosenvelt\", che significa \"dal campo delle rose\". Fra le pi\u00f9 antiche famiglie dello Stato di New York, i Roosevelt si distinsero in diversi settori dalla vita politica. La madre assegn\u00f2 al figlio il nome Franklin Delano in onore dello zio preferito. Il capostipite della famiglia Delano che per primo arriv\u00f2 nelle Americhe nel 1621 fu Philippe de la Noye, primo fra gli ugonotti a sbarcare nel Nuovo Mondo, il cui nome di famiglia fu anglicizzato in Delano.\nRoosevelt trascorse l'infanzia viaggiando per l'Europa e da adolescente si iscrisse alla celeberrima \"Groton School\" (Massachusetts), dove gli venne impartita una ferrea disciplina. Finito il liceo si laure\u00f2 ad Harvard nel 1904, quindi studi\u00f2 giurisprudenza alla Columbia Law School della Columbia University, dove si laure\u00f2 nel 1908, dopodich\u00e9 si dedic\u00f2 alla professione di avvocato in un prestigioso studio di Wall Street.\nContemporaneo al suo primo successo in politica fu il matrimonio con Anna Eleanor Roosevelt (New York, 11 ottobre 1884 \u2013 New York, 7 novembre 1962), sua cugina alla lontana, che era la nipote prediletta del presidente Theodore Roosevelt, celebrato il 17 marzo 1905. La coppia ebbe sei figli:\nGli inizi della carriera politica.\nSenatore dello Stato di New York (1910-1913).\nDopo aver aderito al Partito Democratico, nel 1910 venne candidato alle elezioni del Senato dello Stato di New York. Roosevelt si fece notare soprattutto per la sua profonda eloquenza e per la sua dura opposizione alla Tammany Hall, organizzazione politica che controllava il partito e che spesso faceva uso di mezzi ai limiti del lecito per distribuire cariche pubbliche. Effettu\u00f2 una campagna elettorale impegnativa e si interess\u00f2 soprattutto ai problemi degli agricoltori, portandosi nei villaggi e nelle fattorie rurali dello Stato. Fu eletto con ampio margine e dopo due anni, nel 1912, fu rieletto ed ottenne come riconoscimento la presidenza della commissione per l'agricoltura.\nSegretario Aggiunto alla Marina (1913-1920).\nDopo la vittoria democratica alle elezioni presidenziali del 1912, fu scelto dal nuovo presidente Woodrow Wilson per ricoprire la carica di \"Assistant Secretary of the Navy\", ovvero di viceministro della Marina. Questa carica era stata occupata in passato (1897-98) dal cugino Theodore Roosevelt, Presidente degli Stati Uniti dal 1901 al 1909. Franklin Roosevelt accett\u00f2 con molto entusiasmo questa nomina, soprattutto perch\u00e9 fin da piccolo aveva avuto una forte passione per il mare e le barche. Grazie a questa particolare predisposizione riusc\u00ec sempre ad avere un linguaggio colloquiale coi suoi sottoposti. Quando aveva occasione di visitare navi militari e mercantili, s'intratteneva spesso con l'equipaggio a parlare di dettagli tecnici che solo un appassionato della materia poteva conoscere. Il suo modo di fare era molto differente rispetto a quello del Ministro della Marina, l'austero \"Secretary of Navy\" Josephus Daniels.\nRoosevelt e Daniels si rispettavano profondamente, ma avevano due visioni della Marina abbastanza divergenti e spesso entravano in conflitto. Roosevelt voleva una flotta pi\u00f9 grande e mal sopportava la lentezza di Daniels nell'attuare le direttive governative, soprattutto in vista del coinvolgimento degli Stati Uniti nella prima guerra mondiale. Tuttavia, durante il conflitto i due ebbero modo di collaborare in maniera approfondita e leale. Roosevelt lavor\u00f2 incessantemente nel Ministero della Marina, dove ebbe modo di constatare da vicino le problematiche relative al riarmo della Marina militare e alla conduzione delle operazioni militari. Determinante fu la sua opera nel convincere gli inglesi a minare il Mare del Nord, al fine di rallentare notevolmente gli attacchi dei sommergibili tedeschi. Fu inoltre responsabile delle forniture navali, dei contratti e dell'invio al fronte dei materiali di rifornimento. Gest\u00ec gli appalti ed ebbe un ruolo rilevante all'interno del Ministero, a volte anche superiore al Segretario Daniels; egli stesso afferm\u00f2 che ogni cosa passava fra le sue dita.\nCampagna per la vicepresidenza (1920).\nAl termine della presidenza di Woodrow Wilson, il Partito Democratico scelse per acclamazione Roosevelt quale candidato vicepresidente per le elezioni presidenziali del 1920. Il candidato alla presidenza era il governatore dell'Ohio James M. Cox. Malgrado la scelta dei candidati fosse avvenuta con ampie maggioranze, il partito al suo interno era profondamente diviso soprattutto sul proibizionismo. La coppia di candidati democratici Cox e Roosevelt si trov\u00f2 quindi ad affrontare una campagna elettorale molto dura nella quale, prima di convincere gli elettori indipendenti o incerti, era necessario ristabilire una visione unitaria all'interno dei democratici. Lo sforzo principale dei due fu incentrato soprattutto sulla necessit\u00e0 di aderire alla Societ\u00e0 delle Nazioni per preservare la pace ed evitare altri conflitti distruttivi come era stata la grande guerra.\nI candidati repubblicani Warren Gamaliel Harding e Calvin Coolidge, al contrario, si adoperarono per venire incontro alla maggioranza degli americani che era indifferente alla lunga controversia sulla Societ\u00e0 delle Nazioni e che, invece, era preoccupata per la recessione postbellica, per l'aumento dei prezzi e per la crescente tensione fra sindacati e imprese, problemi che imputavano al partito di governo. La coppia Cox/Roosevelt fu duramente sconfitta: ricevette solo 9.139.661 di voti contro i 16.144.093 (60,3%) dei repubblicani. Molte persone che nelle precedenti elezioni avevano votato per i democratici, questa volta non erano andate a votare perch\u00e9 insoddisfatte dal governo democratico: nel 1920 votarono solo il 49% degli elettori rispetto al 71% delle precedenti elezioni. Dopo la sconfitta Roosevelt si ritir\u00f2 dalla vita politica e torn\u00f2 a lavorare nel suo studio legale.\nLa malattia.\nNel 1921, all'et\u00e0 di 39 anni, mentre era in vacanza sull'isola di Campobello, nel New Brunswick, contrasse una malattia, ritenuta al tempo una grave forma di poliomielite, che caus\u00f2 la paralisi quasi completa dei suoi arti inferiori. La malattia gli provoc\u00f2 sin dall'inizio seri problemi di movimento: usava spesso la sedia a rotelle in privato, ma in pubblico si sforz\u00f2 di nascondere la sua disabilit\u00e0 per tutta la vita. In effetti, sono conosciute solo due fotografie di Roosevelt sulla sua sedia a rotelle. Durante i primi tre anni cerc\u00f2 invano una cura per riacquistare la funzionalit\u00e0 delle gambe. Per camminare usava dei tutori metallici sotto i vestiti e un bastone da passeggio, ma utilizzava anche le stampelle (esistono alcune fotografie anche di ci\u00f2, e numerose immagini e filmati che lo ritraggono invece col bastone) e vari sostegni.\nRoosevelt camminava con difficolt\u00e0 e spesso zoppicava vistosamente, ma della sua invalidit\u00e0 non si parlava in pubblico, bench\u00e9 fosse ben nota negli ambienti diplomatici e politici (Benito Mussolini, che lo aveva incontrato, durante la guerra vi alluse sprezzantemente nelle sue conversazioni, fatto riportato nel diario privato di Galeazzo Ciano). La malattia gli lasci\u00f2 anche problemi cardiaci (aritmia).\nInizi\u00f2 poi a passare molto tempo a Warm Springs in Georgia, ricca di sorgenti di acque calde (per l'appunto \"warm springs\" in inglese) rinomate per alcuni effetti lenitivi e curativi. L\u00ec fece costruire la Piccola Casa Bianca (\"Little White House\"). Questo edificio \u00e8 stato adibito poi a museo e raccoglie vari oggetti legati alla vita di FDR, come la speciale automobile che egli usava, una Ford decappottabile dotata di comandi manuali e priva di comandi a pedali per venire incontro alla sua disabilit\u00e0.\nNel 1926 acquist\u00f2, per l'ingente cifra di 195.000 dollari, il terreno comprendente le sorgenti termali di Warm Springs. L\u00ec cre\u00f2 l\"Istituto per la riabilitazione Roosevelt\", una fondazione concepita allo scopo di fornire servizi riabilitativi alle persone affette da poliomielite. Tale istituzione \u00e8 ancora oggi attiva e svolge il suo lavoro quotidiano tenendo come fonte di ispirazione i valori trasmessi da Roosevelt: \"il coraggio e la forza d'animo per superare le sfide; il rispetto, la lealt\u00e0, l'accettazione e l'impegno per l'altro; il desiderio genuino di dare noi stessi per il bene degli altri\".\nNel 2003 uno studio condotto da alcuni medici e ricercatori statunitensi (Armond Goldman, Elisabeth Schmalstieg, e altri) \u00e8 giunto alla conclusione che la malattia di cui soffriva Roosevelt fosse probabilmente la sindrome di Guillain-Barr\u00e9 (una malattia autoimmune del sistema nervoso periferico causata da una reazione ad un'infezione) e non la poliomielite. Questo studio non \u00e8 stato appoggiato da alcuni ricercatori ed ha aperto un forte dibattito che non si \u00e8 mai concluso.\nGovernatore dello Stato di New York (1928-1932).\nNonostante la malattia, Roosevelt continu\u00f2 a partecipare alle riunioni del Partito Democratico. Nel 1928, alla vigilia della pi\u00f9 grande crisi economica che abbia mai investito gli Stati Uniti, fu scelto come candidato democratico alla carica di governatore dello stato di New York. Inizialmente rifiut\u00f2 la candidatura, essendo ancora impegnato nella lunga terapia riabilitativa a Warm Springs. Successivamente, grazie anche al supporto della moglie Eleanor Roosevelt, accett\u00f2 la sfida. Roosevelt era consapevole che la sua disabilit\u00e0 avrebbe potuto sminuire la sua autorevolezza nell'elettorato; per ovviare a questo problema si fece costruire una specie di intelaiatura di acciaio, costituita da una serie di anelli che reggevano il peso delle gambe e che si estendevano dai piedi alla pancia. Grazie a tale espediente riusc\u00ec a mostrarsi in posizione eretta durante tutta la campagna elettorale, sebbene camminasse sempre assieme ad un'altra persona, allo scopo di calibrare il passo e distribuire una parte del peso - tramite la spalla - verso il suo accompagnatore. Grazie a questo espediente e ad una campagna effettuata con grinta e determinazione, furono dissipati i dubbi che l'opinione pubblica aveva in merito al suo stato di salute. Vinse le elezioni statali per una manciata di voti: 2.130.193 contro i 2.104.129 dell'avversario repubblicano Albert Ottinger.\nInizi\u00f2 il suo primo mandato da governatore dello Stato di New York proprio quando la grande depressione stava mostrando i suoi primi devastanti effetti. Roosevelt reag\u00ec alla crisi promuovendo una serie di provvedimenti legislativi volti ad aiutare e a proteggere i disoccupati, che aumentavano di giorno in giorno. Riusc\u00ec a convincere il parlamento statale, a maggioranza repubblicana, ad approvare la \"Temporary Emergency Relief Administration\", che ebbe il merito di fornire assistenza al 10% delle famiglie newyorchesi. Ottenne anche sgravi fiscali per gli agricoltori e venne incontro ai consumatori riducendo le tariffe dei servizi pubblici. Il suo operato, volto a contrastare gli effetti della crisi, gli fece guadagnare facilmente la rielezione nel 1930, quando venne confermato governatore dello Stato con il 56,5% dei consensi e oltre 700.000 voti di differenza rispetto all'avversario repubblicano Charles Henry Tuttle. Forte della rielezione, Roosevelt si adoper\u00f2 per far approvare provvedimenti ancora pi\u00f9 incisivi in favore dei disoccupati.\nI critici contestano al governatore Roosevelt il forte deficit causato alle casse statali per finanziare i suoi programmi in favore dei disoccupati e il suo opportunismo, che ebbe modo di dimostrare quando cerc\u00f2 di guadagnare tempo in occasione di un'inchiesta che mise in evidenza vasti episodi di corruzione che interessavano esponenti di un'organizzazione interna al Partito Democratico, la Tammany Hall.\nFu iniziato in massoneria nella \"Holland Lodge\" No. 8, di New York City il 10 ottobre 1911, divenne Compagno il 14 novembre 1911 e Maestro il 28 novembre 1911 ed il 28 febbraio 1929 fu iniziato al 32\u00ba grado di rito scozzese antico ed accettato l\"Albany Concistory\" di New York. Fu membro della \"Holland Lodge\" n. 8 di New York fino al marzo 1935, come il presidente Theodore Roosevelt e il suo futuro vice Harry Truman. Fu membro onorario della \"Architect Lodge\" No. 519 di New York e Gran Maestro onorario della Georgia. Nel 1934 divenne pure Gran Maestro onorario dell'Ordine De Molay.\nFra i suoi consiglieri, ebbe rapporti con l'economista britannico John Maynard Keynes, fautore del deficit spending (come l'alta finanza di quel tempo), frequentatore di vari membri della Fabian Society, detentore e studioso degli scritti alchemici ed esoterico-magici di Isaac Newton, che a sua volta fond\u00f2 il nuovo corso spirituale della massoneria moderna, rispetto alla muratoria medioevale.\nElezioni presidenziali del 1932.\nLa popolarit\u00e0 ottenuta grazie alla guida dello stato di New York durante la grande depressione gli permise di candidarsi alle primarie democratiche in vista delle elezioni presidenziali del 1932. Ricevette subito il sostegno di alcuni importanti esponenti del Partito Democratico, fra cui l'editore William Randolph Hearst, l'imprenditore di origine irlandese Joseph P. Kennedy (padre del futuro presidente) e l'importante politico californiano William Gibbs McAdoo.\nMancavano per\u00f2 all'appello circa un centinaio di delegati per raggiungere i due terzi dei voti necessari per la \"nomination\". Roosevelt riusc\u00ec ad ottenerli grazie ad un accordo raggiunto con il presidente della Camera dei rappresentanti John Nance Garner, un influente politico del Texas che, in cambio dell'appoggio, ottenne la candidatura alla vicepresidenza. Poco dopo si rec\u00f2 a Chicago, dove accett\u00f2 formalmente l'investitura del Partito Democratico e pronunci\u00f2 un importante discorso nel quale illustr\u00f2 a grandi linee le sue intenzioni, impegnandosi a dare \"un \"new deal\" (nuovo patto o nuovo corso) al popolo americano\" per sconfiggere la crisi economica che da anni stava dilaniando gli Stati Uniti. Durante la campagna elettorale attacc\u00f2 duramente il presidente repubblicano Herbert Hoover, facendo attenzione a mettere in evidenza gli errori fatti da quest'ultimo nell'affrontare la crisi. L'atteggiamento fiducioso e pieno di grinta di Roosevelt contrastava nettamente con l'atteggiamento quasi rinunciatario di Hoover: l'esito delle elezioni sembr\u00f2 dall'inizio definito.\nRoosevelt riusc\u00ec ad ottenere 22.821.277 voti (il 57,4%) contro i 15.761.254 (39,7%) del presidente Hoover. Trionf\u00f2 in quarantadue dei quarantotto stati, riuscendo a conquistare ben 472 grandi elettori su 531. Tale successo elettorale fu dovuto soprattutto alla sua grande capacit\u00e0 di ottenere l'appoggio di tessuti sociali, organizzazioni e gruppi di interesse spesso eterogenei fra di loro. Era l'inizio della cosiddetta \"coalizione del New Deal\": lavoratori, sindacalisti, esponenti delle minoranze religiose, neri, bianchi del Sud, intellettuali, grandi imprenditori, agricoltori si erano uniti per sostenere Roosevelt e il Partito Democratico. Tale coalizione continuer\u00e0 a sostenere i democratici fino al 1960.\nPrima di insediarsi alla Casa Bianca fu coinvolto in un tentato assassinio avvenuto il 15 febbraio 1933 a Miami ad opera dell'italo-americano Giuseppe Zangara: Roosevelt ne usc\u00ec illeso, mentre il sindaco di Chicago Anton J. Cermak venne ferito a morte. Zangara fu giustiziato sulla sedia elettrica il 20 marzo 1933 per il reato di omicidio.\nPresidenza: 1933-1945.\nPrimo mandato (1933-1937).\nLa costituzione statunitense prevedeva un periodo di interregno di quattro mesi fra l'elezione del presidente e il suo insediamento, con la conseguente acquisizione dei poteri presidenziali. Durante questo periodo di transizione (8 novembre 1932 - 4 marzo 1933) la crisi economica tocc\u00f2 livelli tragici: un quarto della forza lavoro del Paese non aveva un'occupazione; i prezzi agricoli erano scesi del 60%, gettando cos\u00ec sul lastrico molti agricoltori; la produzione industriale era scesa pi\u00f9 della met\u00e0 rispetto al 1929; due milioni di persone erano senza casa. Il giorno in cui Roosevelt s'insedi\u00f2, in quasi tutti gli Stati era stata dichiarata una \"chiusura a tempo indefinito delle banche\" per tentare d'arginare l'ondata di fallimenti bancari che aveva attraversato in quei giorni gli Stati Uniti e che aveva portato molti risparmiatori a ritirare i propri depositi. I repubblicani attribuirono a Roosevelt la colpa dell'acuirsi della crisi, a causa del suo rifiuto di collaborare col presidente uscente Hoover per cercare una soluzione. Dal canto suo Roosevelt rispose che Hoover era presidente a tutti gli effetti fino al giorno dell'insediamento e che quindi aveva tutto il \"potere di agire, se necessario\". Questo episodio spron\u00f2 il Congresso degli Stati Uniti d'America ad approvare il XX emendamento costituzionale che abbrevi\u00f2 l'interregno a due mesi e mezzo.\nIl primo \"New Deal\".\nDurante i primi cento giorni dell'amministrazione Roosevelt, il Congresso fu sommerso da progetti di legge, esortazioni e indirizzi presidenziali che avevano l'obiettivo di rimettere in moto il Paese. Finalmente si concretizzava la politica del \u201cNew Deal\u201d, il nuovo corso che Roosevelt aveva tanto promesso durante la campagna elettorale. Il presidente si avvalse della collaborazione del cosiddetto \u201cbrain trust\u201d, un gruppo di docenti universitari e ricercatori che aveva il compito di consigliare FDR sulle scelte ritenute pi\u00f9 opportune per combattere la crisi. Facevano parte di questo gruppo di lavoro tre professori universitari della Columbia University (Rexford G. Tugwell, Raymond Moley e Adolf A. Berle Jr.), il giudice Samuel Rosenman e Felix Frankfurter, docente della Harvard University.\nSubito dopo l'insediamento, Roosevelt istitu\u00ec una \"vacanza bancaria\" (\"Bank Holiday\") per bloccare la crisi del settore bancario. Nel frattempo present\u00f2 al Congresso una proposta di legge (l\"Emergency Bank Relief Act\") che pass\u00f2 dopo poche ore di dibattito. La nuova legge sottopose tutte le banche al diretto controllo federale, stabilendo che potessero riaprire le sole banche giudicate solvibili. Poco dopo l'approvazione della legge, Roosevelt parl\u00f2 al popolo statunitense nella prima delle sue famose \"chiacchiere al caminetto\" (\"fireside chats\"), dei discorsi informali che il presidente rivolgeva di tanto in tanto ai suoi concittadini. In questa prima \"chiacchierata\", con linguaggio semplice e paterno, illustr\u00f2 agli americani le cause della crisi degli istituti di credito, disse a cosa serviva la legge di emergenza bancaria e invit\u00f2 i cittadini ad avere fiducia e ad andare a depositare nuovamente i loro risparmi nelle banche perch\u00e9 ora erano sicure. Gli americani gli credettero e la crisi fu superata.\nDopo pochi giorni il Congresso approv\u00f2 l\"Economy Act\", che tagliava le spese improduttive del bilancio federale, riduceva gli stipendi dei dipendenti pubblici e i benefici rivolti ai veterani non disabili della prima guerra mondiale, dimezzava le alte pensioni dei giudici della Corte Suprema degli Stati Uniti, tagliava le indennit\u00e0 dei parlamentari e delegava il presidente a riordinare la pubblica amministrazione al fine di renderla pi\u00f9 efficiente ed eliminare gli sprechi. In un periodo di forte crisi economica, Roosevelt, nonostante una marcata opposizione al Congresso, era riuscito a far approvare un provvedimento che chiedeva uno sforzo comune per mettere sotto controllo il deficit federale. Di fronte a questo provvedimento, apparentemente contraddittorio rispetto ai dispendiosi programmi economici che caratterizzarono l'esperienza del New Deal, Roosevelt si giustific\u00f2 affermando che sosteneva l'esistenza di due bilanci separati: il bilancio \"normale\" federale, che doveva essere messo in pareggio, e il \"bilancio di emergenza\", che serviva per sconfiggere la depressione.\nIl passo successivo fu l'approvazione dell\"Agricultural Adjustment Act\", una legge che mirava ad alleviare lo stato di emergenza in cui vivevano molti agricoltori e ad aumentare il potere d'acquisto dei prodotti agricoli, fortemente abbattuto dalla crisi. Agli agricoltori che si impegnavano a coltivare meno terre o a non mettere sul mercato una parte dei raccolti, l'Amministrazione forniva dei sussidi. Inoltre molti capi di bestiame furono ceduti dagli agricoltori al governo, in cambio di denaro. Il governo, a sua volta, con la carne ottenuta da questi animali fece produrre prodotti inscatolati che distribu\u00ec alle famiglie contadine in stato di povert\u00e0. Questa legge porter\u00e0 nel giro di due anni a raddoppiare il reddito nazionale agricolo.\nRoosevelt poi - con ordine esecutivo 6101 - il 5 aprile 1933 istitu\u00ec il \"Civilian Conservation Corps\", un programma per assumere giovani disoccupati da destinare a opere di rimboschimento, silvicoltura e protezione delle risorse naturali. L'Amministrazione federale assicurava ai lavoratori vestiario, cibo e alloggio, e forniva loro uno stipendio di 30 $ al mese, 25 dei quali dovevano essere mandati a casa per contribuire a sostenere il reddito familiare. In nove anni di attivit\u00e0 questo programma federale, fra le altre cose, diede lavoro a tre milioni di giovani disoccupati, costru\u00ec pi\u00f9 di 800 parchi nazionali e piant\u00f2 quasi tre milioni di alberi. Il \"Civilian Conservation Corps\" nacque nell'\u00e0mbito del \"Federal Emergency Relief Act\", che autorizz\u00f2 uno stanziamento di 500 milioni di dollari in sussidi. Nacque da questa legge anche la \"Civil Works Administration\" che, seppure abbia operato in un periodo di tempo limitato (fino al 31 marzo 1934), diede lavoro a quattro milioni di persone ed ebbe il merito di costruire o migliorare, a seconda dei singoli casi, 255.000 miglia di strade, 40.000 scuole, 12 milioni di metri di rete fognaria, 3.700 campi da gioco e quasi 1.000 aeroporti.\nMolte critiche arrivarono a Roosevelt quando firm\u00f2 lOrdine Esecutivo 6102 che vietava alle persone fisiche e giuridiche (eccetto artisti e gioiellieri) di possedere una quantit\u00e0 di oro superiore a 100 dollari (circa 1150 $ del 2006). I possessori delle eccedenze di oro furono costretti a consegnarle al Governo, che li indennizz\u00f2 con il corrispondente valore in dollari. Scopo di questa iniziativa era quello di svalutare la moneta americana in modo da favorire la crescita dei prezzi dei generi di prima necessit\u00e0. Grazie a questa operazione il valore del dollaro diminu\u00ec e rese pi\u00f9 competitive le merci americane sul mercato estero; nel mercato interno invece non si ebbero effetti di grande rilievo.\nAltri provvedimenti del New Deal furono: il \"Frazier Lemke Farm Bankruptcy Act\", una legge che veniva incontro agli agricoltori in stato di insolvenza limitando i poteri delle banche; il \"Glass-Steagall Act\", che limit\u00f2 il ricorso al credito bancario per fini speculativi e cre\u00f2 la \"Federal Bank Deposit Insurance Corporation\", destinata ad assicurare la copertura dei depositi dei risparmiatori americani fino alla cifra di 5.000 dollari (pari a circa 91.000 dollari del 2006); il \"National Housing Act del 1934\", volto a favorire la costruzione e il miglioramento delle abitazioni; il \"Public Works of Art Project\", che permise il sostentamento di molti giovani artisti che furono impiegati nella decorazione di edifici pubblici, strade, scuole oppure in rappresentazioni teatrali; l'istituzione della \"Securities and Exchange Commission\", onde evitare nuove speculazioni azionarie; la creazione della \"Railroad Retirement Board\", un'agenzia indipendente destinata a fornire pensioni a determinate categorie di lavoratori. Per rispondere alla crisi del settore industriale, Roosevelt concep\u00ec il \"National Industrial Recovery Act\", che ampliava le competenze federali in materia industriale al fine di stabilizzare i prezzi e migliorare la concorrenza. Una parte di questa legge garantiva il diritto alla contrattazione collettiva e favoriva la sindacalizzazione.\nLa creazione pi\u00f9 spettacolare del primo New Deal fu la \"Tennessee Valley Authority\" (TVA), che sfruttava il bacino del fiume Tennessee per costruire dighe e centrali idroelettriche. In una nota inviata il 10 aprile 1933 al Congresso, Roosevelt sugger\u00ec di creare questa azienda come \"una corporazione pubblica, ma in possesso della flessibilit\u00e0 e dell'iniziativa tipiche di un'impresa privata. Essa dovrebbe avere il pi\u00f9 ampio dovere di pianificare l'uso corretto, la conservazione e lo sviluppo delle risorse naturali del bacino idrografico del fiume Tennessee e il suo territorio adiacente per il benessere sociale ed economico generale della Nazione\". La TVA permise a numerosi Stati di ottenere energia elettrica a basso costo, garantendo cos\u00ec un celere sviluppo economico e una migliore qualit\u00e0 della vita.\nLa politica estera.\nIl primo mandato di Roosevelt si apr\u00ec a poche settimane di distanza dall'insediamento di Hitler in Germania e dalla decisione giapponese di lasciare la Societ\u00e0 delle Nazioni, due episodi che stavano dimostrando la fragilit\u00e0 degli equilibri mondiali scaturiti dalla prima guerra mondiale. La crisi economica internazionale condizion\u00f2 pesantemente anche la politica estera di Roosevelt, che fu dominata dall'isolazionismo rispetto alle organizzazioni internazionali, anche se occorre riconoscere che FDR e il suo Segretario di Stato, Cordell Hull, agirono sempre con grande cautela, cercando di non esasperare questo sentimento isolazionista. Roosevelt inizialmente appoggi\u00f2 la proposta di inviare una delegazione statunitense alla Conferenza economica di Londra del 1933 che mirava a trovare una soluzione internazionale alla crisi.\nMa alla vigilia dei lavori attacc\u00f2 duramente il piano di stabilizzazione monetaria in discussione, apostrofandolo come un \"vecchio feticcio dei cosiddetti banchieri internazionali\". L'attacco \"bomba\" del presidente statunitense, che ebbe l'effetto di affrettare la conclusione dei lavori della conferenza, era giustificato dal fatto che la stabilizzazione avrebbe messo in crisi il suo progetto di aumentare il potere di acquisto interno. Solo nel 1934, quando la svalutazione del dollaro aveva permesso di portare la moneta a livelli ritenuti competitivi, convinse il Congresso ad approvare il \"Trade Agreements Act\", che autorizzava il governo a diminuire le tariffe doganali nei confronti di quelle nazioni disposte a fare lo stesso nei confronti degli Stati Uniti.\nIl primo mandato della presidenza di Roosevelt fu caratterizzato, come egli stesso programm\u00f2 il giorno dell'insediamento, da una \"politica di buon vicinato, quella di chi ha il massimo rispetto per s\u00e9 stesso e cos\u00ec facendo rispetta anche i diritti degli altri\". Ci\u00f2 si tradusse nella continuazione del disimpegno militare americano in America Latina, avviato dai suoi predecessori repubblicani. Fin dalla dottrina Monroe del 1823, quest'area era stata considerata come una sfera di influenza americana. Le forze americane furono ritirate da Haiti e nuovi trattati con Cuba e Panama posero fine al loro \"status\" di protettorati degli Stati Uniti. Nel dicembre 1933 Roosevelt firm\u00f2 la Convenzione di Montevideo sui diritti e i doveri degli Stati, rinunciando al diritto di intervenire unilateralmente negli affari dei Paesi latino-americani. Gli americani, soprattutto quelli di idee progressiste, approvarono il rientro delle truppe americane dagli stati centroamericani, anche se poco dopo dovettero ricredersi: in quasi tutti questi Paesi, il ritiro dei militari statunitensi favor\u00ec la nascita di feroci dittature.\nRilevante fu il riconoscimento ufficiale dell'Unione Sovietica, che era stato sempre respinto dai precedenti governi. Il riconoscimento era auspicato in particolar modo dagli alti ambienti finanziari, che speravano di fare fortuna grazie alle esportazioni nell'URSS, ma anche il governo mirava ad allacciare relazioni coi sovietici, che erano considerati come un valido baluardo contro l'espansionismo giapponese in Asia. Molti americani erano per\u00f2 restii al riconoscimento a causa di motivi religiosi (l'avversione a tutti i credi religiosi) e politici (il finanziamento sovietico di movimenti rivoluzionari in varie parti del mondo), ma ci fu una negoziazione sui debiti economici del precedente governo zarista che and\u00f2 a buon fine. Il riconoscimento fu approvato nel novembre 1933. Esso prometteva agli americani residenti in Unione Sovietica la piena libert\u00e0 di culto, una negoziazione sui debiti pre-1917 e l'impegno a non effettuare campagne sovversive contro gli Stati Uniti, ma i russi rispettarono solo la clausola economica. Deludenti furono anche gli scambi commerciali fra i due Paesi.\nIl secondo \"New Deal\".\nLe critiche provenienti dai movimenti progressisti (che chiedevano riforme ancora pi\u00f9 forti e incisive), l'ingresso di altri parlamentari favorevoli a questa linea nelle elezioni congressuali del 1934, le prime decisioni di incostituzionalit\u00e0 di alcuni provvedimenti del primo New Deal da parte della Corte Suprema e, infine, lo stato precario dell'economia statunitense che non si era ancora perfettamente ripresa dalla crisi, portarono Roosevelt ad approvare una nuova serie di riforme che gli storici definiscono come \"secondo New Deal\". Uno fra i pi\u00f9 importanti provvedimenti di questo periodo fu l'istituzione della \"Work Progress Administration\", che nel giro di otto anni diede lavoro a circa nove milioni di persone, impegnate nella realizzazione di infrastrutture di pubblica utilit\u00e0. Dei vari programmi di riforma interna approvati dall'amministrazione Roosevelt, il pi\u00f9 ampio e profondo fu il \"Social Security Act\" del 1935, che cre\u00f2 una prima forma di stato sociale. Gli Stati Uniti non avevano mai adottato un provvedimento del genere, al contrario di molti altri Stati europei.\nLa legge prevedeva sussidi in caso di vecchiaia e disoccupazione dei quali gli americani erano fino ad allora sprovvisti. Il sistema di previdenza sociale era finanziato in parte dallo Stato e in parte dai contributi dei datori e dei prestatori di lavoro. Altri interventi propri del secondo New Deal furono: il \"Wealth Tax Act\" (1935), che aument\u00f2 le imposte sui redditi pi\u00f9 elevati e impose un particolare tributo sui grossi profitti delle imprese, provocando forti critiche verso Roosevelt da parte dei grandi uomini d'affari; il \"National Labor Relations Act\", che favor\u00ec la contrattazione collettiva e il ruolo dei sindacati; il \"Wagner Act\", che estese notevolmente il ruolo federale nelle relazioni industriali; il \"Guffey Coal Act\", che ebbe il merito di regolamentare il prezzo del carbone, l'orario massimo di lavoro e il salario dei minatori, onde evitare i cartelli delle grandi aziende del settore; il \"Rural Electrification Act\", che diede un impulso decisivo per elettrificare tutte le aree rurali degli Stati Uniti.\nRielezione del 1936.\nLa convenzione democratica, riunitasi nel giugno 1936, conferm\u00f2 con entusiasmo Roosevelt quale candidato alle elezioni presidenziali di quell'anno. Egli esalt\u00f2 i risultati raggiunti col New Deal e promise di continuare su quella strada. I repubblicani invece condannavano tali provvedimenti e accusavano il presidente di aver usurpato i poteri del Congresso. Essi scelsero come loro candidato un repubblicano progressista, Alf Landon, del Kansas, l'unico governatore repubblicano che era riuscito a mantenere la carica nelle elezioni del 1932, vinte in maniera schiacciante dai democratici. I toni della campagna elettorale furono spesso aspri: Roosevelt us\u00f2 parole dure contro gli uomini dell'alta finanza; in cambio i repubblicani lo accusarono di essere un demagogo privo di principi morali.\nLa maggior parte delle testate giornalistiche erano molto critiche nei confronti del presidente e anche i sondaggi sembrarono confermare l'avanzata dei repubblicani. La prestigiosa rivista settimanale \"The Literary Digest\", che aveva indovinato i vincitori delle ultime cinque elezioni presidenziali, aveva realizzato un ampio sondaggio che prevedeva la schiacciante vittoria di Landon. I risultati delle elezioni invece diedero a Roosevelt una vittoria ancora pi\u00f9 marcata e netta di quattro anni prima: egli ottenne quasi ventotto milioni di voti (pari al 60,80%), vinse in ben 46 Stati su 48 e conquist\u00f2 la cifra record di 523 grandi elettori contro i soli 8 di Landon. Il partito del presidente, inoltre, ottenne tre quarti dei seggi al Senato e i quattro quinti della Camera dei rappresentanti. Il voto dimostr\u00f2 l'appoggio del popolo americano alle politiche di Roosevelt e bocci\u00f2 sonoramente l'opposizione repubblicana. La rivista \"The Literary Digest\" \u2014 che aveva pronosticato una grande vittoria repubblicana \u2014 perse credibilit\u00e0 e lettori e fu costretta a chiudere dopo due anni.\nSecondo mandato (1937-1941).\nLa battaglia con la Corte Suprema.\nNel discorso di insediamento per il suo secondo mandato, Roosevelt promise di proseguire il suo impegno \"verso quel terzo di Paese male alloggiato, malvestito e malnutrito\". Anche se la sua attenzione verso queste problematiche non si attenu\u00f2, i quattro anni di presidenza che seguirono la rielezione del 1936 furono caratterizzati da uno scenario politico rovente, che vide il presidente contrapporsi alla Corte Suprema, al Congresso e ad alcuni parlamentari del suo stesso partito. La lite pi\u00f9 eclatante fu quella con il supremo organo giurisdizionale, la Corte Suprema, che a partire dal 1935 aveva dichiarato incostituzionali - e quindi privi di effetti giuridici - numerosi provvedimenti del New Deal. La Corte, composta in prevalenza da giudici conservatori designati dai precedenti presidenti repubblicani, era ostile all'intervento del governo nell'economia e negli affari sociali.\nSubito dopo la rielezione, Roosevelt present\u00f2 una riforma del sistema giudiziario che - se fosse stata approvata dal Congresso - avrebbe dato al presidente il potere di nominare nuovi giudici per ogni componente della Corte che avesse superato i settant'anni di et\u00e0. Roosevelt afferm\u00f2 che il progetto era giustificato dal fatto che molti giudici \"anziani o malati\" avevano causato forti ritardi nel calendario dei lavori, ma il progetto di riforma affront\u00f2 una forte opposizione parlamentare e il suo stesso partito si spacc\u00f2 sulla questione. In molti accusarono FDR di voler violare l'indipendenza del potere giudiziario. Il forte clamore suscitato da questa vicenda e l'opposizione interna ai democratici causarono la fine di questo progetto di riforma. Roosevelt comunque aveva fatto valere le sue ragioni: nel giro di pochi mesi alcuni giudici si dimisero permettendo cos\u00ec l'ingresso di nuovi magistrati di idee progressiste. Inoltre, i giudici conservatori rimasti ammorbidirono le loro posizioni e dichiararono valide varie leggi del secondo New Deal, fra cui il \"Social Security Act\".\nLo scontro con il Congresso.\nLo scontro con la Corte Suprema aveva aperto la strada a una corrente interna al Partito Democratico fortemente critica nei confronti di Roosevelt. Questa corrente era costituita prevalentemente da parlamentari conservatori degli Stati del sud, i quali mal digerivano la politica del New Deal e gli accademici che consigliavano il presidente. And\u00f2 cos\u00ec a inasprirsi il rapporto fra presidenza e parlamento, rapporto che era teso gi\u00e0 da alcuni anni. Roosevelt non fece molto per mitigare il clima politico, anzi us\u00f2 il potere di veto su numerose leggi contrarie al New Deal o che miravano a creare privilegi in determinati settori. In tutti gli anni in cui guid\u00f2 gli Stati Uniti pose il veto a 635 progetti di legge, pi\u00f9 di ogni altro presidente statunitense, anche se bisogna tener presente che Roosevelt \u00e8 stato l'unico presidente statunitense a superare i due mandati, e ha governato per ben dodici anni. I suoi collaboratori raccontarono che egli era spesso alla ricerca di \"qualcosa a cui porre il veto\" per garantire i diritti del potere esecutivo e ammonire il potere legislativo a seguire la politica presidenziale. Fu creato un vero e proprio ufficio alla Casa Bianca destinato a esaminare i progetti di legge e a suggerire eventuali veti. Fu proprio in questo periodo che la Casa Bianca inizi\u00f2 a trasformarsi al suo interno, divenendo sede di numerosi uffici e funzionari destinati a consigliare il presidente. Una legge del 1939 (il \"Reorganization Act of 1939\") diede al potere esecutivo l'autorizzazione ad assumere maggiore personale, mentre l'ordine esecutivo 8248 istitu\u00ec il primo staff presidenziale.\nLa politica estera.\nIl 5 ottobre 1937 Roosevelt pronunci\u00f2 il famoso \"Discorso della Quarantena\" a Chicago. In esso paragon\u00f2 lo scoppio della violenza internazionale a quello di una malattia contagiosa che ha bisogno di un periodo di quarantena. Pi\u00f9 precisamente dichiar\u00f2 che gli Stati guerrafondai erano una minaccia per la salute di tutti. Questo discorso provoc\u00f2 discussioni su quanto gli Stati Uniti dovessero essere attivi nella diplomazia internazionale. I mezzi di informazione risposero che il discorso esprimeva \"un atteggiamento e non un programma\". Nel 1937 inoltre firm\u00f2 il Marihuana Tax Act.\nFrustrato dall'opposizione alle sue proposte anche da parte dell'ala pi\u00f9 conservatrice del suo stesso partito, nel 1938 Roosevelt fece apertamente campagna contro cinque senatori democratici del Sud, tra i quali il senatore della Georgia Walter F. George, nella speranza di depurare il partito democratico della sua ala conservatrice, che per ragioni storiche era forte al Sud. Gli sforzi di Roosevelt furono tuttavia senza successo, dato che tutti questi cinque senatori furono rieletti. Nel giugno 1939 i reali inglesi, Giorgio VI e la sua consorte Elisabetta, fecero visita alla famiglia Roosevelt per un fine settimana.\nTerzo mandato (1941-1945).\nCon una mossa senza precedenti, Roosevelt cerc\u00f2 un terzo mandato consecutivo nel 1940. Fino a quel momento tutti i presidenti avevano rispettato la regola non scritta stabilita da George Washington, che nel 1793 aveva rinunciato al terzo mandato affermando che troppo potere non doveva essere accentrato per troppo tempo nelle mani di un solo uomo. In seguito, nel 1951, questa regola fu resa esplicita con un emendamento costituzionale; pertanto, a meno di future modifiche alla Costituzione, Roosevelt rimarr\u00e0 per sempre l'unico presidente ad avere svolto pi\u00f9 di due mandati consecutivi.\nA differenza delle elezioni del 1936, quando ottenne senza contestazioni la candidatura del partito democratico, nel 1940 sub\u00ec l'opposizione di diversi candidati, il pi\u00f9 importante dei quali fu il suo stesso Vicepresidente, John Nance Garner. Roosevelt si avvi\u00f2 a battere Garner per la candidatura del suo partito, quindi sconfisse il candidato repubblicano Wendell L. Willkie vincendo le elezioni con una maggioranza schiacciante. Al posto di Garner divenne Vicepresidente Henry Agard Wallace.\nLa Seconda guerra mondiale.\nNel 1941 gli interessi contrapposti del Giappone e degli Stati Uniti in Asia e nel Pacifico, specialmente in Cina, produssero una rottura delle relazioni diplomatiche al punto che la guerra sembrava inevitabile: dopo l'attacco giapponese a Pearl Harbor del 7 dicembre, la guerra fu dichiarata su deliberazione del Congresso degli Stati Uniti l'8 dicembre 1941. Roosevelt finanzi\u00f2 largamente le spese di guerra con emissioni di titoli a lungo termine emessi dal Tesoro, i Titoli Serie E, ideati dal suo amico e allora Segretario del tesoro Henry Morgenthau.\nNel 1941, il presidente Franklin Delano Roosevelt autorizz\u00f2 la creazione dell'Ufficio del Coordinatore degli affari inter-americani (OCIAA) in risposta agli sforzi di propaganda percepiti in America Latina dalla Germania e dall'Italia. Attraverso l'uso di notizie, film e programmi radiofonici negli Stati Uniti, Roosevelt ha cercato di migliorare la sua politica di buon vicinato, promuovere il panamericanismo e prevenire l'ostilit\u00e0 militare in America Latina attraverso l'uso della diplomazia culturale.\nIl 14 gennaio 1943 Roosevelt fu il primo presidente degli Stati Uniti a viaggiare in aereo durante la carica, col suo volo da Miami al Marocco per incontrare Winston Churchill e discutere sull'andamento della guerra. L'incontro si concluse il 24 gennaio. Roosevelt s'incontr\u00f2 a Teheran, dal 28 novembre al 1\u00ba dicembre 1943, con Churchill e Stalin e, in quella occasione, i Servizi Segreti Tedeschi tentarono di rapirlo. L'operazione, in codice, era stata chiamata \"Operazione Weitsprung\", e faceva capo al maggiore Otto Skorzeny, gi\u00e0 famoso per aver fatto evadere Benito Mussolini dalla sua prigione del Gran Sasso qualche mese prima. A sventare, per\u00f2, i piani tedeschi, fu il servizio segreto sovietico che ne aveva avuto comunicazione da un suo agente, sotto copertura, a Taganrog, in Ucraina. Assieme ai servizi segreti alleati, allertati per l'occasione, si smantell\u00f2 il commando di spie eccetto Skorzeny, che si dilegu\u00f2. Tra il 4 e l'11 febbraio 1945 partecip\u00f2, insieme a Stalin e Churchill, alla Conferenza di Jalta, il pi\u00f9 famoso degli incontri nei quali fu deciso quale sarebbe stato l'assetto politico internazionale al termine della guerra.\nA posteriori, probabilmente, la decisione pi\u00f9 discutibile di Roosevelt fu l'Ordine esecutivo 9066 che provoc\u00f2 l'internamento in campi di prigionia di 110\u00a0000 tra cittadini giapponesi e cittadini statunitensi di origini giapponesi sulla West Coast. Considerato da molti una grave violazione delle libert\u00e0 civili, fu anche avversato a quel tempo dal direttore dell'FBI Edgar Hoover, da Eleanor Roosevelt e da molti altri gruppi. La Corte Suprema sostenne la costituzionalit\u00e0 dell'Ordine Esecutivo. Altri hanno criticato Roosevelt per non aver fatto di tutto per contrastare il genocidio nazista contro gli ebrei, .\nProsegu\u00ec l'abitudine di rivolgersi regolarmente al pubblico americano attraverso la radio coi discorsi settimanali chiamati \"chiacchierate attorno al caminetto\". Queste \"chiacchierate\" gli diedero l'opportunit\u00e0 di presentare colloquialmente le sue opinioni agli statunitensi, e spesso contribuirono ad affermare la sua popolarit\u00e0 in una fase in cui il presidente era impegnato a sviluppare una politica interna ed estera discussa e innovativa. Durante la guerra, le \"chiacchierate attorno al caminetto\" del presidente Roosevelt furono considerate molto efficaci per sostenere il morale delle comuni famiglie americane.\nUn discorso per il quale Roosevelt \u00e8 famoso fu quello sullo stato dell'Unione nel 1941. Questo \u00e8 anche conosciuto come il \"discorso delle Quattro Libert\u00e0\". Il suo messaggio al Congresso e alla nazione l'8 dicembre 1941, dopo l'attacco di Pearl Harbor, entr\u00f2 nella storia con la frase: \u00abIl 7 dicembre 1941\u00a0\u2013 una data che vivr\u00e0 nell'infamia\u00bb. Dopo questo discorso gli Stati Uniti entrarono nella seconda guerra mondiale a fianco degli Alleati.\nQuarto mandato (1945).\nSebbene molti nel Partito Democratico vedessero che Roosevelt era gi\u00e0 sofferente, al punto che non si era certi che potesse ricoprire un quarto mandato, non ci fu quasi discussione sul fatto che, in tempo di guerra, \"FDR\" sarebbe stato il candidato del partito nelle elezioni del 1944.\nIl Vicepresidente Wallace si era alienato l'appoggio di molti dei dirigenti democratici durante i suoi quattro anni di mandato che, tenendo conto della salute di Roosevelt, convinsero il senatore del Missouri Harry S. Truman a formare la coppia di candidati democratici nel 1944. La coppia Roosevelt e Truman vinse le elezioni, tenutesi il 7 novembre 1944, sconfiggendo lo sfidante, il popolare repubblicano Thomas E. Dewey.\nLa morte.\nSofferente per la lunga tensione di tre anni e mezzo di guerra e debilitato dalla malattia, dall'eccessivo fumo di sigarette, da insufficienza cardiaca e da altri malanni, Roosevelt mor\u00ec per un'emorragia cerebrale mentre era in vacanza a Warm Springs, in Georgia, il 12 aprile 1945, all'et\u00e0 di 63 anni. Harry S. Truman, che era in carica da solo 82 giorni come vicepresidente, giur\u00f2 quel giorno stesso come suo successore. Dopo un funerale seguito da circa 300.000 persone Roosevelt venne sepolto presso il National Historic Site Hyde Park, New York."}
{"id": "61032", "revid": "701660", "url": "https://it.wikipedia.org/wiki?curid=61032", "title": "Parco di Vigeland", "text": "Il Parco di Vigeland o Parco delle sculture \u00e8 un'area all'interno del Frognerparken di Oslo dedicata all'esposizione permanente di sculture, bassorilievi e opere in ferro battuto dell'artista norvegese Gustav Vigeland.\nStruttura.\nIl Parco di Vigeland copre una superficie di circa 320 ettari e si sviluppa su un asse longitudinale di 850 metri. Il piano del parco si articola in cinque aree successive:\nIl cancello.\nL'ingresso principale del Parco di Vigeland si trova su Kirkeveien, anche se \u00e8 possibile accedervi da qualunque delle entrate del Frognerparken. Il portale \u00e8 costituito da cinque entrate decorate da bassorilievi in bronzo, con due porte pi\u00f9 piccole in ferro battuto ai lati. Il tema ricorrente \u00e8 quello dei draghi, uno dei motivi dominanti nella produzione artistica di Vigeland, mutuato dalla tradizione vichinga.\nUna volta entrati, sulla destra si pu\u00f2 vedere la statua di Vigeland, scolpita dall'artista stesso, che si rappresenta al lavoro con martello e scalpello in mano.\nIl ponte.\nAttraversato lo spiazzo dell'entrata, si arriva ad un grande ponte in granito: lungo 100 metri e largo 15, \u00e8 sovradimensionato rispetto all'esiguo canale sottostante. Fu Vigeland a volerlo cos\u00ec imponente, in sostituzione del ponte gi\u00e0 esistente nel parco Frogner fin dal 1914.\nSulle due sponde del ponte sono montate 58 statue in bronzo. Rappresentano a grandezza naturale uomini e donne, adulti e bambini, in gruppi o figure isolate. Tra le statue del ponte, la pi\u00f9 famosa \u00e8 il \"Sinnataggen\", il bambino furioso: riprodotta su cartoline e pubblicazioni turistiche, \u00e8 diventata uno dei simboli del parco e della citt\u00e0 di Oslo.\nA sinistra del ponte, pi\u00f9 in basso vicino all'acqua, c'\u00e8 una piccola zona circolare dedicata ai giochi per l'infanzia. Al centro c'\u00e8 la scultura di un bambino non ancora nato, e attorno altre 8 piccole statue che ritraggono bambini in varie fasi della loro crescita.\nLa fontana.\nPassato il ponte si arriva alla grande fontana in bronzo, l'opera pi\u00f9 imponente del parco.\nAl centro della vasca quadrata, sei uomini di varie et\u00e0 sorreggono un grande catino da cui sgorga l'acqua della fontana. L'apporto che ognuno di essi d\u00e0 allo sforzo comune varia a seconda dell'et\u00e0 e del vigore.\nLungo i bordi della vasca sono montate 20 sculture a forma di albero, che richiamano gli alberi veri che crescono nel parco. Intrecciate al fusto o alla chioma degli alberi, figure umane che rappresentano le varie et\u00e0 della vita, dalla nascita alla morte.\nLe pareti esterne della vasca sono decorate da 60 bassorilievi che illustrano anch'essi il corso della vita umana, in relazione con gli alberi sovrastanti.\nLa pavimentazione attorno alla fontana riproduce un labirinto. Il motivo bianco e nero copre una superficie di 1800 metri quadrati, e l'intero sviluppo del labirinto \u00e8 lungo quasi 3 chilometri.\nLa terrazza del monolito.\nDalla fontana si sale, attraverso una scalinata a tre livelli, alla parte pi\u00f9 elevata del parco. \u00c8 una terrazza dominata da una colonna alta 17 metri, in cui sono raffigurate 121 figure umane intrecciate tra loro. La colonna \u00e8 stata scolpita in un unico pezzo di granito, e per questo viene chiamata il Monolito.\nLa colonna sorge alla sommit\u00e0 di una struttura a gradini a pianta ottagonale. Sui gradini sono posizionati 36 gruppi scultorei. Come per le statue del ponte, i soggetti sono uomini e donne, bambini e adulti; ma in questo caso si tratta di composizioni raccolte, poco sviluppate in altezza, dove solo i bambini stanno in piedi, mentre gli adulti sono seduti o accovacciati.\nLa ruota della vita.\nScendendo dalla terrazza si arriva alla parte finale del percorso del Parco di Vigeland, che culmina con la scultura chiamata \"Livshjulet\", la ruota della vita. Sette figure umane (quattro adulti e tre bambini) si intrecciano e si rincorrono formando un cerchio.\nIl percorso si conclude cos\u00ec con un'opera che da sola sintetizza il tema di fondo dell'intero parco, il ciclo della vita, dalla nascita alla morte."}
{"id": "61039", "revid": "2014155", "url": "https://it.wikipedia.org/wiki?curid=61039", "title": "Giustino II", "text": "Fu nipote e successore di Giustiniano I.\nI primi anni.\nDi origini traci, era figlio di Dulcidio e di Vigilanzia, sorella dell'Imperatore Giustiniano. Era fratello di Marcello e di Proiecta e cugino di Giustino. Sposato con Sofia, ebbe due figli: Giusto e Arabia. Era suocero del generale Baduario.\nDal 552 fino al 565 fu \"curapalates\", ricoprendo alcuni importanti incarichi per Giustiniano. Nel 552 tent\u00f2, con altri \"gloriosi iudices\" (tra cui Belisario) di persuadere Papa Vigilio a ritornare a Costantinopoli. Nel 559 fu inviato a scortare gli invasori Kutriguri, vinti da Belisario, oltre il Danubio, mentre nel 562 e nel 563 fu inviato a reprimere le violenze tra le fazioni dell'ippodromo.\nRegno.\nPolitica interna.\nGiustino si avvalse della sua influenza come mastro di palazzo, e del matrimonio con Sofia, nipote dell'imperatrice Teodora, per assicurarsi un'elezione pacifica. I primissimi giorni del suo regno (quando pag\u00f2 i debiti dello zio, amministr\u00f2 la giustizia di persona e proclam\u00f2 la tolleranza religiosa universale) diedero adito a speranze, ma di fronte all'aristocrazia senza legge e a governatori provinciali incuranti, furono poche le riforme che attu\u00f2 successivamente.\nPolitica estera.\nL'ambasciata degli Avari.\nFonte importante per i primo otto giorni del regno di Giustino, ripreso interamente da Gibbon, che si limit\u00f2 a parafrasarlo, \u00e8 \"In laudem Iustini Augusti minoris\" di Flavio Cresconio Corippo. Nel settimo giorno di regno l'Imperatore diede udienza agli ambasciatori degli Avari, popolazione alla quale i Bizantini pagavano un tributo annuale pur di tenerli buoni. L'ambasciatore avaro chiese che l'Imperatore continuasse a pagare loro un tributo, come aveva fatto il suo predecessore. Questa fu la risposta di Giustino II:\nRicevuta la risposta dell'Imperatore, il Khagan degli Avari decise di non invadere l'Impero romano d'Oriente ma piuttosto di muovere guerra prima ai Franchi e poi ai Gepidi. La distruzione del regno dei Gepidi, alleati dei Romani, fu raggiunta grazie all'alleanza con i Longobardi; i Romani non mossero un dito per aiutare i loro alleati. La distruzione del Regno dei Gepidi, secondo Gibbon, lasci\u00f2 l'Impero romano esposto, senza barriera, agli attacchi di queste temibili popolazioni barbariche.\nL'invasione dei Longobardi.\nNei suoi 15 anni di governo, Narsete (il \"strategos autokrator\" (generalissimo) d'Italia) aveva accumulato una grossa fortuna a spese dei sudditi, oppressi dalle troppe tasse. L'imperatore Giustino, intorno al 568, ricevette le proteste degli abitanti di Roma, che sostenevano che era meglio sottostare alla dominazione gota piuttosto che a quella greca e minacciavano, in caso di mancata rimozione di Narsete, di consegnare Roma e l'Italia ai Barbari. \nQuando Narsete lo seppe, pare abbia detto:\nL'Imperatore si adir\u00f2 con Narsete e lo destitu\u00ec, sostituendolo con Longino, che ricevette la carica di Prefetto del pretorio d'Italia. Narsete, ricevuta tale notizia, e adiratosi non solo con l'Imperatore ma anche con l'Imperatrice Sofia (che lo minacciava di costringerlo a distribuire la lana alle ragazze del gineceo), decise di ritirarsi a Napoli da dove scrisse ai Longobardi, invitandoli a invadere l'Italia. Alboino accett\u00f2 l'invito; dopo essersi alleato con i Sassoni, Alboino e tutto il suo popolo abbandonarono la Pannonia per andare a stabilirsi in Italia. La storia dell'invito di Narsete viene per\u00f2 considerata inattendibile dagli storici odierni, che attribuiscono la calata dei Longobardi in Italia alle pressioni esercitate dall'espansionismo avaro, che spinsero i Longobardi a migrare in Italia. Alcuni hanno addirittura congetturato che i Longobardi sarebbero stati invitati in Italia dal governo bizantino stesso, che intendeva utilizzarli come \"foederati\" per contenere i Franchi, anche se queste sono pure congetture non verificabili.\nI Longobardi entrarono in Italia passando per le Venezie: la prima citt\u00e0 ad essere conquistata fu Forum Iulii. A questa conquista, segu\u00ec la presa di Verona e quella di Vicenza, mentre Padova e Monselice, ben guarnite di truppe, resistettero agli assalti longobardi. Anche Mantova oppose strenua resistenza. L'anno successivo l'avanzata dei Longobardi riprese, con l'invasione della Lombardia e la conquista di Milano (3 settembre 569). Sottomessa tutta l'Italia nord-occidentale ad eccezione del litoriale ligure e di Susa e dell'Isola Comacina, Alboino avvi\u00f2 l'assedio di Pavia, che dur\u00f2 per ben tre anni, durante i quali i Longobardi dilagarono anche in Tuscia; alla caduta di Pavia nel 572, essa divenne la capitale del regno longobardo. Approfittando delle disastrose condizioni dell'esercito bizantino, decimato dalla peste, alcuni duchi longobardi, Zottone e Faroaldo, si spinsero ancora pi\u00f9 a Sud, fondando i Ducati di Spoleto e Benevento. I Bizantini, a parte il corridoio bizantino che collegava Roma con Ravenna, erano rimasti in possesso solo delle zone costiere mentre l'interno era quasi tutto longobardo.\nRimanevano in mano bizantina:\nAlboino mor\u00ec assassinato in una congiura di palazzo organizzata da sua moglie Rosmunda e dall'amante di questa Elmichi; i congiurati tuttavia furono costretti alla fuga dal popolo longobardo stesso, adiratosi per la morte del loro amato re e si rifugiarono a Ravenna, la capitale dell'Italia bizantina. Il prefetto d'Italia Longino propose a Rosmunda di sposarlo a patto che uccidesse Elmichi; Rosmunda, assetata di potere, avvelen\u00f2 Elmichi ma quest'ultimo costrinse anche lei a bere il veleno, e in questo modo morirono entrambi. Longino consegn\u00f2 il tesoro dei Longobardi, che Rosmunda e Elmichi avevano portato con loro a Ravenna, all'Imperatore. Pare che con il tesoro arriv\u00f2 anche Peredeo, l'assassino di Alboino, che venne accecato per ordine dell'Imperatore. La vendetta di Peredeo (uccise due funzionari imperiali) ricorda in modo imperfetto quella del personaggio biblico Sansone.\nAfrica e Spagna.\nIn Africa era emersa la minaccia di Garmul, un re mauro, che attacc\u00f2 dal 569 al 571 per ben tre volte l'Africa bizantina, vincendo e uccidendo tre comandanti imperiali:\nNel frattempo anche i possedimenti bizantini in Spagna meridionale erano minacciati dalle iniziative di Leovigildo, re dei Visigoti, il cui intento era riportare la Spagna visigota ai suoi antichi confini, sconfiggendo imperiali e ribelli. Nel 570 il re visigoto invase la provincia di \"Spania\", sconfiggendo gli Imperiali e annettendo i distretti di Baza e Malaga, mentre l'anno successivo conquist\u00f2 la citt\u00e0 di Asidonia: \nIncerto \u00e8 se la citt\u00e0 di Cordova, riconquistata nel 572 da Leovigildo, fosse in mano imperiale o fosse in mano a ribelli indipendenti sia dagli imperiali che dai Visigoti.\nLa guerra persiana.\nSe Giustino II avesse inviato truppe in difesa di Italia e Spagna, invase da Longobardi e Visigoti, quando non era impegnato su altri fronti, forse sarebbe riuscito a respingere i due invasori. Al contrario, non solo non invi\u00f2 truppe in difesa di queste due regioni, ma viol\u00f2 incautamente la pace con la Persia che con tanti sforzi suo zio Giustiniano aveva comprato con un tributo. Infatti nell'anno 572 smise di pagare il tributo ai Persiani (ritenuto da alcuni storici dell'epoca umiliante) e favor\u00ec una rivolta antipersiana in Armenia, generando una nuova guerra con la Persia. Dopo due campagne disastrose, nelle quali i Persiani travolsero la Siria, Giustino compr\u00f2 una pace precaria dietro pagamento di un tributo annuo.\nFollia e morte.\nNel 573, a causa della perdita di Dara, conquistata dai Persiani, Giustino II divenne folle. Le temporanee crisi di follia nelle quali precipitava gli suggerirono di nominare un successore. Scavalcando i suoi parenti scelse come \"Cesare\", su consiglio di Sofia, il generale Tiberio, nel dicembre 574.\nQuesto fu il discorso di Giustino II a Tiberio:\nTiberio ricevette il diadema sulle sue ginocchia; e Giustino rivolse al nuovo monarca le seguenti parole: \nGiustino abbandon\u00f2 la carica e si ritir\u00f2 a vita privata per gli anni che gli restavano. Mor\u00ec nel 578.\nGiudizi.\nPaolo Diacono descrive Giustino come un tiranno avido che opprimeva la popolazione e che per punizione divina divenne pazzo:\nGibbon descrive in questo modo Giustino, descrivendo le calamit\u00e0 che affliggevano l'Impero durante il suo regno, e sostenendo che forse Giustino sarebbe stato un sovrano migliore se non fosse impazzito:"}
{"id": "61040", "revid": "599013", "url": "https://it.wikipedia.org/wiki?curid=61040", "title": "Admeto", "text": ""}
{"id": "61041", "revid": "287204", "url": "https://it.wikipedia.org/wiki?curid=61041", "title": "Brembo (fiume)", "text": "Il fiume Brembo (\"Br\u00e8mb\" in dialetto bergamasco) \u00e8 un corso d'acqua di 74\u00a0km della Lombardia; \u00e8 un affluente di sinistra dell'Adda e scorre completamente nel territorio della Provincia di Bergamo, dando il nome alla Val Brembana.\nIl corso.\nIl Brembo nasce da quattro rami sorgentizi. Il principale sgorga ai piedi del Pizzo del Diavolo di Tenda, presso l'omonimo laghetto, nelle Alpi Orobie, ed \u00e8 denominato \"Brembo di Carona\". Un altro ramo proviene dal bacino del Pizzo Rotondo ed \u00e8 denominato \"Confluente di Cambrembo\". Il terzo ramo ha origine dal bacino del Corno, che si trova a nord di Foppolo. Il Confluente di Cambrembo e il Brembo di Foppolo si congiungono presso Valleve, originando il \"Brembo di Valleve\". Il \"Brembo di Valleve\" si unisce al \"Brembo di Carona\", presso Branzi, originando il \"Brembo Orientale\" o \"Brembo di Branzi\". Il Brembo di Branzi riceve inoltre le acque del torrente Valsecca. A Lenna il Brembo di Branzi si unisce al \"Brembo Occidentale\" o \"Brembo di Olmo\", che nasce ai piedi del Monte Azzarini, presso Mezzoldo.\nIl Brembo di Olmo \u00e8 poi alimentato dai torrenti Mora (che proviene dal Passo di San Marco) e Stabina; quest'ultimo percorre la Valtorta. A Lenna si pu\u00f2 dire che inizi il \"vero\" Brembo, visto che tutti i rami sorgentizi che lo formano si sono riuniti. Il Brembo prosegue percorrendo la Val Brembana, dove viene alimentato da diversi corsi d'acqua, i pi\u00f9 importanti dei quali per la loro portata sono il Parina, l'Enna o Taleggia che scende dalla Val Taleggio e si congiunge al Brembo nel centro abitato di San Giovanni Bianco, l'Ambria, che scende dalla Valle Serina, il Brembilla che forma la Valle Brembilla e sfocia nel Brembo presso i ponti di Sedrina, l'Imagna, presso Villa d'Alm\u00e8, ed il Dordo e la Lesina, nell'Isola bergamasca.\nIl Brembo \u00e8 un affluente di sinistra dell'Adda, in cui si getta nei pressi di Crespi d'Adda, esattamente tra i comuni di Capriate San Gervasio, Canonica d'Adda e Vaprio d'Adda, sul confine tra le province di Bergamo e Milano. Il Brembo \u00e8 il maggior affluente dell'Adda per portata.\nAlluvioni.\nNel corso dei secoli il fiume ha dato luogo a diverse disastrose alluvioni. La prima di cui si ha notizia avvenne il 17 ottobre 1230; se ne ricordano altre di violente nel 1493, 1523, 1646, 1793, 1830, 1882 e l'ultima nel 1987 che caus\u00f2 ingenti danni ai paesi brembani. La pi\u00f9 disastrosa fu quella del 30 agosto 1493 che distrusse 24 ponti, tra i quali il ponte storico di Lemine, lasciando in valle solo quello di Sedrina, allora chiamato ponte di Zogno."}
{"id": "61042", "revid": "729019", "url": "https://it.wikipedia.org/wiki?curid=61042", "title": "Frognerparken", "text": "Frogner Park (in norvegese: \"Frognerparken\") \u00e8 un parco pubblico situato nell'omonimo distretto di Oslo, la capitale norvegese, ed \u00e8 storicamente parte del maniero di Frogner. La casa padronale si trova a sud del parco e ospita il Museo della citt\u00e0 di Oslo. Sia il parco che l'intero quartiere di Frogner e Frognerseteren prendono il nome da Frogner Manor.\nFrogner Park contiene, nel suo centro attuale, l'installazione di Vigeland (norvegese: Vigelandsanlegget; originariamente chiamata installazione di T\u00f8rtberg), un'installazione di scultura permanente creata da Gustav Vigeland tra il 1924 e il 1943. Anche se a volte indicato in inglese come \"Parco Vigeland\", l'installazione di Vigeland non \u00e8 un parco separato, ma il nome delle sculture all'interno di Frogner Park. Il parco delle sculture comprende sculture e strutture pi\u00f9 grandi come ponti e fontane.\nIl parco di Frogner Manor era storicamente pi\u00f9 piccolo e incentrato sulla casa padronale, ed \u00e8 stato progettato come parco barocco nel XVIII secolo dal suo proprietario, il noto ufficiale militare Hans Jacob Scheel. Fu progettato come un parco romantico nel XIX secolo dall'allora proprietario, industriale tedesco Benjamin Wegner. Gran parte della tenuta fu venduta per dare spazio all'espansione della citt\u00e0 nel XIX secolo e la restante propriet\u00e0 fu acquistata dal comune di Christiania nel 1896 e trasformata in un parco pubblico. Fu il sito dell'Esposizione del Giubileo del 1914 e la composizione scultorea di Vigeland fu costruita dagli anni '20. Oltre al parco delle sculture, alla casa padronale e al padiglione vicino, il parco contiene anche Frognerbadet (i bagni di Frogner) e lo stadio Frogner. Lo stagno di Frogner si trova al centro del parco.\nFrogner Park \u00e8 il parco pi\u00f9 grande della citt\u00e0 e copre 45 ettari; l'installazione di sculture \u00e8 il pi\u00f9 grande parco di sculture del mondo realizzato da un singolo artista. Frogner Park \u00e8 l'attrazione turistica pi\u00f9 popolare della Norvegia, con tra 1 e 2 milioni di visitatori ogni anno ed \u00e8 sempre aperta al pubblico. Frogner Park e l'installazione di Vigeland (norvegese: Frognerparken og Vigelandsanlegget) sono state protette ai sensi della Heritage Heritage il 13 febbraio 2009 come primo parco in Norvegia.\n\"Frognerparken\" (Parco Frogner) \u00e8 il parco pubblico pi\u00f9 grande di Oslo. Al suo interno si trova il famoso Parco di Vigeland, un'area dedicata all'esposizione permanente di oltre duecento sculture e altre opere dell'artista norvegese Gustav Vigeland.\nLo stadio che si trova al suo interno \u00e8 il campo casalingo degli Oslo Vikings e ha ospitato diverse edizioni della NM-Finale, la finale del campionato norvegese di football americano."}
{"id": "61043", "revid": "834", "url": "https://it.wikipedia.org/wiki?curid=61043", "title": "Parco Frogner", "text": ""}
{"id": "61044", "revid": "125355490", "url": "https://it.wikipedia.org/wiki?curid=61044", "title": "Tiberio II Costantino", "text": "Biografia.\nTiberio (nome completo: Anicio Trace Flavio Costantino) era nativo della Tracia e per questo motivo nel suo nome \u00e8 incluso l'appellativo di Trace. La data di nascita \u00e8 incerta. Crebbe nella corte di Giustiniano e venne assunto capitano delle guardie da Giustino II. Nel 573 era a capo dell'esercito contro gli Avari che minacciavano i Balcani: perse una battaglia contro di loro, ma poi riusc\u00ec a prendersi la rivincita su di essi riuscendo a riconquistare la citt\u00e0 di Sirmio.\nCesare (574-578).\nNel 573, a causa della perdita di Dara, conquistata dai Persiani, Giustino II divenne folle. Dato che, essendo impazzito, l'Imperatore non era pi\u00f9 in grado di intendere e di volere, venne nominata come reggente Sofia, sua moglie. Essa chiese aiuto a Tiberio e riusc\u00ec a convincere il suo folle marito a nominare Tiberio Cesare.\nFu cos\u00ec che in quell'anno Tiberio venne nominato Cesare e associato al trono da Giustino II nel palazzo di Costantinopoli. Questo fu il discorso di Giustino II a Tiberio:\nTiberio ricevette il diadema sulle sue ginocchia; e Giustino rivolse al nuovo monarca le seguenti parole:\nDal 574 al 578, furono Tiberio e Sofia a governare l'Impero facendo le veci di Giustino II. Tiberio impieg\u00f2 i soldi accumulati da Giustino II per combattere i nemici esterni dell'Impero. Per poter utilizzare le truppe illiriche contro i Persiani, egli accett\u00f2 di pagare 80.000 numismata all'anno agli Avari, che minacciavano i Balcani, per tenerli buoni. Nel 575 trasfer\u00ec le truppe illiriche in Oriente e, pensando fossero sufficienti per sconfiggere una volta per tutte i Persiani, rifiut\u00f2 la proposta persiana di rinnovare la tregua per cinque anni. Tiberio invi\u00f2 inoltre dei rinforzi in Italia, minacciata dai Longobardi; le truppe bizantine per\u00f2, nonostante una guerra civile avesse indebolito i Longobardi, furono sconfitti in battaglia e il loro comandante, il genero di Giustino Baduario, mor\u00ec in battaglia; i Longobardi vittoriosi si espansero ulteriormente. Tiberio non poteva inviare altre truppe in Italia perch\u00e9 i Persiani, comandati dal loro sci\u00e0 Cosroe I, avevano invaso l'Armenia saccheggiando Sebasteia e Melitene; tuttavia il generale romano-orientale Giustiniano accorse in difesa di Teodosiopoli attraversando il Bosforo con un esercito di circa 150.000 uomini e riusc\u00ec a sconfiggere i Persiani costringendoli al ritiro; molti persiani morirono annegando nelle acque dell'Eufrate e Cosroe era sul punto di capitolare. Tuttavia i Persiani si ripresero e i Bizantini, dopo aver saccheggiato l'Atropatene, vennero sconfitti in Armenia nel 577.\nAugusto (578-582).\nCongiure.\nAlla morte di Giustino (578), Tiberio II divenne Imperatore. Fonti occidentali (Gregorio di Tours e Paolo Diacono, che per\u00f2 usa Gregorio come fonte) narrano che il giorno dell'incoronazione fu pianificata una congiura per uccidere il nuovo imperatore e innalzare al trono Giustiniano, nipote di Giustiniano imperatore; i congiurati intendevano tendere un'imboscata a Tiberio e ucciderlo durante la prevista processione dell'Imperatore nell'Ippodromo, dove avrebbe in teoria ricevuto la corona. Contrariamente ai piani, per\u00f2, l'Imperatore non entr\u00f2 mai nell'Ippodromo, recandosi invece ai santuari sacri, dove preg\u00f2, prima di tornare al palazzo, dove venne incoronato Imperatore. Quando i cospiratori che aspettavano Tiberio nell'ippodromo scoprirono quello che era successo, si ritirarono e Giustiniano, cercando disperatamente di ottenere il perdono di Tiberio e avere cos\u00ec salva la vita, si rec\u00f2 all'Imperatore, inginocchiandosi di fronte di lui e supplicando il perdono offrendogli in dono persino 1500 libbre d'oro. L'Imperatore non solo lo perdon\u00f2 ma gli permise di rimanere nel palazzo imperiale.\nSofia, la moglie di Giustino II, pianificava di sposarsi una seconda volta con Tiberio, che per\u00f2 era gi\u00e0 sposato (con Ino Anastasia, da cui ebbe due figlie) e rifiut\u00f2 per questo motivo la proposta. Adirata per questo motivo con Tiberio, Sofia approfitt\u00f2 di un periodo in cui l'Imperatore era assente dalla capitale per trascorrere l'estate nella sua residenza estiva, per convocare Giustiniano e pianificare con lui un nuovo complotto per eliminare Tiberio e innalzare al trono proprio Giustiniano; Tiberio II, per\u00f2, scoperta la congiura, ritorn\u00f2 in fretta a Costantinopoli e ordin\u00f2 di arrestare Sofia, che venne privata di tutti i suoi beni e dei suoi privilegi. Licenzi\u00f2 anche tutti i suoi servitori, sostituendoli con altri di cui era sicuro della loro fedelt\u00e0. Tuttavia, dopo averlo rimproverato, perdon\u00f2 di nuovo Giustiniano. Inoltre promise sua figlia in matrimonio con il figlio di Giustiniano, a patto che la figlia di Giustiniano sposasse suo figlio. Tali matrimoni combinati non si realizzarono mai.\nPolitica interna.\nCostantino termin\u00f2 le persecuzioni contro i monofisiti e costitu\u00ec con 15.000 barbari il primo nucleo della guardia variaga. Diminu\u00ec le tasse di un quarto e in tre anni, dal 581 al 583, distribu\u00ec 7.300 libbre d'oro al popolo. Tiberio II era amato dal popolo perch\u00e9 diminu\u00ec le tasse e elargiva soldi ai poveri sperperando cos\u00ec i soldi accumulati da Giustino II. Pare che l'Augusta Sofia lo rimproverasse per aver ridotto l'Impero in povert\u00e0, dicendogli:\nTiberio II rispose in questo modo:\nSecondo alcune fonti occidentali, Tiberio II trov\u00f2 numerosi tesori (almeno due), che poi avrebbe elargito ai poveri. Pare che un giorno, vedendo una croce scolpita su una lastra di marmo, avesse detto:\nFacendo sollevare la lastra pare avesse trovato un tesoro, che ammontava a pi\u00f9 di mille centenari, secondo lo storico.\nIn seguito avrebbe scoperto anche il tesoro del generale Narsete, grazie all'aiuto di un anziano che era al corrente della sua ubicazione perch\u00e9 era stato Narsete stesso a svelargliela, a patto che per\u00f2 non lo dicesse a nessuno. Venne trovato cos\u00ec tanto oro che ci vollero molti giorni per svuotare la cisterna. I tesori trovati vennero poi dilapidati distribuendoli ai poveri.\nPolitica estera.\nContro Persiani e Avari.\nIn Oriente l'Impero era minacciato da due temibili nemici: gli Avari nei Balcani e i Persiani Sasanidi in Oriente. Tiberio II si oppose con vigore a queste due minacce ma poi quando si accorse che i mali interni dello stato erano molto pi\u00f9 pericolosi di Avari e Persiani, tent\u00f2 di fare pace con essi, in modo da poter riformare l'amministrazione civile e militare.\nResosi conto della sconsideratezza del suo predecessore del provocare una nuova guerra contro la Persia Sasanide, tent\u00f2 anche di convincere lo sci\u00e0 di Persia Cosroe I a firmare una tregua, ma non con i risultati sperati: ottenne infatti solo una tregua triennale non valida per l'Armenia, dove si continu\u00f2 a combattere. Nel 578 Tiberio nomin\u00f2 il futuro Imperatore Maurizio \"magister militum per orientem\" affidandogli il comando dell'esercito in Oriente, in guerra contro i Persiani Sasanidi. Maurizio lo ripag\u00f2 della sua scelta, occupando l'Arzanene e avviando di nuovo le trattative di pace con la Persia che per\u00f2 naufragarono quando sul trono di Persia Ormisda IV succedette al padre Cosroe I e rifiut\u00f2 la continuazione delle trattative. La guerra di conseguenza continu\u00f2 e Maurizio dimostr\u00f2 tutte le sue abilit\u00e0 nel 581, allorch\u00e9 inflisse una schiacciante sconfitta ai Sasanidi, il nemico pi\u00f9 temibile dell'Impero romano d'Oriente, presso Costantina, che per\u00f2 non pose fine alla guerra. Tiberio II gli concesse il trionfo, e Maurizio torn\u00f2 trionfante a Bisanzio. Durante le campagne contro i Persiani vennero catturati venti elefanti, che sfilarono nella capitale davanti all'Imperatore.\nL'impegno sul fronte orientale imped\u00ec per\u00f2 all'Impero di schierare forze adeguate nei Balcani, minacciati da Slavi e Avari. Tiberio II, vista l'impossibilit\u00e0 di combatterli efficacemente, acconsent\u00ec di versare agli Avari un sussidio annuale, per contenere la minaccia che essi costituivano e ottenere anzi la loro alleanza contro gli Slavi; questo tentativo di annullare diplomaticamente la minaccia avara non funzion\u00f2; anzi nel 580 gli Avari cinsero d'assedio Sirmio, rivendicando il possesso della citt\u00e0 perch\u00e9 un tempo apparteneva ai Gepidi, popolazione da essa sottomessa; dopo un assedio di due anni, alla fine Sirmio cadde in mano avara (581/582), mentre gli Slavi, a partire dal 581, invasero massicciamente i Balcani, dove si stanziarono permanentemente in varie aree, sottraendole al controllo dell'Imperatore:\nL'Impero pot\u00e9 riprendere l'offensiva contro gli Slavi solo al termine della guerra contro la Persia, sotto l'Imperatore Maurizio, e riuscirono a riguadagnare terreno, ottenendo diversi successi contro Slavi e Avari, ma il deterioramento della situazione a partire dal regno di Foca port\u00f2 alla perdita di pressoch\u00e9 tutto l'Illirico a vantaggio degli Slavi, ad eccezione di alcune enclavi. Si formarono cos\u00ec le prime Sclavinie. La riconquista dei Balcani, cominciata timidamente solo agli inizi del IX secolo, si concluse solo agli inizi dell'XI secolo, con le campagne bulgare di Basilio II.\nIn Occidente.\nNonostante le minacce a Oriente, l'Imperatore non si dimentic\u00f2 dell'Occidente. Gi\u00e0 nel 575/576 aveva inviato in Italia, invasa dai Longobardi, Baduario, genero di Giustino, nel tentativo di vincere i Longobardi. La spedizione di Baduario tuttavia fall\u00ec:\nLa sconfitta di Baduario aveva permesso ai Longobardi di espandersi ulteriormente e non \u00e8 da escludere che proprio in seguito alla sconfitta del generale di Tiberio II i Longobardi abbiano costituito i ducati di Spoleto e Benevento iniziando ad espandersi anche in Italia meridionale. Il \"Liber Pontificalis\" narra che in quegli anni molte fortezze furono costrette ad arrendersi ai Longobardi per fame e che la stessa Roma fu da essi assediata nel 579.\nPoco tempo prima dell'assedio, verso la fine del 578, Tiberio ricevette nel palazzo un'ambasceria proveniente da Roma e capeggiata dal senatore romano Pamfronio: l'ambasceria, oltre a offrirgli in dono 3.000 libbre d'oro per celebrare la sua ascesa al trono (avvenuta da poco tempo), richiese urgentemente all'Imperatore truppe da inviare in Italia, devastata dai Longobardi; l'Imperatore rispose a malincuore che era impegnato nella gravosa guerra contro la Persia e dunque era impossibilitato a inviare nuove truppe, per\u00f2 in compenso restitu\u00ec le 3.000 libbre a Pamfronio, suggerendogli di utilizzarle per corrompere i duchi longobardi, convincendoli a passare dalla parte dell'Impero, o, in alternativa, per convincere i Franchi ad attaccare i Longobardi. L'anno dopo fu inviata dal senato romano un'altra ambasceria e questa volta l'Imperatore si risolse a mandare un piccolo esercito in Italia. Tale esercito risult\u00f2 per\u00f2 insufficiente a fermare l'avanzata dei Longobardi, che occuparono dagli anni dal 578 al 582 Classe, il porto di Ravenna, e assediarono Napoli.\nIntorno al 580, stando alla \"Descriptio orbis romani\" di Giorgio Ciprio, sembra che Tiberio II divise in cinque province o \"eparchie\" l'Italia bizantina:\nTale riforma amministrativa dell'Italia sembra motivata dall'adattare l'amministrazione dell'Italia alle necessit\u00e0 militari del momento, visto che gran parte della Penisola era soggetta alle devastazioni dei Longobardi e ogni tentativo (compresa la spedizione di Baduario) per sloggiarli era fallito; prendendo dunque atto delle conquiste effettuate dai Longobardi, fu introdotto con la riforma il sistema dei tratti limitanei, anticipando la riforma dell'Esarcato, che fu realizzata alcuni anni dopo.\nPer quanto riguarda gli altri fronti, l'Africa era minacciata dai Mauri condotti da re Garmul, che, tra il 569 e il 571, aveva vinto in battaglia tre comandanti imperiali, uccidendoli. Tiberio invi\u00f2 quindi in Africa il \"magister militum\" Gennadio, che riusc\u00ec a pacificare la prefettura, vincendo e uccidendo Garmul:\nNel frattempo la Spagna meridionale bizantina era minacciata dai Visigoti condotti da re Leovigildo, che stavano conducendo una controffensiva su larga scala. Nel 577 Leovigildo occup\u00f2 la regione di Orospeda:\nNel 580, per\u00f2, Tiberio accorse in soccorso della Spagna romano-orientale: un suo ufficiale in Spagna, di cui le fonti non riferiscono il nome, concluse un'alleanza con il principe visigoto Ermenegildo, che si era convertito all'ortodossia e si era ribellato al padre ariano Leovigildo. Nel 582, tuttavia, lo stesso ufficiale si fece corrompere da Leovigildo, accettando di abbandonare al suo destino Ermenegildo al prezzo di 30.000 \"solidi\". La guerra civile tra i Visigoti si concluse due anni dopo, durante il regno di Maurizio, con la presa di Cordoba e la sconfitta di Ermenegildo.\nMorte.\nNel 582 Tiberio cadde gravemente ammalato; ormai in fin di vita, nomin\u00f2 due eredi al trono: Maurizio e Germano. Entrambi vennero nominati Cesari. Tiberio sembra volesse dividere l'Impero romano/bizantino in due parti: in un Impero romano d'Occidente, governato da Germano, e in un Impero romano d'Oriente, governato da Maurizio. Tuttavia questo progetto non si realizz\u00f2 mai o per il rifiuto di Germano o perch\u00e9 Tiberio all'ultimo momento cambi\u00f2 idea. Il giorno prima della sua morte Tiberio nomin\u00f2 Maurizio suo successore e gli promise la mano di sua figlia Costantina. Le ultime parole di Tiberio furono:\nUn discorso pi\u00f9 lungo \u00e8 riportato da Teofilatto Simocatta.\nGiudizi su Tiberio II.\nIl Gibbon da un giudizio positivo su Tiberio II; egli dice che \u00abdopo aver narrato i vizi e le follie di cos\u00ec tanti principi romani, ci fa piacere parlare, per un momento, di un personaggio che si distinse per le qualit\u00e0 dell'umanit\u00e0, della giustizia, della temperanza, e del coraggio\u00bb. Dice anche che \u00abimit\u00f2 le pi\u00f9 pure virt\u00f9 degli antonini\u00bb e che fu un \u00absovrano affabile nel suo palazzo, pio in chiesa, imparziale nel giudizio e vittorioso nella guerra Persiana\u00bb. Lo loda anche per aver liberato una multitudine di prigionieri permettendo loro di tornare nella loro patria e dimostrando di possedere \u00ablo spirito caritatevole di un eroe cristiano\u00bb. Dice anche che \u00abI Romani dell'Est sarebbero stati felici, se il miglior regalo del Cielo, un re patriota, fosse stato confermato come una vera, propria e permanente benedizione. Ma in meno di quattro anni dopo la morte di Giustino, il suo degno successore cadde in una malattia mortale\u00bb.\nAnche Paolo Diacono, storico longobardo, ci d\u00e0 un giudizio positivo su questo imperatore:"}
{"id": "61045", "revid": "1652635", "url": "https://it.wikipedia.org/wiki?curid=61045", "title": "Herne (Germania)", "text": "Herne \u00e8 una citt\u00e0 extracircondariale di abitanti della Renania Settentrionale-Vestfalia, in Germania. \nGeografia antropica.\nHerne \u00e8 suddivisa in quattro distretti urbani (\"Stadtbezirk\"), i quali a loro volta si suddividono in quartieri (\"Ortsteil\"):\nAmministrazione.\nGemellaggi.\nHerne \u00e8 gemellata con:"}
{"id": "61046", "revid": "92723", "url": "https://it.wikipedia.org/wiki?curid=61046", "title": "Admeto (H\u00e4ndel)", "text": "Admeto \u00e8 un'opera in tre atti di Georg Friedrich H\u00e4ndel.\nFu rappresentata per la prima volta all'Haymarket Theatre di Londra il 31 gennaio 1727. \nIl famoso cantante evirato Senesino interpret\u00f2 la parte del protagonista, Faustina Bordoni Alceste, Francesca Cuzzoni Antigona e Giuseppe Maria Boschi Ercole.\nNella ripresa londinese de 25 maggio 1728 ebbe la seconda versione, il 7 dicembre 1731 la terza versione con Anna Maria Strada come Antigona ed il 12 marzo 1754 la quarta versione.\nNel 1925 \u00e8 avvenuta la prima a Braunschweig, nel 2009 al Festival Theatre di Edimburgo per il G\u00f6ttingen International Handel Festival, nel 2010 all'Opera di Lipsia e nel 2014 al Theater an der Wien."}
{"id": "61050", "revid": "125582148", "url": "https://it.wikipedia.org/wiki?curid=61050", "title": "Baranzate", "text": "Baranzate (\"Baranzaa\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia, a circa 7\u00a0chilometri dal centro del capoluogo, con cui \u00e8 conurbato. \n\u00c8 nato nel 2004 per scorporo dal comune di Bollate.\nStoria.\nBaranzate viene citata per la prima volta in un codice longobardo del 994 d.C., con il nome di \"Balanziate\". Nel 1235 \u00e8 documentata l'esistenza del Comune di Baranzate: molti terreni appartengono al Monastero Maggiore di Milano (oggi S.Maurizio) e al monastero di S.Ambrogio. Nel secolo XIII si cita l'esistenza della chiesetta di S.Vincenzo in Baranzate.\nIn questo periodo del Basso Medioevo l'economia del paese \u00e8 completamente basata sull'agricoltura: il villaggio \u00e8 costituito da un nucleo centrale, circondato da campi e vigneti. Nel 1450 il controllo della zona passa alla famiglia degli Sforza, che introduce la coltivazione del gelso con lo scopo di produrre seta, attivit\u00e0 che rimane fiorente nella zona fino all'inizio del XX secolo.\nDopo la dominazione degli Sforza, nel 1530 il feudo di Desio cui Baranzate appartiene viene elevato a marchesato e rimane propriet\u00e0 dei conti Gallarati sino al 1580, quando, per mancanza di eredi, viene messo all'asta dal Senato di Milano e passa nelle mani dei fratelli Manriquez. Nel secolo XVII sulle rovine dell'antica chiesetta ne viene costruita una nuova dedicata alla Nativit\u00e0 della Vergine Maria. Nel 1713 il Ducato di Milano passa sotto l'Austria, numerosi documenti citano il censimento promosso da Maria Teresa d'Austria anche sul comune di Baranzate.\nCon l'avvento di Napoleone Bonaparte avviene l'abolizione dei feudi e degli ordini monacali, tutto va sotto il controllo dello stato, Baranzate appartiene al dipartimento dell'Olona e viene annesso per la prima volta a Bollate. Nel 1833 la chiesetta diviene propriet\u00e0 dei Lainati. Il 24 febbraio 1869 con Regio decreto firmato da Vittorio Emanuele II si stabilisce l'annessione del comune di Baranzate al comune di Bollate. Nel 1880 la chiesetta e molti terreni passano agli Erba. Nel 1895 lo stabilimento degli Erba \u00e8 sostituito dalla Leon Beaux. In questo periodo la bachicoltura costituisce una fonte di reddito per le famiglie contadine. Il baco da seta veniva nutrito con le foglie della pianta di gelso, presente nello stemma comunale: nel 1887 sul territorio baranzatese erano presenti 2.243 gelsi.\nNel 1900 la chiesetta appartiene ai Visconti di Modrone. Nel 1936 Baranzate conta 851 abitanti. Nel 1957 viene costruita la nuova \"Chiesa di Vetro\" dedicata a Nostra Signora della Misericordia degli architetti Mangiarotti e Morassutti, inaugurata dal Cardinale Montini, circonda la struttura esterna un muro con 14 stazioni della Via Crucis, realizzata nel 1958 dallo scultore Gino Cosentino.\nLa chiesetta di via Nazario Sauro cessa la sua funzione religiosa, divenendo in seguito propriet\u00e0 comunale.\nNegli anni sessanta si assiste ad un'alta crescita demografica dovuta ai flussi migratori provenienti da ogni regione d'Italia. Nel 1961 Baranzate raggiunse i 4 389 abitanti. Sul territorio nascono molte industrie, la pressante richiesta di abitazioni porta ad una urbanizzazione irrazionale e disordinata nelle aree confinanti con il comune di Milano: le coltivazioni agricole scompaiono progressivamente. Dieci anni dopo, nel 1971 Baranzate conta 12 175 abitanti con un aumento nel decennio precedente pari al 178%.\nNel 1975, in seguito a indagini precedenti, venne individuato un covo delle Brigate Rosse in un appartamento nel comune. In seguito a un blitz all'interno del centro, vennero individuate numerosi volantini e macchine da stampa, in ci\u00f2 che si presume fosse un importante nucleo di produzione per le Brigate.\nIl 21 maggio 1997 il comitato \"Uniti per Baranzate\" si \u00e8 fatto promotore di una raccolta di firme per chiedere la costituzione di Baranzate quale comune autonomo. Il 21 marzo 1999 si \u00e8 svolto a Baranzate un referendum in merito, a cui hanno partecipato il 64% degli aventi diritto al voto nella frazione, il 70% dei quali si \u00e8 espresso a favore dello scorporo da Bollate. Nel 1999 viene abbattuta la vecchia sede del Comune di Baranzate.\nIl 13 novembre 2001, forte delle neotrasferite competenze in materia alle Regioni (Decreto Legislativo 267/2000 e modifiche al titolo V della parte seconda della Costituzione) il Consiglio Regionale della Lombardia ha approvato il disegno di legge \"Istituzione del Comune di Baranzate in provincia di Milano\" numero 349. Nel 2002 l'ufficio territoriale del Governo di Milano ha nominato un commissario prefettizio per amministrare il neonato comune in attesa delle prime elezioni amministrative. Il 4 aprile 2002 l'Amministrazione Comunale di Bollate fa ricorso al Tribunale Amministrativo Regionale e il 13 febbraio 2003 con sentenza della Corte Costituzionale il Comune di Baranzate cessa di esistere. La motivazione riguarda la non validit\u00e0 del referendum del 1999, al quale hanno partecipato i soli cittadini della frazione. La sentenza indica la via da seguire per ottenere l'autonomia.\nLa mozione di scorporo da Bollate \u00e8 stata in seguito ripresentata e la legge regionale n. 13 del 22 maggio 2004, entrata in vigore il successivo 8 giugno, ha definitivamente sancito la costituzione di Baranzate in comune. Nelle prime elezioni amministrative del 3 aprile-4 aprile 2005 viene eletto Sindaco Giuseppe Corbari, candidato della lista civica \"Insieme per Baranzate\", esperienza di governo terminata venerd\u00ec 17 luglio 2009.\nNelle seconde elezioni amministrative del 28-29 marzo 2010 \u00e8 stato rieletto il sindaco Giuseppe Corbari, candidato sempre della lista civica \"Insieme per Baranzate\".\nNelle terze elezioni amministrative del 31 maggio 2015 \u00e8 stato eletto il sindaco Luca Mario Elia, candidato della lista PD \"Progetto per Baranzate\".\nNelle quarte elezioni amministrative del 20 settembre 2020 \u00e8 stato rieletto il sindaco Luca Mario Elia candidato lista civica \"Progetto per Baranzate\".\nSimboli.\nLo stemma del comune di Baranzate, concesso con Decreto del presidente della Repubblica del 20 marzo 2006, si blasona:\nL'albero di gelso ricorda le coltivazioni che costituivano in passato la principale risorsa del Comune, mentre la pi\u00f9 recente realt\u00e0 industriale, \u00e8 simboleggiata dal bordo merlato del capo che richiama il profilo di un ingranaggio.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2020 la popolazione straniera residente nel comune metropolitano era di persone, pari al 35% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano al 2020:\nIn termini percentuali, Baranzate \u00e8 il primo tra i comuni della citt\u00e0 metropolitana, seguito da Pioltello e Milano, con rispettivamente il 25,5% e il 20,1%.\nInfrastrutture e trasporti.\nIl Comune \u00e8 interessato dall'Autostrada dei Laghi con lo svincolo Rho Fiera che la collega con la Tangenziale Nord di Milano, che ha uno svincolo apposito per il comune di Baranzate all'innesto con la ex Strada Statale 233 \"Varesina\".\nI trasporti urbani di Baranzate sono assicurati da ATM, quelli interurbani vengono svolti con autolinee gestite da Air Pullman.\nCarcere di Bollate.\nIl carcere di Bollate, nonostante il nome, si trova sul territorio dei comuni di Baranzate e di Milano. Il nome \"Carcere di Bollate\" fu dato alla struttura perch\u00e9 quando questa fu inaugurata, nel 2000, Baranzate faceva ancora parte del comune di Bollate, dal quale si scorpor\u00f2 solo nel 2004, ma al carcere non \u00e8 mai stato cambiato nome."}
{"id": "61055", "revid": "125491576", "url": "https://it.wikipedia.org/wiki?curid=61055", "title": "Maurizio (imperatore)", "text": "Biografia.\nMagister militum in Mesopotamia.\nMaurizio nacque ad \"Arabisso\", in Cappadocia, nel 539 da una facoltosa famiglia aristocratica, discendente da un antico casato romano che s'era insediato in Asia Minore secoli prima della sua nascita. Trascorse la giovinezza alla corte dell'Imperatore Giustino II, dove divenne amico e \"notarius\" del capitano delle guardie imperiali Tiberio, il futuro imperatore Tiberio II. Quando quest'ultimo venne nominato Cesare nel 574, Maurizio venne nominato \"comes excubitorum\", succedendo proprio a Tiberio. Detenne tale carica fino al 582, anno in cui divenne Cesare. Fu anche \"patricius\" (patrizio) a partire dal 577/578.\nNel 578 venne nominato \"magister militum\" dal nuovo imperatore Tiberio II, che gli affid\u00f2 il comando dell'esercito romano-orientale in Mesopotamia contro i Persiani in sostituzione del generale Giustiniano, della cui condotta l'Imperatore non era soddisfatto. Maurizio arriv\u00f2 in Mesopotamia in un periodo critico per l'Impero, poich\u00e9 lo Sci\u00e0 di Persia Cosroe I aveva rotto la tregua di tre anni e invaso a tradimento la Mesopotamia, cogliendo impreparato l'esercito romano.\nMaurizio si rec\u00f2 con un grosso esercito prima in Cappadocia, dove reclut\u00f2 truppe fresche dall'Armenia e dalla Siria, oltre a 15.000 mercenari barbari. Dalla Cappadocia, raggiunse poi Citharizon, dove si accamp\u00f2 e addestr\u00f2 i suoi uomini all'arte di fortificare gli accampamenti. Successivamente accorse in soccorso di Teodosiopoli in Armenia, credendo che i Persiani la stessero assediando; quando scopr\u00ec che erano invece nelle vicinanze di Amida, si affrett\u00f2 a tornare indietro per scoprire che i Persiani erano gi\u00e0 ritornati in Persia.\nMaurizio, arrivato in Mesopotamia, ristabil\u00ec la disciplina nel suo esercito e invase l'Arzanene, inviando qualche reggimento distaccato oltre il Tigri. In Arzanene Maurizio occup\u00f2 alcune fortezze, accumul\u00f2 un grande bottino di guerra e un gran numero di prigionieri che vennero in seguito deportati a Cipro. In seguito si diresse verso Sud saccheggiando i dintorni di Nisibi e conquistando la citt\u00e0 di Singara. Invi\u00f2 Cours e Romano a saccheggiare le zone intorno al Tigri e svern\u00f2 a Costantinopoli. Nella primavera dell'anno successivo (579), dopo la morte dello Sci\u00e0 Cosroe I, Maurizio, coadiuvato dal suo luogotenente Narsete - da non confondersi con l'omonimo generale di Giustiniano - ritorn\u00f2 in Oriente per continuare la guerra. Nell'estate 579 il Tigri venne di nuovo devastato dalle armate bizantine, le quali, dopo aver invaso con successo la Media, svernarono a Cesarea in Cappadocia.\nNel 580 l'esercito romano-orientale attravers\u00f2 l'Eufrate presso la citt\u00e0 di \"Circesium\", con l'intenzione di dirigersi verso Ctesifonte (la capitale dell'Impero Persiano Sasanide). Il piano venne per\u00f2 frustrato dal tradimento di alcuni alleati arabi, e Maurizio si trov\u00f2 dunque ad affrontare il principale esercito sasanide. Maurizio riusc\u00ec comunque a ottenere in quella battaglia una decisiva vittoria sul nemico, che evacu\u00f2 la parte di Mesopotamia da esso occupata e si ritir\u00f2 con confusione oltre l'Eufrate.\nA questo punto lo Sci\u00e0 implor\u00f2 la pace, ma Maurizio pose come condizione inderogabile affinch\u00e9 l'offerta di pace venisse accettata la restituzione ai Romani della fortezza di Dara e rifiut\u00f2 ogni indennizzo in denaro; la guerra di conseguenza continu\u00f2 (581). L'esercito persiano venne annientato in battaglia dai Romani e il loro generale Tamcosroe trov\u00f2 la morte sul campo di battaglia. Maurizio dopo la vittoria si affrett\u00f2 a informare l'Imperatore della grande vittoria comunicandogli che la Persia, il pi\u00f9 pericoloso nemico dell'Impero, era stata umiliata e che la pace era stata (momentaneamente) restaurata in Oriente. Maurizio ritorn\u00f2 nella capitale trionfante (582).\nPoco dopo Tiberio si ammal\u00f2 gravemente e in punto di morte radun\u00f2 il Senato e propose come suo successore Maurizio. Il suo commovente discorso non trov\u00f2 opposizioni e Maurizio alla morte di Tiberio II divenne Imperatore d'Oriente. Pare che le ultime parole di Tiberio II fossero state:\nMaurizio spos\u00f2 inoltre la figlia di Tiberio, l'Augusta Costantina. Al matrimonio vennero invitati i suoi genitori, Paolo e Giovanna, che rimasero in seguito a corte; il padre divenne uno dei suoi ministri pi\u00f9 influenti e mor\u00ec di vecchiaia nel 593, scampando in questo modo al massacro della famiglia imperiale ordinato da Foca nel 602.\nRegno.\nIl regno di Maurizio venne funestato da guerre praticamente incessanti su tutti i confini, e nonostante le sue eccellenti qualit\u00e0 di regnante egli pot\u00e9 prevenire solo temporaneamente la disintegrazione del grande impero di Giustiniano I.\nCampagne contro i Persiani.\nLa guerra contro la Persia continu\u00f2 per un altro decennio con alterne fortune. Il generale bizantino Giovanni Mystacon si fece sconfiggere pi\u00f9 volte dai Persiani nel corso del 582 e del 583; Maurizio, insoddisfatto dell'andamento della guerra, richiam\u00f2 nella capitale il generale e affid\u00f2 il comando dell'esercito orientale al cognato Filippico. L'esercito bizantino venne per\u00f2 decimato da malattie, carestie e dalle fatiche e nei primi due anni di campagne non ottenne nessun risultato di rilievo. Nel 586, per\u00f2, riusc\u00ec a ottenere un'importante vittoria presso Solacon (poco distante da Dara) nella quale i Persiani persero molti uomini. In seguito a questo successo, Filippico invase l'Arzanene; la spedizione risult\u00f2 per\u00f2 disastrosa in quanto il suo esercito, quando si trov\u00f2 di fronte un esercito persiano, per qualche circostanza non meglio chiarita fu preso dal panico e dalla confusione e fugg\u00ec, venendo gravemente sconfitto dal nemico.\nNel 588 Maurizio, per risparmiare sulle spese di guerra, decise di ridurre di un quarto i salari delle sue truppe. Tale decisione, unita a quella di sostituire il \"magister militum per orientem\" Filippico con Prisco, caus\u00f2 il malcontento dell'esercito, che si ammutin\u00f2 a Monocartum. Le truppe ribelli presero a sassate Prisco, costringendolo alla fuga, e distrussero i ritratti dell'Imperatore. Prisco, nel tentativo di riprendere il controllo sull'esercito, annunci\u00f2 che la paga sarebbe tornata quella di prima ma ci\u00f2 non bast\u00f2 a cessare l'ammutinamento dei soldati, che costrinsero il duce della Fenicia Libanense, Germano, ad accettare la sua elezione a loro comandante.\nL'Imperatore a questo punto cerc\u00f2 la riconciliazione con l'esercito ammutinato richiamando Prisco e sostituendolo con Filippico, ma i ribelli scacciarono il loro ex generale e iniziarono il saccheggio della regione circostante. Nel frattempo i Persiani, approfittando dell'ammutinamento, attraversarono la frontiera e assaltarono Costantina. Tuttavia gli ammutinati, condotti da Germano, attaccarono i Persiani, riuscendo a respingerli. L'ammutinamento fin\u00ec nell'estate 589, quando l'antica paga delle truppe venne ripristinata e l'esercito accett\u00f2 Filippico come suo comandante. Questi, tuttavia, sub\u00ec numerose sconfitte contro i Persiani (che conquistarono grazie a uno stratagemma la fortezza di Martyropolis) e Maurizio, insoddisfatto del cognato, decise di togliergli il comando dell'esercito sostituendolo con Comenziolo, uno degli ammutinati.\nNeanche questi si dimostr\u00f2 all'altezza della situazione. Anzi, nella battaglia di Sisarbene, fu tra i primi a tentare la fuga; e fu solo grazie a Eraclio il Vecchio, padre del futuro imperatore Eraclio, che i Romani vinsero la battaglia, conquistando un immenso bottino di guerra. Mentre, grazie a Eraclio, l'esercito romano si faceva sempre pi\u00f9 minaccioso, Ormisda IV strinse un'alleanza con i G\u00f6kt\u00fcrk; essi per\u00f2 avevano stretto un accordo segreto con Maurizio, cosicch\u00e9 a un certo punto smisero di comportarsi come alleati e attaccarono i Persiani. Questi ultimi vennero per\u00f2 salvati da Bahram Chobin che inflisse una decisiva sconfitta ai G\u00f6kt\u00fcrk, inducendoli al ritiro. Bahram venne per\u00f2 licenziato dall'Imperatore di Persia; il generale, adirato nei confronti dello Sci\u00e0 per la sua ingratitudine, si rivolt\u00f2 e riusc\u00ec in poco tempo a spodestare Cosroe II (da poco salito al trono in seguito alla morte del padre Ormisda) e a salire al potere con il nome di Bahram VI.\nCosroe II riusc\u00ec per\u00f2 a fuggire e implor\u00f2 aiuto a Maurizio, offrendogli in cambio la restituzione di Dara e Martiropoli e la cessione di parte dell'Armenia persiana e dell'Iberia. Contemporaneamente Maurizio ricevette ambasciatori anche dall'usurpatore che in cambio della neutralit\u00e0 nella guerra civile in corso in Persia, offriva ai Bizantini la restituzione di Dara e Martiropoli e la cessione di Nisibi. Maurizio, tra le due proposte, accett\u00f2 la prima inviando un esercito comandato da Narsete a rovesciare l'usurpatore Bahram e a restaurare il legittimo imperatore Cosroe sul trono di Persia. Narsete inflisse una decisiva sconfitta a Bahram, che venne deposto; Cosroe II sal\u00ec di nuovo al potere e ricompens\u00f2 i Romani cedendo loro la Mesopotamia nordorientale e l'Armenia fino alla capitale Dvin e la zona del Lago di Van e la Iberia (Georgia orientale) fino alla capitale Tbilisi. Cosroe II inoltre mantenne rapporti di amicizia con l'Impero bizantino fino alla morte di Maurizio.\nPolitica interna.\nAd ovest riorganizz\u00f2 i domini bizantini in Italia ed Africa come esarcati, presieduti da governatori militari detti appunto esarchi. L'esarca (o esarco) era la massima autorit\u00e0 civile e militare dell'esarcato ed era una sorta di vicer\u00e9 con autonomie abbastanza ampie che gestiva i territori occidentali dell'Impero per conto dell'Imperatore; era assistito in campo civile da un \"prefetto del pretorio\" (che era, prima dell'istituzione degli esarcati, la massima autorit\u00e0 civile delle prefetture) e in campo militare da vari \"duces\" o \"magistri militum\" che difendevano le varie province in cui gli esarcati erano divisi. Con questa riforma si sarebbe garantita una maggiore resistenza dei territori bizantini in Occidente contro gli assalti di Longobardi, Mauri e Visigoti. La riforma nei territori italiani non s\u00ec sa bene a che anno risalga: la prima menzione all'esarcato d'Italia si ha in una lettera di Papa Pelagio II, datata al 4 ottobre 584, in cui il pontefice chiede all'esarca (forse il patrizio Decio menzionato nella stessa lettera) aiuti contro i Longobardi. Si ritiene che all'epoca della lettera l'esarcato fosse da poco istituito e la riforma sia opera di Maurizio. Nell'anno 585 Maurizio ripart\u00ec l'esarcato in sette distretti, strettamente controllati e governati dall'esarca di Ravenna, Smaragdo, al suo primo mandato (585-589):\nNel 597, Maurizio, ammalatosi gravemente, scrisse il suo testamento, il cui contenuto \u00e8 riportato brevemente da Teofilatto Simocatta:\nIl fatto che Maurizio avesse intenzione di restaurare un Impero d'Occidente con Roma capitale indica come l'idea dell'Impero universale e unico governato collegialmente e diviso in pi\u00f9 parti non fosse ancora tramontata. Alcuni storici hanno ipotizzato che altri due figli pi\u00f9 giovani avrebbero governato l'Illirico e il Nord Africa; in tal caso la sua idea ricorderebbe la Tetrarchia di Diocleziano. La morte violenta di Maurizio e dei figli impedirono tuttavia la realizzazione di questo progetto.\nIn politica interna l'Imperatore cerc\u00f2 di fermare la fuga dei decurioni, i quali, per sfuggire alle loro responsabilit\u00e0, entravano in monastero; a questo fine, promulg\u00f2 un editto con cui vietava ai funzionari pubblici e ai soldati privati di farsi monaci. Ci\u00f2 suscit\u00f2 le proteste di Papa Gregorio, che se non aveva nulla da obiettare sulla prima parte della legge (quella riguardante i funzionari pubblici), obiett\u00f2 invece sulla proibizione ai soldati imperiali di diventare \u00absoldati di Cristo\u00bb, ovvero di entrare a far parte del clero. La necessit\u00e0 di combattere su vari fronti e di risanare il bilancio, danneggiato dalla prodigalit\u00e0 del suo predecessore Tiberio II, lo indusse ad aumentare le tasse e di ridurre le paghe dei soldati. Nelle isole del Mediterraneo occidentale, pi\u00f9 lontane della capitale e maggiormente colpite dagli abusi dei funzionari imperiali, Papa Gregorio Magno si lament\u00f2 nel 595 delle vessazioni patite dagli abitanti, costretti in Corsica a vendere persino i propri figli e a trasferirsi presso i Longobardi, mentre in Sardegna i candidati governatori versavano \"suffragia\" (cifre di denaro) per comperare le cariche, e ci\u00f2 nonostante la compravendita delle cariche fosse stata proibita da una legge di Giustiniano, vessando poi i sudditi per recuperare le grosse somme spese. Il malcontento del popolo e dei soldati per la politica di risparmio attuata dall'Imperatore fu alla fine la causa principale della sua uccisione.\nNelle questioni religiose, fu molto tollerante nei confronti del Monofisismo, sebbene sostenesse le posizioni del Concilio di Calcedonia: infatti rigett\u00f2 completamente la pratica di persecuzione adottata dai suoi due predecessori, e promulg\u00f2 una legge che stabiliva che gli scismatici non erano costretti a conformarsi alla religione ufficiale. Tuttavia \u00e8 difficile stabilire se il merito di tale legge vada attribuito al Patriarca Giovanni o a Maurizio; in quel periodo gli Imperatori, sentendo la loro autorit\u00e0 traballante, strinsero strette alleanze con i Patriarchi, che esercitavano una forte influenza sul popolo.\nMaurizio appoggi\u00f2 il patriarca Giovanni Nesteute nella sua contesa con la diocesi di Roma. I patriarchi di Costantinopoli intendevano avere la stessa importanza nella Chiesa Orientale di quella del vescovo di Roma per la Chiesa Universale. Per raggiungere questo scopo avevano due problemi da risolvere: il primo problema era quello di ridurre le largamente indipendenti diocesi d'Oriente, Antiochia, Alessandria, Gerusalemme, sotto la giurisdizione di Bisanzio; l'altro problema era quello di impedire l'interferenza del Papa negli affari dell'Oriente e indurlo a riconoscere il Patriarca di Costantinopoli come suo pari.\nIl Patriarca Giovanni si autoproclam\u00f2 \"Vescovo Ecumenico\"; il Papa Gregorio Magno condann\u00f2 tale atto di presunzione e scrisse delle lettere a Maurizio e all'Imperatrice Costantina per indurli a fermare il Patriarca. All'Imperatore Maurizio scrisse: \nAll'Imperatrice, invece, espresse la sua convinzione che l'assunzione da parte di Giovanni del titolo universale era una chiara indicazione che i tempi dell'Anticristo stessero per arrivare: \u00abnella superbia di mio fratello posso solo vedere un segno che i giorni dell'Anticristo stiano per arrivare\u00bb. Maurizio non venne per\u00f2 convinto dagli argomenti del Papa, ma appoggi\u00f2 le rivendicazioni di Giovanni alla dignit\u00e0 ecumenica. Da qui sorse un conflitto tra l'Imperatore e il Papa, con quest'ultimo che si lament\u00f2 che Maurizio, parlando di altro, ebbe l'indecenza di chiamarlo \"fatuo\".\nComunque, poco tempo dopo l'invio della lettera all'Imperatrice, il patriarca per\u00ec, e anche se il suo successore, Ciriaco, mantenne il titolo di \"Ecumenico\", i rapporti con Papa Gregorio furono pi\u00f9 cordiali e meno accesi.\nCampagne in Occidente: contro Longobardi e Visigoti.\nMaurizio desiderava liberare l'Italia dal giogo longobardo, ma non pot\u00e9 mai realizzare questa sua ambizione perch\u00e9 impegnato a respingere le incursioni di \u00c0vari e Sasanidi. Per la carenza di truppe a disposizione in Italia ed essendo impossibilitato a inviare rinforzi, i tentativi di riconquista effettuati dai Bizantini nel primo decennio di regno di Maurizio furono tentati cercando l'appoggio dei Franchi, il cui supporto tuttavia si rivel\u00f2 poco fruttuoso, dato che i Longobardi ottenevano la ritirata franca o comprandola con denaro oppure vincendoli in battaglia.\nLa prima alleanza tra Bizantini e Franchi risale all'anno 584: in quell'anno Maurizio offr\u00ec 50.000 solidi al Re dei Franchi Childeberto II affinch\u00e9 cacciasse i Longobardi dall'Italia; quando per\u00f2 Childeberto invase il regno longobardo i Longobardi gli offrirono una lauta somma di denaro affinch\u00e9 ritornasse in Gallia; Childeberto ritorn\u00f2 in Gallia e non restitu\u00ec i soldi a Maurizio, nonostante le sue proteste. \nIn seguito il Duca longobardo Droctulfo trad\u00ec il suo Re Autari passando dalla parte dei Bizantini. Autari assedi\u00f2 Brescello, dove si trovava Droctulfo, e la espugn\u00f2 nonostante la strenua resistenza dei suoi abitanti; Droctulfo si rifugi\u00f2 a Ravenna, capitale dell'Esarcato bizantino, mentre l'Esarca di Ravenna Smaragdo firm\u00f2 una pace di tre anni con i Longobardi. In seguito Droctulfo aiut\u00f2 l'Impero d'Oriente nella riconquista di Classe, guadagnandosi la gratitudine dei Bizantini, i quali, alla sua morte, gli concessero l'onore di venire sepolto accanto al martire Vitale e tesserono le sue lodi con un epitaffio.\nNel 585 Maurizio chiese di nuovo l'intervento dei Franchi contro i Longobardi e il Re franco Childeberto, credendo che sua sorella Ingonda fosse ancora viva a Costantinopoli, dove era prigioniera dei Bizantini, accett\u00f2 di inviare truppe in Italia a condizione che l'Imperatore liberasse sua sorella; tuttavia dissensi tra Franchi e Alamanni fecero s\u00ec che l'esercito invasore ritornasse in patria senza aver effettuato nessuna conquista ai danni dei Longobardi.\nNel 587 i Franchi, dopo aver inviato un'ambasceria alla corte di Maurizio comunicandogli che avrebbero annientato i Longobardi, irruppero in territorio longobardo, ma subirono una completa disfatta, che li costrinse al ritiro. Una quarta invasione franca della Longobardia avvenne nel 590, dopo che l'ambasciatore Grippone torn\u00f2 da Costantinopoli riferendo al Re che era stato trattato con tutti gli onori da Maurizio e che l'Imperatore aveva promesso di vendicare un'offesa ricevuta dai Franchi a Cartagine. Childeberto allora invi\u00f2 di nuovo il suo esercito contro i Longobardi. Neanche questa spedizione tuttavia, almeno secondo Paolo Diacono, ebbe molto successo: il Duca franco Olone venne ucciso trafitto da una freccia presso Bellinzona e i suoi uomini vennero massacrati; il Duca franco Andualdo, insieme ad altri sei Duchi franchi, arrivarono fino a Milano dove ricevettero una delegazione dell'Imperatore, che annunciava: \nTuttavia dopo sei giorni di attesa l'esercito bizantino ancora non arrivava. Nel frattempo il Duca franco Cedino con 13 altri Duchi prese cinque roccaforti; i Franchi penetrarono fino a Piacenza e distrussero vari castelli nella zona di Trento facendo prigionieri tutti i suoi abitanti; tuttavia nell'esercito dei Franchi si diffuse la dissenteria e dopo tre mesi di inconcludenti campagne furono costretti a ritornare in patria.\nTuttavia da due lettere inviate da Romano, Esarca bizantino di Ravenna, al Re dei Franchi Childeberto si intuisce che tale invasione sia stata pi\u00f9 pericolosa di quanto riferisce Paolo Diacono e che mise seriamente in pericolo il Regno longobardo. Dalla prima lettera scopriamo che l'Esarca Romano aveva conquistato Mantova, Altino e Modena, sottomettendo i Duchi longobardi di Reggio, Parma e Piacenza, e che uno dei Duchi franchi, Cedino, giunto presso Verona con 20.000 soldati, aveva ricevuto dei messi imperiali che volevano che assediasse con loro Pavia in modo da porre definitivamente fine alla monarchia longobarda; tuttavia i Duchi franchi preferirono firmare una tregua di dieci mesi con i Longobardi e tornarsene in patria. Nella stessa lettera l'ufficiale di Maurizio implorava Childeberto di liberare gli Italici fatti schiavi dall'orda di Franchi e di scendere di nuovo in Italia a spazzare via i Longobardi prima che questi potessero mietere il grano per non perdere l'occasione propizia.\nIn un'altra lettera sappiamo che Romano aveva riconquistato l'Istria e che un altro esercito imperiale, comandato dal Patrizio Nordolfo e da un certo Ossone, aveva sottomesso molte citt\u00e0. Il Re dei Longobardi Autari, sapendo quanta influenza esercitasse sul Re franco Childeberto il Re di Borgogna Guntranno, gli sped\u00ec degli ambasciatori che gli chiedessero di mediare per la pace. Childeberto, convinto da Guntranno, decise di concedere la pace ai Longobardi. Autari mor\u00ec proprio in quest'anno.\nGli succedette Agilulfo mentre nel frattempo i territori bizantini nell'Italia centrale erano minacciati dal nuovo Duca di Spoleto, Ariulfo. Questi nel 591 aveva conquistato le citt\u00e0 del corridoio umbro, interrompendo cos\u00ec le comunicazioni tra Roma e Ravenna, e aveva assediato Roma stessa, ritirandosi dopo aver ricevuto un tributo. Comunque la reazione bizantina non tard\u00f2 ad arrivare e nel 592 l'Esarca di Ravenna Romano riconquist\u00f2 le citt\u00e0 del corridoio, ovvero Sutri, Bomarzo, Orte, Todi, Amelia, Perugia, Luceoli, e altre. Il Re longobardo Agilulfo reag\u00ec assediando la citt\u00e0 di Perugia, dove vi era Maurisione, un Longobardo passato dalla parte dei Bizantini; espugn\u00f2 Perugia e uccise Maurisione, poi, sistemate le cose, torn\u00f2 a Pavia. Nel 593 (o nel 595) Agilulfo, approfittando dei rapporti burrascosi tra Romano, l'Esarca di Bisanzio, e il Papa, assedi\u00f2 Roma: nonostante la carenza di uomini e mezzi per difendere la citt\u00e0 dai Longobardi, la Citt\u00e0 Eterna resistette e Papa Gregorio riusc\u00ec a comprare il ritiro dei Longobardi al prezzo di 5000 libbre d'oro. Papa Gregorio Magno tent\u00f2 di convincere i Bizantini a firmare una tregua con i Longobardi, ma il bellicoso Esarca Romano non era d'accordo e cerc\u00f2 di screditare in ogni modo il Papa alla corte imperiale. I rapporti tra Papa e Imperatore si deteriorarono, soprattutto quando Maurizio in una lettera destinata al Santo Padre lo defin\u00ec un ingenuo in quanto, a suo dire, si faceva ingannare dall'astuzia dei Longobardi; Papa Gregorio, offeso, replic\u00f2 sostenendo che se non fosse stato un ingenuo non avrebbe accettato di patire tutte le sofferenze che passava Roma per via dei Longobardi e consigli\u00f2 l'Imperatore di guardarsi dai suoi \"cattivi consiglieri\".\nDopo la morte di Romano, venne nominato Esarca Callinico, che riform\u00f2 l'Esarcato e diede ascolto dal Papa, firmando una tregua con i Longobardi nel 599. Tuttavia la tregua dur\u00f2 poco in quanto nel 601/602 Callinico riapr\u00ec le ostilit\u00e0 togliendo ai Longobardi Parma e facendo prigioniere la prima moglie e una figlia del Re longobardo Agilulfo. Tuttavia la controffensiva longobarda mise in forti difficolt\u00e0 i Bizantini, strappando loro Cremona, Mantova e Vulturina. Dopo la morte di Callinico, venne nominato di nuovo Esarca Smaragdo, che venne in Italia con pochi soldati, insufficienti per sconfiggere i nemici (i Longobardi si erano alleati con gli Slavi). \nNel frattempo la Spagna bizantina era minacciata dai Visigoti. Nel 568 sal\u00ec al trono dei Visigoti Leovigildo, un fervente ariano deciso a espandere i suoi domini a danni dei Bizantini; questi strapp\u00f2 diversi territori ai Bizantini nel corso dei regni di Giustino II e di Tiberio II, ma dovette fronteggiare, a partire dal 579, una guerra civile contro il figlio Ermenegildo, di fede cattolica e appoggiato da Bisanzio. Nel 583, comunque, Leovigildo corruppe con 30.000 soldi d'oro le truppe bizantine che avrebbero dovuto appoggiare Ermenegildo e nel 584 cattur\u00f2 a Cordova il figlio ribelle. Ingonda, moglie di Ermenegildo, fu fatta prigioniera dai Bizantini ed, essendo imparentata con il Re dei Franchi, fu utilizzata dai Bizantini per spingere i Franchi ad attaccare i Longobardi (585). Nel 586 il Re visigoto Leovigildo mor\u00ec e gli successe il figlio Recaredo, che, con abile mossa, si convert\u00ec l'anno dopo al Cattolicesimo: in questo modo l'Impero non pot\u00e9 pi\u00f9 porsi come difensore della religione ufficiale contro gli eretici e perse l'appoggio della Chiesa Romana, che stabil\u00ec buone relazioni con i Visigoti.\nDurante il regno di Recaredo I, i Bizantini ripresero l'offensiva e probabilmente riguadagnarono terreno. Recaredo riconobbe la legittimit\u00e0 della frontiera bizantina e scrisse a Papa Gregorio I, richiedendo una copia del trattato precedente inviata dall'Imperatore Maurizio. Gregorio replic\u00f2 che il testo del trattato fu perso in un incendio durante il regno di Giustiniano ed avvert\u00ec Recaredo che non lo avrebbe voluto trovare perch\u00e9 avrebbe garantito probabilmente pi\u00f9 territorio ai Bizantini di quanto ne avessero in quel momento (Agosto 599). Le conquiste di Leovigildo contro il governo romano erano pi\u00f9 grandi rispetto alle riconquiste romane durante il regno di Recaredo; la provincia bizantina di Spania era in declino.\nCampagne contro gli Slavi.\nNel Tardoantico, Maurizio (582-602) fu il solo imperatore bizantino, se si eccettua Anastasio I Dicoro, che combatt\u00e9 per mantenere il possesso dei Balcani contro i barbari che premevano alle frontiere e che erano riusciti addirittura a penetrare nel Peloponneso. Nel 583 gli \u00c0vari chiesero all'Imperatore l'aumento del tributo che i Bizantini dovevano pagare a essi da 80.000 a 100.000 \"nomismata\"; al rifiuto di Maurizio, invasero i Balcani saccheggiandoli, costringendo, nel 584, l'Imperatore a concedere l'aumento del tributo, a condizione che gli venissero restituite le citt\u00e0 occupate durante le incursioni.\nGli Slavi e gli \u00c0vari rimanevano comunque una grossa minaccia e nel 586 gli \u00c0vari ruppero la tregua e saccheggiarono le zone sulla riva meridionale del Danubio, mentre gli Slavi cinsero d'assedio Tessalonica. Dopo anni di disinteresse nei confronti dei Balcani, a causa del gravoso impegno sul fronte orientale contro la Persia, Bisanzio sembrava aver perso il controllo della penisola. Maurizio decise di reagire e nel 587 affid\u00f2 un esercito di 10.000 uomini al generale Comenziolo, che per\u00f2, dopo qualche successo iniziale, non riusc\u00ec a sloggiare gli invasori dai Balcani. Nel 588 gli \u00c0vari invasero di nuovo la Tracia, saccheggiando Anchialo e assediando Tzurulum, a poche miglia da Costantinopoli. L'Imperatore, impegnato in Oriente anche contro i Sasanidi, dovette sborsare 57.600 numismata per ottenere una tregua momentanea.\nDopo la sua vittoria contro i Persiani, il sovrano condusse una serie di campagne per difendere la zona dagli assalti di \u00c0vari e Slavi. Teofilatto narra che inizialmente avrebbe avuto l'intenzione di comandare egli stesso l'esercito, fatto straordinario per l'epoca dato che era da secoli che un Imperatore romano non comandava personalmente il suo esercito in battaglia; nonostante i tentativi di fargli cambiare idea della moglie (preoccupata che Maurizio potesse morire in battaglia), del Senato e del Patriarca, l'Imperatore sarebbe partito per Anchialo, ma una serie di avvenimenti di cattivo auspicio (morte del suo cavallo, l'incontro con un cinghiale selvaggio, una terribile tempesta, la nascita di un bambino mostruoso) lo avrebbero fatto desistere dal suo proposito, spingendolo a ritornare a Costantinopoli adducendo come pretesto il fatto che doveva ricevere degli ambasciatori sasanidi. Ad un'analisi dettagliata del resoconto di Teofilatto, tuttavia, emergono una serie di contraddizioni che fanno dubitare della veridicit\u00e0 della campagna: probabilmente Teofilatto ha fuso due spedizioni separate avvenute in tempi diversi (nel 590 e dopo il 595) in una sola, mentre i presagi non sono da reputare come veramente accaduti.\nNel 593, finita la guerra persiana, inizi\u00f2 la controffensiva imperiale contro \u00c0vari e Slavi: Maurizio affid\u00f2 il comando dell'esercito a Prisco, che attravers\u00f2 il Danubio e inflisse due sconfitte agli Slavi, che rimanevano comunque una temibile minaccia. Quando per\u00f2 Maurizio ordin\u00f2 ai suoi soldati di svernare oltre il Danubio in territorio nemico, i soldati protestarono, e Prisco, temendo gli effetti funesti di un loro possibile ammutinamento, decise di non seguire l'ordine dell'Imperatore facendo svernare il suo esercito a Odesso sul Mar Nero; pag\u00f2 la sua disubbedienza venendo destituito e sostituito da Pietro, fratello dell'Imperatore.\nPer risanare il bilancio Maurizio decise di ridurre le spese di guerra diminuendo i salari dei soldati; questi ovviamente protestarono costringendo il loro comandante Pietro a ripristinare il loro antico salario; sebbene Pietro avesse ottenuto dei successi in Tracia contro gli Slavi, l'Imperatore fu risentito per la decisione del fratello di ripristinare gli antichi salari alle truppe e decise quindi di togliergli il comando dell'esercito. Scelse come nuovo comandante Prisco, che dovette fronteggiare un ulteriore attacco degli Slavi, che nel frattempo avevano distrutto Singidunum e avevano devastato la Dalmazia; Prisco ottenne dei buoni successi riuscendo a pacificare l'Illirico e la Tracia. Il Khagan degli \u00c0vari, tuttavia, replic\u00f2 ai successi bizantini sferrando, nell'autunno 597, un massiccio attacco che colse di sorpresa gli impreparati Romani, conquistando Druzipara, poco distante da Costantinopoli. Con la capitale in grave pericolo, Maurizio decise di radunare l'esercito di Comenziolo e di rinforzarlo con le sue guardie imperiali e membri dei Verdi e degli Azzurri. Per sua fortuna, un'epidemia di peste colp\u00ec e decim\u00f2 gli \u00c0vari, che per tale ragione decisero di ritirarsi dai Balcani a condizione che Maurizio aumentasse il loro tributo da 100.000 \"nomismata\" a 120.000.\nMaurizio riusc\u00ec a pagare la somma richiesta ma la peste si diffuse anche tra i Bizantini, indebolendo ulteriormente l'Impero. Nonostante tutto, Maurizio decise di approfittare del fatto che gli \u00c0vari erano stati indeboliti dalla peste affidando l'esercito a Prisco e mandandolo contro il nemico. La nuova spedizione, iniziata nell'estate del 599, fu un successo: sotto il comando di Prisco i Romani vinsero cinque battaglie di fila, massacrando circa 60.000 barbari (tra cui quattro figli del Khagan) e facendone prigionieri 17.200, e invasero la Dacia traiana. Era dai tempi di Traiano che l'esercito romano non penetrava cos\u00ec profondamente nella Dacia traiana; ma Prisco fu presto richiamato a Costantinopoli in quanto c'era il rischio che il Khagan Baiano cercasse la vendetta per le sconfitte subite assediando la capitale bizantina.\nQueste campagne furono nel complesso vittoriose, e poco manc\u00f2 che preservassero l'autorit\u00e0 romana (i Bizantini sempre si considerarono Rhomaioi, cio\u00e8 Romani) sull'area a sud del Danubio. Nel 602 i Bizantini riuscirono a riportare il limes di nuovo sul Danubio e Maurizio pianificava di ripopolare le zone spopolate dai saccheggi e dalle devastazioni dei barbari inviando in queste zone dei coloni armeni. I successi riportati da Maurizio furono per\u00f2 vanificati dal caos scatenatosi sotto i suoi successori, su tutti Foca. Si potrebbe azzardare che queste campagne siano le ultime \"classiche\" azioni contro i barbari sul limes renano-danubiano che dall'epoca augustea aveva delimitato l\"'orbis romanus\".\nCaduta e morte.\nGli alti costi di queste campagne militari e della riorganizzazione dell'impero costrinsero Maurizio ad alzare notevolmente le tasse, cosa che non lo rese molto amato dal popolo. Inoltre, durante una guerra contro gli \u00c0vari nel 600, l'imperatore si rifiut\u00f2 di pagare il riscatto di numerosi prigionieri, che furono cos\u00ec uccisi, e questo non aiut\u00f2 ad aumentare la sua popolarit\u00e0 presso i soldati. Due anni pi\u00f9 tardi, al termine di un'altra campagna militare, Maurizio impose ai soldati di svernare nelle terre desolate al di l\u00e0 del Danubio, per risparmiare; l'esercito si ribell\u00f2 e nomin\u00f2 imperatore un centurione, Foca. Questi, forte dell'impopolarit\u00e0 dell'imperatore, marci\u00f2 sulla capitale, con l'intenzione di rovesciare Maurizio e prendere il potere.\nSe la citt\u00e0 di Costantinopoli fosse stata fedele all'Imperatore, difficilmente la rivolta di Foca avrebbe avuto successo, perch\u00e9 le mura della capitale bizantina erano difficilmente espugnabili; tuttavia Maurizio non era odiato solo dai soldati, ma anche dal popolo. Un giorno durante una processione religiosa, qualcuno gli scagli\u00f2 addosso persino delle pietre e si narra che un monaco corresse per le vie della citt\u00e0 impugnando una spada in mano e urlando che l'ira di Dio si sarebbe ritorta contro Maurizio. L'Imperatore aveva il timore che Germano, il consuocero, lo potesse spodestare in quanto era sospettato di essersi accordato con i ribelli; Germano cerc\u00f2 di difendersi dalle accuse mossegli, ma senza convincere l'Imperatore, che gli disse che nulla \u00e8 pi\u00f9 piacevole del perir di spada. Avvertito da Teodosio, figlio di Maurizio, del suo imminente arresto ed esecuzione, Germano cerc\u00f2 rifugio nella Chiesa dell'Hagia Sophia, ma ci\u00f2 non imped\u00ec alle guardie del corpo di Maurizio di entrare nel luogo sacro per tentare di arrestarlo; il popolo, tuttavia, insorse in difesa di Germano, impedendo alle guardie di catturarlo. La rivolta si estese a tutta la citt\u00e0, costringendo Maurizio alla fuga e provocando come reazione il fatto che le guardie lasciarono incustodite le mura.\nCostretto alla fuga dalla sua capitale, Maurizio e la sua famiglia si imbarcarono in una piccola nave, ma furono costretti da una tempesta a sbarcare a Calcedonia, non molto lontano da Bisanzio, dove si rifugiarono nella Chiesa di Santo Autonomo. Qui Maurizio, non potendosi muovere perch\u00e9 colpito da artrite, affid\u00f2 al suo primogenito Teodosio l'incarico di andare in Persia a chiedere aiuto allo sci\u00e0 Cosroe II, che era stato aiutato anni prima da Maurizio a recuperare il trono usurpatagli e ora doveva ricambiare il favore. Nel frattempo Foca entrava a Costantinopoli in trionfo. Incoronato imperatore, assistette ai giochi dell'ippodromo e quando assegn\u00f2 la precedenza a una fazione, l'altra fazione gli rispose: \u00abRicorda che Maurizio \u00e8 ancora vivo\u00bb. Timoroso di Maurizio, Foca invi\u00f2 dei boia (chiamati da Gibbon \"Ministri della Morte\") a cercare e giustiziare Maurizio ed i suoi figli.\nGibbon narra cos\u00ec la morte di Maurizio:\nAnche Teodosio venne catturato e ucciso ma in seguito si diffusero delle voci che il suo boia Alessandro, corrotto dal suocero di Teodosio Germano, gli avrebbe risparmiato la vita e Teodosio sarebbe riuscito a raggiungere la Persia e chiedere a Cosroe II di vendicare la morte del padre e rovesciare l'usurpatore. Cosroe II sfrutt\u00f2 le voci sostenendo di avere a corte il figlio di Maurizio e iniziando una nuova guerra contro l'Impero bizantino con l'intenzione (almeno apparente) di rovesciare Foca e mettere al suo posto il legittimo imperatore Teodosio (che secondo Teofane \u00e8 un impostore essendo secondo lui il vero Teodosio ucciso da Foca).\nIronia della sorte, Maurizio aveva fatto poco tempo prima la sua caduta un sogno premonitore in cui lui e la sua famiglia venivano uccisi da un soldato di nome Foca. Turbato dal sogno, Maurizio chiese al genero Filippico, comandante dell'esercito, se nell'esercito vi fosse un soldato di nome Foca; Filippico gli rispose che conosceva un centurione con quel nome, descrivendolo come un codardo. Fu allora che l'Imperatore esclam\u00f2 \u00abSe \u00e8 un vile, sar\u00e0 sicuramente un assassino\u00bb. Filippico gli consigli\u00f2 di ingraziarsi l'esercito, in modo da non dargli un motivo per ribellarsi, ma l'Imperatore non segu\u00ec il suo consiglio: questo errore fu la causa della sua rovina.\nEredit\u00e0.\nMaurizio, alla cui corte ancora si usava il latino come anche nell'esercito e nell'amministrazione, fu un abile imperatore e comandante, sebbene la descrizione di Teofilatto potrebbe essere un po' eccessivamente glorificante. Prov\u00f2 la sua esperienza negli affari militari e esteri durante le sue campagne contro i Persiani e \u00c0vari/Slavi e durante le negoziazioni di pace con Cosroe II. Le sue riforme amministrative posero le basi per l'introduzione dei \"themata\" come distretti militari.\nEgli viene tradizionalmente ritenuto l'autore del trattato militare \"Strategikon\", che viene considerato negli ambienti militari come la prima ed unica teoria sofisticata sull'impiego combinato di diverse tipologie di soldato, prima della seconda guerra mondiale. Comunque, alcuni storici odierni ritengono che lo \"Strategikon\" sia opera di suo fratello o di un altro generale della sua corte.\nSecondo lo storico Previte-Orton il suo difetto pi\u00f9 grande era quello di non essersi reso conto di quanto impopolari fossero state alcune sue decisioni. Questo errore gli fu fatale e gli cost\u00f2 la vita e il trono e mise a repentaglio la maggior parte dei suoi sforzi per impedire la disintegrazione del grande impero di Giustiniano I (527-565).\nLa sua fine fu una svolta importante nella storia, in quanto la nuova guerra contro la Persia (causata proprio dalla sua morte) indebol\u00ec entrambi gli imperi permettendo agli Slavi di conquistare i Balcani e agli Arabi musulmani di espandersi nel Medio Oriente a danno dei due imperi. Lo storico britannico A.H.M. Jones fa terminare la tarda antichit\u00e0 con la morte di Maurizio, in quanto il tumulto che mand\u00f2 in frantumi l'Impero bizantino nei successivi quattro decenni produsse grandi cambiamenti nella societ\u00e0 e nella politica bizantina.\nFamiglia.\nIl matrimonio con Costantina fu fertile e gener\u00f2 almeno 10 figli:\nSuo fratello Pietro (ca 550 - 602) divenne il \"Curopalate\" e venne ucciso insieme al fratello. Spos\u00f2 Anastasia Aerobinda (n. ca 570), e ebbe figlie femmine.\nSua sorella Teoctista (ca 540 - dop. 582) spos\u00f2 un uomo che mor\u00ec prima del 582 e ebbe una figlia Gordia (ca 560 - dop. 597), che spos\u00f2 Marinos (ca 555 - dop. 597), figlio di Narsete (ca 530 - aft. 595), da cui ebbe una figlia Theoktista (ca 575/ca 580 - aft. 597), sposata con Cristodoro (n. ca 570) e con prole.\nSua sorella Gordia (ca 550 - aft. 602) spos\u00f2 Filippico (ca 550 - Chrysopolis, 614), generale, Comes Excubitorum e \"mag. mil.\" nel 582, da cui ebbe una figlia, che spos\u00f2 Artabasto Mamikonian (n. ca 565), e ebbe figli.\nBibliografia.\nFonti primarie\nFonti secondarie"}
{"id": "61056", "revid": "15756", "url": "https://it.wikipedia.org/wiki?curid=61056", "title": "Hildesheim", "text": "Hildesheim (in basso tedesco \"Hilmessen\") \u00e8 una citt\u00e0 di 101.693 abitanti della Bassa Sassonia, in Germania. \u00c8 il capoluogo e il centro maggiore del circondario (\"Landkreis\") omonimo (targa HI).\nHildesheim si fregia del titolo di \"Grande citt\u00e0 indipendente\" (\"Gro\u00dfe selbst\u00e4ndige Stadt\").\nGeografia fisica.\nHildesheim si trova circa 30\u00a0km a sud-est di Hannover, sulle rive del fiume Innerste, che \u00e8 un piccolo affluente del Leine.\nStoria.\nLa citt\u00e0 divenne sede vescovile nell'anno 815. Nell'872 fu consacrata la prima cattedrale della citt\u00e0, edificata in pietra. Per quattro secoli il vescovo govern\u00f2 Hildesheim, prima che venisse costruito un municipio e i cittadini ottenessero qualche influenza sul governo cittadino. Nel 1367 Hildesheim entr\u00f2 a far parte della Lega Anseatica.\nHildesheim possedeva uno dei centri storici pi\u00f9 intatti e meglio conservati della Germania, tanto da valerle l'appellativo di \"Norimberga del Nord\"\nLa citt\u00e0 antica era caratterizzata dalla presenza di circa 1500 case a graticcio, le pi\u00f9 importanti e caratteristiche delle quali (circa 700) risalivano ai secoli XVI-XVIII ed erano magnificamente decorate con rilievi dipinti in policromia, di stile dal gotico al barocco.\nQuesto grande tesoro architettonico venne cancellato quasi totalmente negli ultimi mesi della seconda guerra mondiale. Il 22 febbraio 1945 vi fu il primo bombardamento sistematico della citt\u00e0.\nLa citt\u00e0 doveva per\u00f2 conoscere la distruzione completa soltanto un mese dopo, il 22 marzo, quando venne bombardata in pieno giorno dalle forze aeree britanniche e canadesi: venne distrutto quasi interamente il centro storico (l'87% delle case ad intelaiatura in legno bruci\u00f2 in poche ore) e si contarono 1736 morti e migliaia di senzatetto. 16 giorni dopo le forze alleate di terra entrarono nella citt\u00e0 ridotta in macerie.\nTutti gli edifici pi\u00f9 importanti vennero distrutti: oltre a tutte le chiese medioevali (con la sola esclusione di San Godeardo), and\u00f2 irrimediabilmente perduta la maggior parte delle case borghesi e patrizie che davano a Hildesheim un'impronta quasi unica.\nTra queste bisogna menzionare la Altdeutsches Haus (situata nella Osterstrasse) risalente al 1600-04 circa, tutte le case della Andreasplatz, che circondavano la chiesa di Sant'Andrea: la Pfeilerhaus e la piccola Umgest\u00fclpter Zuckerhut (risalenti rispettivamente al 1623 e 1509), il gotico Trinitatis Hospital (XV secolo). Inoltre, il Rolandhospital (1611, decorato con scene di argomento biblico) e tante altre, oltre, ovviamente agli edifici affacciati sulla Piazza del Mercato.\nA partire dagli anni Cinquanta, a causa della povert\u00e0 di mezzi e con necessit\u00e0 urgente di riedificare case e alloggi per la popolazione, bassi condomini di cemento presero il posto degli edifici distrutti.\nNel 1970, alcuni cittadini fondarono la Gesellschaft f\u00fcr den Wiederaufbau des Knochenhauer-Amtshauses, finalizzata alla ricostruzione del celebre Knochenhaueramtshaus (casa della Gilda dei Macellai) che svettava fino a 26 metri di altezza sul lato ovest della Piazza del Mercato e risaliva all'anno 1529. Era celebrata come la \"casa a graticcio pi\u00f9 bella del mondo\". Negli anni 1984-1989, grazie ad una sottoscrizione popolare e ad innumerevoli donazioni, gli abitanti di Hildesheim ricostruirono interamente la piazza com'era e dov'era. L'ultima fase di questa gigantesca opera di ricostruzione, negli anni 1987-89, vide la completa riedificazione della B\u00e4ckeramtshaus e Knochenhaueramtshaus, secondo i progetti originali e con le tecniche utilizzate nel XVI secolo.\nTra il 2009 e il 2010 \u00e8 stata inoltre ricostruita, nell'Andreasplatz, la Umgest\u00fclpter Zuckerhut.\nLa cattedrale di Hildesheim fa parte del Patrimonio dell'umanit\u00e0 dell'UNESCO. Venne costruita nel IX secolo ma danneggiata gravemente nel 1945. Venne ricostruita con un interno spoglio (la decorazione a stucchi barocca \u00e8 andata completamente perduta). Un arbusto di rose che cresce nel chiostro e si avvinghia all'abside, secondo la tradizione venne piantato contestualmente alla fondazione della chiesa: \u00e8 il cosiddetto \"Roseto Millenario\", che bruci\u00f2 con il resto della citt\u00e0 antica nel 1945. Le radici per\u00f2 sopravvissero e germogliarono di nuovo.\nLa chiesa abbaziale di San Michele, costruita dal 1010 al 1022 \u00e8 considerata edificio di transizione tra l'architettura ottoniana e l'architettura romanica, \u00e8 anch'essa patrimonio dell'umanit\u00e0 dell'UNESCO Devastata dalle bombe nel primo massiccio bombardamento del 22 febbraio 1945, venne ricostruita secondo il disegno originale, eliminando le aggiunte posteriori e ripristinando la torre ovest che era stata demolita dopo il 1650. Lo splendido soffitto dipinto, risalente all'XII secolo, essendo stato salvato e messo al riparo all'inizio della guerra, insieme ad altri arredi preziosi, venne ricollocato al suo posto al termine della ricostruzione della chiesa.\nInfrastrutture e trasporti.\nHildesheim ha un'ottima infrastruttura dei trasporti: \u00e8 un hub regionale per ferrovia e strade statali. La citt\u00e0 \u00e8 facilmente raggiungibile. L'aeroporto internazionale \"Hannover-Langenhagen\" si trova a solo 45 chilometri di distanza. Hildesheim dispone di un aeroporto per aerei fino a 5,7 tonnellate, e di un porto di navigazione interno, collegato direttamente con il \"Mittellandkanal\" attraverso un canale.\nAlla citt\u00e0 si accede tramite l'autostrada A7 che collega Kassel, Gottinga, Hannover e Amburgo e tramite le strade statali 1, 6, 243 e 494.\nHildesheim dispone di una stazione ferroviaria che fa parte delle linee ICE e IC della \"Deutsche Bahn AG\".\nHildesheim \u00e8 servita dalle linee S3 (Hannover - Lehrte - Hildesheim) e S4 (Bennem\u00fchlen - Hannover - Hannover (Messe)/Latzen - Hildesheim) del sistema di trasporto ferroviario suburbano di Hannover.\nSuddivisione amministrativa.\nLa citt\u00e0 \u00e8 suddivisa nei seguenti distretti:\nIncorporazioni.\nNel corso del tempo la citt\u00e0 ha assorbito i seguenti comuni:\nLuoghi di interesse.\nDa vedere nei dintorni:\nEconomia.\nImportanti imprese multinazionali, oltre a molte compagnie di medie dimensioni, hanno attivit\u00e0 a Hildesheim. Tra queste: Blaupunkt, Bosch, Krupp, Thyssen, Fairchild, Phoenix e Coca-Cola."}
{"id": "61060", "revid": "92723", "url": "https://it.wikipedia.org/wiki?curid=61060", "title": "Ingolstadt", "text": "Ingolstadt (in bavarese: \"Inglstod\") \u00e8 una citt\u00e0 extracircondariale tedesca di abitanti situata nel Land della Baviera sulle rive del Danubio. Ospita la sede della casa automobilistica Audi (gruppo Volkswagen) e di MediaMarkt e Saturn, rivenditori di elettronica. La citt\u00e0 \u00e8 collegata a Norimberga attraverso la stazione centrale con una linea ferroviaria ad alta velocit\u00e0. Il servizio ha avuto inizio il 28 maggio 2006.\nStoria.\nLe pi\u00f9 antiche notizie pervenuteci al riguardo della citt\u00e0 di Ingolstadt risalgono al IX secolo, anche se ricevette il riconoscimento di citt\u00e0 solo prima del 1255. Nel 1392 venne scelta come sede ducale. Divenuta possedimento della famiglia Wittelsbach di Baviera dal XIV secolo. \nNel 1516 vi fu emanata la \"Reinheitsgebot\" (letteralmente \"requisito di purezza\") per regolamentare la vendita e la produzione della birra, ritenuta la pi\u00f9 antica norma igienico-alimentare tuttora in uso. Nel 1539 venne fortificata, persistendo per secoli sin quando, nel 1800 cadde nelle mani del generale Moreau che fece smantellare le fortificazioni, ristrutturate poi per volere di Luigi I. Venne danneggiata dai bombardamenti durante la seconda guerra mondiale.\nNel 1472 il duca Ludovico IX di Baviera fond\u00f2 a Ingolstadt l'universit\u00e0 bavarese, l'attuale Universit\u00e0 Ludwig Maximilian di Monaco. L'ateneo fu poi trasferito nel 1800 a Landshut dal principe elettore Massimiliano I di Baviera, quando Ingolstadt era minacciata dai Francesi di Napoleone. \nIngolstadt \u00e8 anche la citt\u00e0 dove fu fondato l'Ordine degli Illuminati di Baviera (\"Illuminatenorden\") il 1\u00ba maggio 1776 dal filosofo Adam Weishaupt.\nSport.\nL'FC Ingolstadt 04 \u00e8 il principale club calcistico cittadino, che milita nella 2. Liga, la seconda serie del calcio tedesco.\nAmministrazione.\nGemellaggi.\nIngolstadt \u00e8 gemellata con:\nNella cultura.\nNel romanzo \"Frankenstein\" di Mary Shelley il protagonista Victor \u00e8 studente della locale universit\u00e0 e proprio a Ingolstadt crea la sua mostruosa creatura.\nIngolstadt \u00e8 anche il luogo dove sono ambientati l'opera teatrale \"Pionieri a Ingolstadt\" di Marieluise Flei\u00dfer, nonch\u00e9 il film che ne \u00e8 stato tratto, \"Pionieri a Ingolstadt\" di Rainer Werner Fassbinder (1970)."}
{"id": "61063", "revid": "124201981", "url": "https://it.wikipedia.org/wiki?curid=61063", "title": "Jena", "text": "Jena \u00e8 una citt\u00e0 extracircondariale di abitanti della Turingia, in Germania.\nDopo la capitale Erfurt \u00e8 la seconda citt\u00e0 per popolazione del \"Land\".\nStoria.\n\u00c8 celebre perch\u00e9 la sua universit\u00e0 \u00e8 stata il punto di incontro dei teorici del primo Romanticismo tedesco (\"Fr\u00fchromantik\"), come i fratelli WIlhelm e Friedrich Schlegel, oltre che Novalis. In pi\u00f9 vi hanno insegnato i tre grandi rappresentati dell'idealismo tedesco: Fichte, Schelling e Hegel (anche se quest'ultimo solo come \"Privatdozent\" e non come \"Professor\"). Hegel ha per di pi\u00f9 scritto a Jena una delle sue opere pi\u00f9 note e significative: La fenomenologia dello Spirito. \u00c8 stata anche l'universit\u00e0 in cui Karl Marx si addottor\u00f2 nel 1841. L'Universit\u00e0 di Jena fu rinominata all'inizio del XX secolo con la denominazione \"Friedrich-Schiller-Universit\u00e4t\", in ricordo del poeta tedesco Schiller, Il quale fu professore a Jena. Nel 2008 l'Universit\u00e0 di Jena (FSU) ha celebrato i suoi 450 anni di tradizione accademica. Essa fu fondata nel 1558.\nPresso l'universit\u00e0 ha sede l'omonimo osservatorio, commissionato intorno al 1820 dal duca Carlo Augusto di Sassonia-Weimar-Eisenach su suggerimento di Johann Wolfgang von GoeIl, supervisore dell'universit\u00e0.\nNel 1806 fu teatro di una famosa battaglia che vide l'esercito napoleonico sconfiggere l'esercito prussiano. Per il ruolo assunto durante l'et\u00e0 napoleonica, nel 2004 il comune contribuir\u00e0 alla fondazione della Federazione Europea delle Citt\u00e0 Napoleoniche.\nNel 1846 Carl Zeiss vi fond\u00f2 la celebre azienda omonima, leader nella progettazione e produzione di prodotti ottici. Jena, che dal 1949 al 1990 fece parte della Repubblica Democratica Tedesca, \u00e8 un centro industriale, specializzato in macchinari di precisione, farmaceutica, strumenti ottici ed apparecchiature fotografiche.\nCultura.\nFra gli altri, sono da annoverare l\"'Optische Museum Jena\", un museo sulla storia degli strumenti ottici; la chiesa di \"St. Michael\", costruita tra Il 1422 e Il 1557; l'Universit\u00e0.\nSuddivisione amministrativa.\nJena si divide in 24 zone (\"Stadtteil\"), corrispondenti all'area urbana storica e a 23 quartieri esterni:\nSport.\nIl Carl Zeiss Jena \u00e8 la societ\u00e0 calcistica cittadina. Attualmente mIlita nel girone Nordost della Fu\u00dfball-Regionalliga, uno dei cinque campionati regionali della quarta divisione del calcio tedesco.\nLa squadra di pallacanestro \u00e8 lo Science City Jena.\nAmministrazione.\nGemellaggi.\nJena \u00e8 gemellata con:\nUniversit\u00e0 e ricerca.\nDopo la riunificazione, Il sistema educativo della citt\u00e0 \u00e8 stato allineato con le nuove politiche nazionali. L'universit\u00e0 di Jena, fondata nel 1558, fu infatti allargata ed ampliata. Al giorno d'oggi, vi sono circa studenti che frequentano questa universit\u00e0 di cui molti provenienti da altri stati. Jena \u00e8 infatti un meta gradita a studenti del programma Erasmus, per la qualit\u00e0 dei corsi erogati, soprattutto in economia e fisica.\nInoltre, a Jena \u00e8 presente un altro istituto di scienze applicate, l'Ernst-Abbe-Hochschule, fondato nel 1991, che offre un'educazione combinata tra training scientifico e applicazioni pratiche; vi sono iscritti circa studenti.\nAl di l\u00e0 del mondo universitario, vi sono presenti 6 scuole superiori (Gymnasiums), di cui cinque gestite dallo stato, e una dalla chiesa Cristiana. Una delle scuole statali \u00e8 un liceo sportivo (\"Sportgymnasium\"), una scuola elitaria per giovani con forti prospettive nell'atletica e nel calcio. Un'altra delle scuole statali (Il Carl-Zeiss-Gymnasium Jena) invece offre un programma pi\u00f9 incentrato sulle scienze pure, risultando elitaria anche rispetto a altre scuole superiori.\nInoltre a Jena sono presenti diversi istituti di Ricerca, in particolare:"}
{"id": "61065", "revid": "2150982", "url": "https://it.wikipedia.org/wiki?curid=61065", "title": "Kaiserslautern", "text": "Kaiserslautern (IPA: , ; \"Lautre\" in tedesco palatino) \u00e8 una citt\u00e0 extracircondariale del sud ovest della Germania, appartenente allo stato federato della Renania-Palatinato (\"Rheinland-Pfalz\").\nPur essendo una citt\u00e0 extracircondariale, ospita la sede amministrativa del circondario (\"Landkreis\") omonimo.\nKaiserslautern ha abitanti (al ); tuttavia, nei dintorni della citt\u00e0 sono presenti circa soldati delle forze NATO, prevalentemente statunitensi.\nStoria.\nLe prime tracce di insediamenti umani rinvenuti nella zona risalgono al Neolitico, in seguito a scavi effettuati nelle vicinanze del Monte Ritter. Sono stati inoltre ritrovati oggetti come falci, accette, e gioielli appartenenti alla cultura di Hallstatt (periodo 1300-800 a.C.): da questo periodo l'area fu costantemente popolata, come dimostrano le tombe celtiche che furono rinvenute presso il paese di Miesau, posizionato a una trentina di chilometri ad ovest di Kaiserslautern: esse sono ora conservate al museo storico di Spira. Qualche secolo pi\u00f9 tardi, la zona fu annessa al dominio dell'Impero romano.\nLa denominazione della citt\u00e0 trae origine dall'imperatore Federico Barbarossa, il quale vi costru\u00ec un palazzo reale e aveva qui il suo ritiro di caccia preferito, e dal fiume Lauter. Al termine del periodo napoleonico, Kaiserslautern e l'intero Palatinato vennero annesse alla Baviera, diventandone una provincia. Durante il XIX secolo venne costruito il \"Fruchthalle\", palazzo in cui risiedeva il governo post-rivoluzionario del Palatinato. La citt\u00e0 fu collegata alla rete ferroviaria attraverso la stazione di Kaiserslautern Hauptbahnhof a partire dall'anno 1848: ci\u00f2 permise l'inizio di un'ascesa che la port\u00f2 ad essere un importante centro industriale con la lavorazione di tessili, industrie metallurgiche e macchinari da costruzione. Durante la seconda guerra mondiale pi\u00f9 del 60% delle costruzioni venne distrutto o danneggiato dai bombardamenti aerei alleati: terminato il conflitto, l'esercito americano si stabil\u00ec qui con un'importante base militare.\nGeografia fisica.\nTerritorio.\nCollocata ai bordi della Foresta del Palatinato, Kaiserslautern sorge a 251 metri sopra il livello del mare. Magonza (in tedesco \"Mainz\") \u00e8 distante 80 chilometri, Lussemburgo dista 159 chilometri e Parigi 459 chilometri. Nel suo territorio vi sono le sorgenti del fiume Lauter, affluente del Glan.\nClima.\nL'area \u00e8 caratterizzata da un clima temperato: rispetto alle altre citt\u00e0 della Germania, le temperature sono leggermente pi\u00f9 miti.\nSport.\nLa squadra calcistica cittadina, 1. FC Kaiserslautern, ha vinto il campionato tedesco in quattro occasioni, militando nella massima serie per svariate stagioni.\nLo stadio \u00e8 il Fritz-Walter-Stadion, capace di ospitare fino a 48.500 spettatori. Nel 2006 sono stati qui giocati cinque incontri dei campionati mondiali di calcio, tra cui l'ottavo di finale Italia-Australia."}
{"id": "61067", "revid": "2080040", "url": "https://it.wikipedia.org/wiki?curid=61067", "title": "Hockenheimring", "text": "L'Hockenheimring \u00e8 un circuito automobilistico che si trova vicino alla cittadina di Hockenheim nel nord del Land Baden-W\u00fcrttemberg in Germania. \nFu costruito nel 1932 su dei sentieri nei boschi. Ora offre posto per oltre spettatori.\nHa ospitato trentasette edizioni del Gran Premio di Germania di Formula 1 (nel 1970, dal 1977 al 1984, dal 1986 al 2006, nel 2008, nel 2010, nel 2012, nel 2014, nel 2016 e dal 2018 al 2019), ventidue del Gran Premio motociclistico di Germania (nel 1957, nel 1959, nel 1961, nel 1963, dal 1966 al 1967, nel 1969, nel 1971, nel 1973, nel 1975, nel 1977, nel 1979, dal 1981 al 1983, nel 1985, nel 1987, nel 1989 e dal 1991 al 1994) e dodici del Gran Premio di superbike di Hockenheim (dal 1988 al 1997 e dal 1999 al 2000).\nStoria.\nNell'edizione 1976 la \"Nordschleife\" era stata teatro del grave incidente di Niki Lauda, per tale ragione il Gran Premio di Germania abbandon\u00f2 il N\u00fcrburgring, per trasferirsi a Hockenheim. Quest'ultimo aveva gi\u00e0 ospitato il Gran Premio di Germania nel 1970. La decisione del trasferimento venne presa dopo una visita sul circuito di alcuni piloti, tra cui lo stesso Lauda.\nLa scelta non era particolarmente gradita agli organizzatori, vista la minor capacit\u00e0 di accogliere spettatori del circuito di Hockenheim rispetto al N\u00fcrburgring.\nA parte un'occasione nel 1985, il Gran Premio di Germania rest\u00f2 all'Hockenheimring, cos\u00ec col tempo il N\u00fcrburgring divent\u00f2 sede della seconda corsa tedesca del mondiale, ospitando negli anni il Gran Premio d'Europa e quello del Lussemburgo.\nDal 2008 al 2013 l'Hockenheimring e il N\u00fcrburgring, entrambi alle prese con difficolt\u00e0 finanziarie, si alternarono nell'organizzazione del Gran Premio nazionale, mentre dalla stagione 2014 invece tutte le edizioni del Gran Premio tedesco si sono svolte all'Hockenheimring. \nL'edizione 2013 della corsa, prevista al N\u00fcrburgring, \u00e8 stata a lungo tempo in dubbio a causa delle difficolt\u00e0 degli organizzatori ad addivenire alle richieste di Bernie Ecclestone; si prospett\u00f2 cos\u00ec la possibilit\u00e0 che il gran premio restasse a Hockenheim, pur nelle difficolt\u00e0 finanziarie anche di questo tracciato. Sulla situazione pesa anche la diversa propriet\u00e0 dei due circuiti: l'AvD (\"Automobilclub von Deutschland\"), proprietario del N\u00fcrburgring, era contrario all'effettuazione della corsa all'Hockenheimring, di propriet\u00e0 dell'ADAC (\"Allgemeiner Deutscher Automobil-Club\"). Per tale ragione Ecclestone propose di chiamare la gara, in caso di permanenza a Hockenheim, Gran Premio d'Europa, vista la sua assenza nel calendario 2013.\nNella stagione 2015, il Gran Premio di Germania sarebbe dovuto tornare al N\u00fcrburgring, ma le difficolt\u00e0 finanziarie del tracciato avevano aperto la possibilit\u00e0 che la gara si svolgesse all'Hockenheimring.\nNonostante la crisi economica del tracciato mettesse a rischio lo svolgimento della gara nel 2017, il N\u00fcrburgring era comunque disposto ad ospitare la Formula 1.\nIl 16 dicembre 2015, Ecclestone conferma che anche nel 2017 il Gran Premio di Germania non si svolger\u00e0 al \"Gp-Strecke\". Successivamente, dopo che gli organizzatori della pista di Hockenheim non sono riusciti a subentrare per via dei problemi economici, Georg Seiler, CEO dell'Hockenheimring, conferma che la corsa non si disputer\u00e0 nel 2017.\nHa ospitato la gara inaugurale delle W Series nel 2019.\nTracciato.\nIl tracciato storico.\nIl disegno originale degli anni trenta prevedeva la partenza poco fuori del centro abitato all'altezza dell'attuale \"S\u00fcdkurve\", la curva che immette sull'odierno rettilineo di partenza, per poi inoltrarsi nel bosco lungo strade preesistenti con un tracciato dalla forma triangolare lungo 12.045 metri e percorso in senso antiorario. Nel 1938 ebbero luogo i primi lavori per la realizzazione di quello che sarebbe diventato un vero impianto permanente, con vasti lavori di disboscamento che portarono alla realizzazione della \"Ostkurve\", dei tratti di raccordo alle strade preesistenti e del raddoppio di tutta la sede stradale, conferendo alla pista la sua caratteristica forma ovale e conservando il senso di percorrenza antiorario. La configurazione classica del circuito era velocissima, con lunghi tratti rettilinei o con leggere curvature, raccordate da un numero molto ridotto di curve pi\u00f9 lente e lunga 7.725 metri.\nDal 1964, a causa della costruzione dell'autostrada Mannheim-Walldorf che attraversava il vecchio tracciato nella zona all'immediata periferia del centro abitato, cominciarono i lavori della sezione definita \"Motodrom\", caratterizzata da una serie di curve piuttosto lente, e di tutta l'area del traguardo, con nuovi box e nuove tribune. Inaugurato in occasione del Gran Premio motociclistico di Germania del 1966, questo tracciato, lungo 6.768 metri e da percorrere ora in senso orario, \u00e8 stato usato (con minime modifiche) per oltre trent'anni. In occasione di questi lavori di ammodernamento, fu realizzata a ridosso del \"Motodrom\" anche una bretella parallela al nuovo rettilineo dei box, denominata \"Querspange\", che dava vita a una configurazione ridotta del tracciato denominata \"Kleiner Kurs\" e lunga soli 2,6\u00a0km. A seguito dell'incidente mortale di Jim Clark in una gara di Formula 2 nel 1968, ed in vista del Gran Premio di Germania 1970, vennero inserite due varianti che interrompevano i lunghi tratti rettilinei, la prima delle quali fu dedicata al campione scozzese e costruita nel punto dove egli perse la vita, a circa met\u00e0 del tratto che portava dalla prima curva (\"Nordkurve\") alla \"Ostkurve\". Nel 1982 questo circuito pose fine alla carriera di Pironi.\nDopo l'incidente mortale di Patrick Depailler nel 1980 durante una sessione di test privati della scuderia Alfa Romeo, nel 1982 venne introdotta un'ulteriore variante delimitata da pneumatici all'ingresso della veloce \"Ostkurve\", il cui profilo sarebbe stato poi modificato nel 1992 sempre per motivi di sicurezza. Questa variante fu teatro dell'incomprensione tra Nelson Piquet ed Eliseo Salazar durante il doppiaggio del cileno avvenuto a circa met\u00e0 gara, che port\u00f2 al ritiro di entrambi e che cost\u00f2 al brasiliano la vittoria del Gran Premio di Germania 1982 fino ad allora dominato. Nel 1989 la variante Clark fu riprofilata e nel 1994 essa e quella intitolata ad Ayrton Senna subirono ancora delle modifiche per rallentare ulteriormente le vetture nei lunghi rettifili dell'autodromo.\nIl tracciato attuale.\nSu pressione da parte della Formula 1, che nei tratti boscosi non poteva esporre sufficienti cartelli pubblicitari e che pensava fosse pi\u00f9 appetibile per gli spettatori un Gran Premio su un numero di giri maggiore, ma tra le proteste degli appassionati, nel 2002 il tracciato fu completamente stravolto, con la parte di alta velocit\u00e0 drasticamente accorciata, furono costruite nuove tribune e alcune curve a stretto raggio per creare maggiori possibilit\u00e0 di sorpasso per le monoposto di Formula 1. Il Land Baden-W\u00fcrttemberg sostenne finanziariamente la ristrutturazione e da allora il nome ufficiale del circuito \u00e8 Hockenheimring Baden-W\u00fcrttemberg.\nLa pista pass\u00f2 dai 6.823 metri del 2001 ai 4.574 attuali. Oltre al tracciato principale fu costruito anche un centro di guida sicura all'interno dell'autodromo. Tutti questi lavori portarono al disboscamento di una vasta porzione di foresta: cos\u00ec, per compensare ci\u00f2, la parte non pi\u00f9 in uso del tracciato (nel tratto compreso tra l'attuale curva 2 e la vecchia variante Senna) fu demolita, fra l'altro tra le proteste degli appassionati, per fini di rimboschimento."}
{"id": "61068", "revid": "767487", "url": "https://it.wikipedia.org/wiki?curid=61068", "title": "Bertola da Novate", "text": "Biografia.\nDurante il suo mandato di ingegnere ducale progett\u00f2 e segu\u00ec la realizzazione di numerose opere di carattere idraulico nel Ducato di Milano, tra le quali la pi\u00f9 importante \u00e8 il Naviglio Martesana.\nNel 1455 venne incaricato da Ludovico III Gonzaga di costruire un canale navigabile di collegamento tra Mantova e la sua residenza estiva di Goito, coordinato nei lavori da Giovanni da Padova."}
{"id": "61069", "revid": "1318658", "url": "https://it.wikipedia.org/wiki?curid=61069", "title": "Cyclocybe aegerita", "text": "Ex Cyclocybe aegerita (dal greco \"aigeros\" = pioppo, per il suo habitat preferenziale), volgarmente conosciuto come piopparello oppure pioppino, \u00e8 uno dei pi\u00f9 apprezzati funghi commestibili. Si tratta di una specie saprofita/parassita piuttosto adattabile, che si presta molto bene alla coltivazione.\nDescrizione della specie.\nCappello.\nInizialmente bruno assai scuro e convesso, via via tende a distendersi e il colore si fa pi\u00f9 chiaro ma quasi sempre con tonalit\u00e0 appena pi\u00f9 scura verso il centro, dove appare appena rilevato (lievissimo umbone). Pu\u00f2 arrivare a 14\u00a0cm di diametro. Da semisferico a quasi piano, presenta una superficie (cuticola) lievemente corrugata e spesso fessurata per la siccit\u00e0, mentre a tempo umido si presenta un po' untuoso.\nLamelle.\nLe lamelle sono fitte e sottili, di colore bianco-beige, poi grigio-brunastro e infine color tabacco per le spore mature.\nGambo.\nAssai variabile per diametro e altezza, generalmente slanciato soprattutto negli esemplari giovani, flessuoso, fibroso e compatto.\nAnello.\nPersistente, attaccato in alto a formare un colletto inverso membranoso, che si colora di bruno allorch\u00e9 ricoperto dalle spore cedute dalle lamelle.\nCarne.\nBianca e compatta, ma di colore pi\u00f9 scuro sul gambo e alla base di questo.\nMicroscopia.\nBrune-rugginose in massa, ovali e bruno chiaro al microscopio.\nDistribuzione e habitat.\nSu tronchi marcescenti (ma anche vivi fino all'attacco definitivo del fungo) di molte latifoglie, specialmente di pioppo, olmo, sambuco oppure salice, a tempo mite e umido, dalla primavera all'autunno inoltrato.\nCommestibilit\u00e0.\nEccellente.\nUno dei funghi pi\u00f9 apprezzati come commestibile. Alla cottura sprigiona un profumo intenso, percepibile anche a distanza.\nColtivazione.\nIl fungo pioppino viene coltivato sin dai tempi dei romani, ad esempio Plinio il Vecchio nella propria Naturalis Historia descrive le tecniche di coltivazione, specificando i modi migliori per ottenere tale fungo da tronchi di pioppo tagliato. Nel corso del secolo XX il pioppino \u00e8 stato intensamente coltivato in Toscana, dove \u00e8 tuttora presente nella gastronomia regionale.\nLa specie \u00e8 piuttosto adattabile e si presta molto bene alla coltivazione su ceppi di latifoglie (es. pioppo o sambuco) parzialmente interrati e umidi; non bisogna per\u00f2 allagare il terreno circostante in quanto un eccesso di acqua pu\u00f2 inibire completamente la formazione dei carpofori. Pu\u00f2 anche essere fatto crescere su tronchetti di pioppo o substrati a base di paglia di frumento o anche di segatura. La sua crescita \u00e8 piuttosto lenta. Il fungo viene ampiamente commercializzato ed \u00e8 anche confezionato per la grande distribuzione."}
{"id": "61072", "revid": "196390", "url": "https://it.wikipedia.org/wiki?curid=61072", "title": "Piopparello", "text": ""}
{"id": "61073", "revid": "287204", "url": "https://it.wikipedia.org/wiki?curid=61073", "title": "Politica di Cipro", "text": "La politica cipriota \u00e8 nettamente distinta in due parti, quella della comunit\u00e0 greco-cipriota che esprime la Repubblica di Cipro e quella turco-cipriota della Repubblica Turca di Cipro Nord. Anche nella Costituzione del 1960, per quanto sospesa in pratica a partire dal 1963, le due comunit\u00e0 eleggevano separatamente i propri rappresentanti sia al Parlamento che alla presidenza (o vice-presidenza per i turco-ciprioti).\nPolitica greco-cipriota.\nAssetto istituzionale.\nLa Repubblica di Cipro \u00e8 di tipo presidenziale, la costituzione del 1960 prevede l'elezione diretta del Presidente della Repubblica, eletto a suffragio universale. Il presidente resta in carica per cinque anni ed esercita le sue funzioni esecutive attraverso un Consiglio dei ministri da lui nominato e presieduto.\nL'ordinamento politico di Cipro si basa su un sistema monocamerale, la Camera dei Rappresentanti, formata da 80 membri (56 greco-ciprioti, 24 turco-ciprioti) eletti con il sistema proporzionale, che restano in carica per cinque anni. I 24 seggi riservati ai turco-ciprioti sono attualmente vacanti a seguito di una disputa istituzionale avvenuta nel 1963. Sistema elettorale proporzionale con soglia di sbarramento al 1,8%\nIl potere giudiziario \u00e8 composto dalla Corte Suprema il pi\u00f9 alto organo giudiziario e dai tribunali distrettuali.\nPresidenti della Repubblica.\nDato il sistema fortemente presidenziale della Repubblica, la carica di Presidente \u00e8 quella che maggiormente influenza la politica nazionale. Dopo l'epoca di Makarios che rest\u00f2 in carica dall'indipendenza sino alla sua morte e fu sempre rieletto con ampi margini, le elezioni che si svolgono ogni cinque anni sono l'evento pi\u00f9 importante della politica cipriota.\nPolitica turco-cipriota.\nNel corso del 2004 per la prima volta, con l'elezione di Mehmet Ali Talat come primo ministro dell'auto-proclamata Repubblica Turca di Cipro Nord, la comunit\u00e0 turco-cipriota ha espresso un leader diverso da Rauf Denktash, che comunque conserva la carica di Presidente."}
{"id": "61080", "revid": "599013", "url": "https://it.wikipedia.org/wiki?curid=61080", "title": "UTF-8", "text": "UTF-8 (Unicode Transformation Format, 8 bit) \u00e8 una codifica di caratteri Unicode in sequenze di lunghezza variabile di byte, creata da Rob Pike e Ken Thompson. UTF-8 usa gruppi di byte per rappresentare i caratteri Unicode, ed \u00e8 particolarmente utile per il trasferimento tramite sistemi di posta elettronica a 8-bit.\nStoria.\nUTF-8 \u00e8 stato ideato da Ken Thompson e Rob Pike il 2 settembre 1992 su una tovaglietta in una tavola calda del New Jersey. Il giorno dopo Pike e Thompson l'hanno implementato e hanno aggiornato Plan 9, il loro Sistema operativo, per usarlo.\nUTF-8 \u00e8 stato presentato ufficialmente nel gennaio del 1993 a San Diego in occasione della conferenza annuale di USENIX.\nCaratteristiche generali.\nUTF-8 usa da 1 a 4 byte per rappresentare un carattere Unicode. Per esempio un solo byte \u00e8 necessario per rappresentare i 128 caratteri dell'alfabeto ASCII, corrispondenti alle posizioni Unicode da U+0000 a U+007F.\nQuattro byte possono sembrare troppi per un solo carattere; tuttavia questo \u00e8 richiesto solo per i caratteri che stanno fuori dal \"Basic Multilingual Plane\", generalmente molto rari. Inoltre anche UTF-16 (la principale alternativa a UTF-8) richiede quattro byte per questi caratteri. Quale sia pi\u00f9 efficiente, UTF-8 o UTF-16, dipende dall'intervallo di caratteri utilizzati, e l'uso di algoritmi di compressione tradizionali riduce in maniera significativa la differenza tra le due codifiche. Per brevi brani di testo, su cui gli algoritmi di compressione tradizionali non sono efficienti e una ridotta occupazione di memoria \u00e8 importante si potrebbe utilizzare lo Schema di compressione standard per Unicode.\nLa IETF (\"Internet Engineering Task Force\") richiede che tutti i protocolli Internet identifichino la codifica dei caratteri utilizzata, e che siano in grado di utilizzare almeno UTF-8.\nDescrizione tecnica.\nUTF-8 viene descritto nello standard RFC 3629 (\"UTF-8, un formato di trasformazione dell'ISO 10646\"). Brevemente, i bit che compongono un carattere Unicode vengono suddivisi in gruppi, che vengono poi ripartiti tra i bit meno significativi all'interno dei byte che formano la codifica UTF-8 del carattere.\nI caratteri il cui valore unicode \u00e8 inferiore a U+0080 vengono rappresentati con un singolo byte contenente il loro valore; essi corrispondono esattamente ai 128 caratteri ASCII. In tutti gli altri casi sono necessari fino a 4 byte, ognuno di questi con il bit pi\u00f9 significativo impostato a 1, in modo da distinguerli dalla rappresentazione dei caratteri dell'alfabeto ASCII a 7 bit, in particolare quelli il cui codice unicode \u00e8 inferiore a U+0020, tradizionalmente utilizzati come caratteri di controllo.\nPer esempio, il carattere alef (\u05d0), corrispondente all'Unicode U+05D0, viene rappresentato in UTF-8 con questo procedimento:\nRiassumendo, i primi 128 caratteri vengono rappresentati con un singolo byte. I successivi 1920 ne richiedono due, e comprendono gli alfabeti Latino con diacritici, Greco, Cirillico, Copto, Armeno, Ebraico e Arabo. I restanti caratteri nel \"Basic Multilingual Plane\" hanno bisogno di tre byte, tutto il resto di quattro.\nPotenzialmente, UTF-8 sarebbe in grado di usare sequenze fino a 6 byte, coprendo l'intervallo da U+0000 a U+7FFFFFFF (31 bit), ma nel 2003 UTF-8 \u00e8 stato limitato dallo standard RFC 3629 per coprire solo l'intervallo descritto formalmente nello standard Unicode, ovvero da U+0000 a U+10FFFF. In precedenza i soli byte che non potevano comparire in una sequenza UTF-8 valida erano 0xFE e 0xFF. Con l'introduzione del precedente limite, il numero di byte non usati dalla codifica UTF-8 \u00e8 salito a 13: 0xC0, 0xC1, e da 0xF5 a 0xFF. Anche se la nuova definizione di UTF-8 limita in modo consistente l'insieme di caratteri Unicode rappresentabili, il problema delle rappresentazioni multiple dello stesso carattere, un potenziale rischio per la sicurezza, scompare in quanto ognuna di queste sequenze conterrebbe uno dei byte non usati, risultando non valida.\nUTF-8 Modificato.\nIl linguaggio di programmazione Java, che usa UTF-16 come rappresentazione interna dei caratteri, usa per la loro serializzazione su file una variazione non standard di UTF-8.\nCi sono due differenze tra la codifica UTF-8 standard e quella modificata. La prima differenza \u00e8 che il carattere nullo (U+0000) viene rappresentato con due byte anzich\u00e9 uno, nello specifico come 11000000 10000000 (0xC0 0x80). In questo modo ci si assicura che nessuna stringa codificata venga troncata prematuramente perch\u00e9 contenente il byte \"null\" (0x00), interpretato da alcuni linguaggi di programmazione (ad esempio il C) come terminatore della stringa.\nLa seconda differenza riguarda la rappresentazione dei caratteri al di fuori del BMP (\"Basic Multilingual Plane\"). Utilizzando l'UTF-8 standard questi caratteri vengono rappresentati con 4 byte, secondo il formato nella tabella precedente. Con UTF-8 modificato questi caratteri vengono prima rappresentati come coppie surrogate (come in UTF-16) e successivamente entrambi gli elementi della coppia vengono codificati in UTF-8. Il motivo di questa differenza non \u00e8 ovvio. In Java un carattere \u00e8 lungo 16 bit, quindi alcuni caratteri Unicode devono essere rappresentati come sequenze di due caratteri. Questo aspetto del linguaggio \u00e8 precedente all'introduzione dei piani supplementari in Unicode, ma \u00e8 importante sia per fattori legati alle prestazioni, che per la retrocompatibilit\u00e0, ed \u00e8 quindi improbabile che venga corretto. L'encoding modificato assicura che una stringa codificata possa essere decodificata un carattere (a 16 bit) per volta, anzich\u00e9 un carattere Unicode per volta. Sfortunatamente questo vuol dire che i caratteri che richiedono 4 byte per essere rappresentati in UTF-8, siano rappresentati in UTF-8 modificato con sequenze di 6 byte.\nCaratteristiche di UTF-8.\nIn conseguenza dei meccanismi di funzionamento di UTF-8, le sequenze di byte godono di queste propriet\u00e0:\nUTF-8 \u00e8 stato progettato per soddisfare queste tre propriet\u00e0, in modo da garantire che nessuna sequenza di byte corrispondente a uno specifico carattere sia contenuta in una sequenza pi\u00f9 lunga, usata per codificare un carattere diverso. Grazie a questa caratteristica la ricerca di parole o frasi all'interno di un testo pu\u00f2 essere effettuata tramite confronto byte per byte; qualche precedente sistema di codifica basato su sequenze di lunghezza variabile di byte (per esempio Shift-JIS) non godeva di questa propriet\u00e0, rendendo gli algoritmi di confronto tra stringhe complicati. Nonostante si possa obiettare che questa caratteristica aggiunga ridondanza alla codifica del testo, i vantaggi sono maggiori degli svantaggi; inoltre la compressione dei dati non \u00e8 uno degli scopi di UTF-8, e va considerata separatamente. Infine, ancora grazie a questa propriet\u00e0, se uno o pi\u00f9 byte andassero persi per errori di trasmissione o per corruzione dei dati, sarebbe possibile risincronizzare la decodifica all'inizio del carattere successivo, limitando i danni.\nForme lunghe, \"input\" non valido e considerazioni di sicurezza.\nIl comportamento di un \"decoder\" in presenza di \"input\" non valido \u00e8 pressoch\u00e9 indefinito. Ci sono molti modi in cui un \"decoder\" pu\u00f2 reagire alla presenza di \"input\" non valido\nI \"decoder\" potrebbero ovviamente comportarsi in modo diverso di fronte a diversi tipi di \"input\" non valido.\nTutte le possibilit\u00e0 hanno vantaggi e svantaggi, ma bisogna prestare particolare attenzione alla sicurezza se la verifica di validit\u00e0 dell'input viene compiuta prima della conversione da UTF-8.\nLe forme lunghe (in cui un carattere viene codificato con pi\u00f9 byte di quelli strettamente necessari, ma sempre nel rispetto delle regole precedenti) sono uno dei tipi di input che presentano maggiori problemi. Lo standard corrente prescrive che queste forme non vengano decodificate, ma specifiche pi\u00f9 vecchie si limitavano a segnalare il problema, e molti \"decoder\" dei pi\u00f9 semplici procedono alla decodifica senza nessun messaggio di avvertimento. Le forme lunghe sono state usate per scavalcare i controlli di sicurezza in prodotti di alto profilo, incluso il \"web server\" Internet Information Services (IIS) di Microsoft\nPer mantenere la sicurezza nel caso di \"input\" non valido ci sono due opzioni. La prima \u00e8 di decodificare il codice UTF-8 \"prima\" di fare qualsiasi controllo di validit\u00e0 necessario sull\"'input\". La seconda \u00e8 di usare un \"decoder\" pi\u00f9 rigido, che nel caso di \"input\" non valido restituisca un errore o un testo che l'applicazione consideri innocuo."}
{"id": "61097", "revid": "599013", "url": "https://it.wikipedia.org/wiki?curid=61097", "title": "Fn", "text": ""}
{"id": "61099", "revid": "599013", "url": "https://it.wikipedia.org/wiki?curid=61099", "title": "Fo", "text": ""}
{"id": "61101", "revid": "899609", "url": "https://it.wikipedia.org/wiki?curid=61101", "title": "Fr", "text": ""}
{"id": "61103", "revid": "599013", "url": "https://it.wikipedia.org/wiki?curid=61103", "title": "Fs", "text": ""}
{"id": "61107", "revid": "484362", "url": "https://it.wikipedia.org/wiki?curid=61107", "title": "Guanajuato", "text": "Guanajuato \u00e8 uno stato del Messico situato nella parte centrale del paese. Confina a nord con gli stati di Zacatecas e San Luis Potos\u00ed, a ovest con lo stato di Jalisco, a est con lo stato di Quer\u00e9taro e a sud con lo stato di Michoac\u00e1n.\nLa sua capitale \u00e8 la citt\u00e0 di Guanajuato.\nGeograficamente si divide in tre regioni separate dalla Sierra de Guanajuato. La regione a nord della Sierra \u00e8 detta Llanos del Norte ed \u00e8 un'area arida, pianeggiante e rocciosa. L'area della Sierra \u00e8 montagnosa con altopiani sfruttati per l'allevamento e la regione detta del Baj\u00edo, che comprende la pianura ubicata a sud della Sierra de Guanajuato caratterizzata dall'agricoltura estensiva e da precipitazioni molto elevate.\nGuanajuato \u00e8 stato uno dei primi territori colonizzati dagli spagnoli, nel 1520, attratti dalle ricche miniere d'argento che ancora oggi sono fra le pi\u00f9 produttive a livello mondiale. Nello Stato si trovano anche giacimenti di stagno, oro, rame, piombo, mercurio, e opale.\nStoria.\nI primi abitanti dell'attuale stato furono gli Otomi e i Cicimechi. Nel XV secolo i Taraschi e gli Aztechi emigrarono nella zona e la dominarono. Dopo la caduta dell'impero azteco, i primi spagnoli giunsero verso il 1526, guidati da Nu\u00f1o Beltr\u00e1n de Guzm\u00e1n. In contemporanea con le prime scoperte di giacimenti di minerali preziosi, la terra molto fertile venne assegnata come \"encomienda\" ai coloni spagnoli. La storia successiva del periodo coloniale della Nuova Spagna e dell'epoca dell'indipendenza del Messico \u00e8 in sostanza identica a quelle delle maggiori citt\u00e0; in particolare gli stati di Guanajuato e di Quer\u00e9taro fino al 1824 dovettero sottostare all'intendenza militare spagnola.\nSociet\u00e0.\nCitt\u00e0.\nLe citt\u00e0 principali sono Guanajuato, Le\u00f3n, Irapuato, Celaya, Salamanca, San Miguel de Allende, P\u00e9njamo, Morole\u00f3n, Dolores Hidalgo, Silao, San Francisco del Rinc\u00f3n, San Luis de la Paz, Uriangato, Ac\u00e1mbaro, Salvatierra e Yuriria.\nSuddivisione amministrativa.\nLo stato di Guanajuato \u00e8 suddiviso in 46 comuni (\"Municipalidades\")"}
{"id": "61108", "revid": "110157", "url": "https://it.wikipedia.org/wiki?curid=61108", "title": "Jalisco", "text": "Jalisco \u00e8 uno stato del Messico situato nella parte occidentale del paese e affacciato sull'oceano Pacifico.\nConfina a nord-ovest con lo stato del Nayarit, a nord con Zacatecas e Aguascalientes e a est con gli stati di Michoac\u00e1n, Guanajuato e Colima. La sua capitale \u00e8 Guadalajara.\nNell'antichit\u00e0 Jalisco era il nome di uno dei regni della confederazione di Chimalhuac\u00e1n che intratteneva rapporti amichevoli con gli aztechi. Nel 1539 divenne una provincia della Nuova Spagna con il nome di Nueva Galicia.\nL'attrazione principale \u00e8 la localit\u00e0 marina di Puerto Vallarta.\nEtimologia.\nIl nome proviene dalla combinazione di tre parole n\u00e1huatl: xalli, che significa arena, ixtli, faccia o superficie e il suffisso per i luoghi -co, quindi: \"la superficie dell'arena\".\nFino al 1836 Jalisco si scriveva \"Xalisco\", dove il grafema X corrispondeva al fonema /\u0283/ corrisponde al suono \"sci\" italiano.\nStoria.\nLa presenza di popolazioni stanziali nell'odierno stato di Jalisco inizi\u00f2 gi\u00e0 nel periodo preclassico e continu\u00f2 nel periodo classico.\nSociet\u00e0.\nSuddivisioni amministrative.\nLo stato \u00e8 composto da 126 comuni e 12 regioni.\nEconomia.\nLo stato di Jalisco \u00e8 il principale produttore di tequila, qui vi \u00e8 infatti insediato il maggior numero di distillerie di tequila da cui viene esportata in tutto il mondo."}
