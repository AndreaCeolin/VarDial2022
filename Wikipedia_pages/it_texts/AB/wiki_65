{"id": "67318", "revid": "44019", "url": "https://it.wikipedia.org/wiki?curid=67318", "title": "Blind Guardian", "text": "I Blind Guardian sono un gruppo musicale power metal tedesco, formatosi nel 1984 a Krefeld (Renania Settentrionale-Vestfalia). Sono conosciuti anche come \"I Bardi di Krefeld\" o, pi\u00f9 semplicemente, \"I Bardi\", soprannome dovuto alla loro celebre canzone \"The Bard's Song\".\nStoria.\nGli esordi.\nI Blind Guardian vennero fondati da Andr\u00e9 Olbrich e Marcus Dork alle chitarre, Hansi K\u00fcrsch alla voce e al basso e Thomas Stauch alla batteria con il nome Lucifer's Heritage. Il gruppo pubblic\u00f2 nel 1986 e nel 1987 due demo, \"Symphonies of Doom\" e \"Battalions of Fear\" con questo nome, ma non ottennero un contratto discografico.\nLa fama.\nNel 1988 arriv\u00f2 il contratto con la No Remorse Records, e con il rientro di Stauch e l'inserimento di Marcus Siepen alla chitarra ritmica riuscirono a stabilizzarsi. Ma, la band si accorse che il nome attirava un tipo di pubblico che si aspettava sonorit\u00e0 diverse da quelle proposte e, viceversa, non quei fan che avrebbero apprezzato la proposta. Quindi, si riunirono e, tra le svariate proposte decisero di partire dal titolo dell'album dei Fates Warning \"Awaken the Guardian\" del 1986.\nNello stesso anno fu pubblicato il primo album in studio: \"Battalions of Fear\", che include il brano \"Guardian of the Blind\" ispirato al romanzo \"It\" di Stephen King.\nL'anno successivo arriv\u00f2 per loro il secondo album dal titolo \"Follow the Blind\", con la collaborazione del loro amico Kai Hansen (chitarrista di Helloween e Gamma Ray).\nCon il terzo lavoro uscito nel 1990 (\"Tales from the Twilight World\") i Blind Guardian cominciarono ad essere riconosciuti come uno dei migliori gruppi metal tedeschi emergenti sfondando anche in campo internazionale. Con il fallimento della No Remorse Records la band pass\u00f2 alla Virgin Records.\nIl successo.\nCon l'uscita di \"Somewhere Far Beyond\" nel 1992 ottennero grandissimo successo scalando le classifiche della Germania fino ai posti pi\u00f9 alti e arrivando addirittura primi nella classifica giapponese. Fu cos\u00ec che l'anno seguente fu pubblicato il loro primo album registrato dal vivo intitolato \"Tokyo Tales\" che raggruppa le migliori canzoni registrate durante il tour in Giappone di quell'anno.\nDopo alcuni anni d'attesa usc\u00ec nel 1995 \"Imaginations from the Other Side\" il loro quinto album che determin\u00f2 una svolta significativa nella scelta delle melodie e della composizione. La decisione di un massiccio utilizzo del sintetizzatore fu la causa di un'ampia critica da parte dei fan pi\u00f9 datati, mentre port\u00f2 un altrettanto folto gruppo di appassionati metal ad avvicinarsi a questa band. Ad ogni modo questo viene considerato da parte di critica e pubblico uno dei migliori lavori da loro creati. Per questo album fu pubblicato anche il loro primo singolo dal nome \"A Past and Future Secret\".\nPreceduto dal singolo \"Mr. Sandman\" usc\u00ec nel 1996 la raccolta di cover song intitolata \"The Forgotten Tales\", che riscosse molto successo tra i fan. Oltre alle cover di canzoni dei Queen, degli Uriah Heep, dei Beach Boys (ben due canzoni: Surfin' USA e Barbara Ann) e di Mike Oldfield, contiene anche alcune versioni acustiche e orchestrate di alcuni dei loro successi.\nNel 1998, dopo tre anni dall'ultimo album, i Blind Guardian ritornarono sulla scena con l'uscita del singolo \"Mirror Mirror\", seguito dal concept album \"Nightfall in Middle-Earth\", interamente ispirato al Silmarillion di J.R.R. Tolkien.\nDa questo disco K\u00fcrsch abbandon\u00f2 completamente il ruolo di bassista per dedicarsi esclusivamente alla voce, lasciando lo strumento, sia per le registrazioni che per i concerti, nelle mani di Oliver Holzwarth che, per\u00f2, non entr\u00f2 nell'organico del gruppo rimanendo sempre un membro non ufficiale.\nLa crisi.\nNel 2002, dopo l'uscita del singolo \"And Then There Was Silence\" contenente la pi\u00f9 lunga canzone da loro scritta, di oltre 14 minuti, fu pubblicato l'album \"A Night at the Opera\" che riprende le sonorit\u00e0 del disco precedente affiancandovi arrangiamenti orchestrali. Questo album gener\u00f2 critiche e consensi perch\u00e9 per alcuni era visto come una dimostrazione d'onnipotenza da parte della band dopo il capolavoro Nightfall In Middle Earth, altri invece lo considerano un'opera colossale per la complessit\u00e0 e ricchezza compositiva. Solo un anno di distanza i Blind Guardian fecero uscire un doppio cd live contenente numerose canzoni del tour mondiale di quell'anno, dal titolo \"Live\". Nel 2004 usc\u00ec il loro primo DVD (\"Imaginations Through the Looking Glass\") registrato in occasione del mega-concerto da loro organizzato a Coburgo (\"Blind Guardian Open Air\").\nNel 2005, per divergenze nei gusti musicali, il batterista Thomen Stauch lasci\u00f2 la band senza rancore fondando i Savage Circus e i Blind Guardian lo sostituirono con un pi\u00f9 giovane Frederik Ehmke.\nLa ripresa.\nNel marzo del 2006 \u00e8 uscito \"Fly\", il nuovo singolo della band, seguito dall'uscita a settembre dell'album, \"A Twist in the Myth\". A maggio del 2007 \u00e8 uscito il secondo singolo tratto dall'album, \"Another Stranger Me\": \u00e8 la prima volta che la band trae due singoli da un unico album, ma ci\u00f2 segue la prassi della nuova label Nuclear Blast.\nNel 2008 prendono parte alla colonna sonora del film fantasy \"In the Name of the King\" di Uwe Boll, basato sul videogioco \"Dungeon Siege\".\nLa band ha inoltre annunciato l'uscita futura di un loro album orchestrale dedicato totalmente al romanzo \"Il Signore degli Anelli\", dove non vi saranno parti metal, ma solamente l'orchestra con la voce di Hansi K\u00fcrsch. Non \u00e8 confermato, comunque, se ad essere pubblicato per primo sar\u00e0 questo album od un eventuale nuovo lavoro in studio della band.\nNel 2009 la band ha inoltre collaborato alla colonna sonora del gioco \"\", scrivendo un brano (\"Sacred Worlds\", poi riproposto sull'album successivo), suonato da loro stessi nel concerto virtuale presente nel gioco come contenuto speciale. I membri della band si sono prestati per il motion capture di questo contenuto aggiuntivo. La versione del brano presente in \"At the Edge of Time\" vede l'aggiunta di un preludio orchestrale e di alcune strofe e \"bridges\".\nIl 30 luglio 2010 vede l'uscita il nuovo album intitolato \"At the Edge of Time\", preceduto dall'EP \"A Voice In The Dark\". Questo CD riporta la band a sonorit\u00e0 pi\u00f9 caratteristiche dei tempi passati che a quelle forse un po' progressive di \"A Twist In The Myth\" mantenendo comunque un livello altissimo per quanto riguarda le melodie e le orchestrazioni che sono forse la maggiore novit\u00e0 dell'album, infatti per la prima volta i Bardi hanno collaborato con l'Orchestra di Praga nella registrazione di un album.\nIl 27 gennaio 2012 esce \"Memories of a Time to Come\", un \"Best of\" che ripercorre i primi 25 anni di carriera dei Bardi riproponendo i vecchi successi in versione remixata con un sound decisamente migliorato e alcune canzoni tra cui \"The Bard's song\" e \"Valhalla\" completamente ri-registrate. L'album \u00e8 disponibile in due versioni, quella con due CD e quella Deluxe con 3 CD, di cui uno contiene i primi pezzi della band quando ancora portava il nome di Lucifer's Heritage.\nL'11 luglio 2012 compare un comunicato di Hansi sul sito ufficiale della band che annuncia che, dopo la lunghissima serie di concerti per promuovere \"At the Edge of Time\" e \"Memories of a Time to Come\", i Blind Guardian si dedicheranno totalmente al songwriting per il nuovo disco e/o per ultimare il progetto orchestrale e che quindi non ci saranno altre apparizioni live della band prima del 2014.\nIl 28 gennaio 2013 esce il box set \"A Traveler's Guide to Space and Time\" contenente tutti gli album in studio, live e compilation pubblicati dalla band tra il 1988 e il 2004 insieme a materiale inedito.\nIl 10 ottobre 2014, con un messaggio sul proprio sito, la band annuncia l'uscita del singolo \"Twilight of the Gods\", pubblicato il 5 dicembre dello stesso anno. Il 7 novembre il gruppo annuncia il titolo del decimo album in studio, \"Beyond the Red Mirror\" la copertina, la lista tracce e la data di pubblicazione, fissata al 30 gennaio 2015.\nTempi recenti.\nIl 28 gennaio 2015 i Blind Guardian presentano sulla propria pagina Facebook il bassista Barend Courbois; il musicista aveva preso il posto di Oliver Holzwarth gi\u00e0 dal 2012 e rimane, come il suo predecessore, un membro non ufficiale del gruppo.\nLa band ha dichiarato che avrebbe registrato tutti gli show del tour in supporto a \"Beyond the Red Mirror\" in vista della pubblicazione di un altro album dal vivo.\nCon un messaggio sul sito della band, Hansi annuncia nel luglio 2016 che i Blind Guardian avrebbero suonato per intero l'album \"Imaginations from the Other Side\" durante l'imminente tour americano.\nCon un ulteriore messaggio il 31 ottobre 2016 K\u00fcrsch annuncia che la band avrebbe continuato a suonare l'album anche in tutte le altre date del 2016 e del 2017; nello stesso messaggio il cantante ha inoltre confermato il 2017 come data di uscita del nuovo album live e indicato il 2018 come probabile data di uscita dell'album orchestrale.\nL'8 maggio 2017, con un messaggio sulla propria pagina Facebook, i Blind Guardian annunciano che il 7 luglio uscir\u00e0 il live album \"Live Beyond the Spheres\" composto da canzoni registrate durante il tour europeo del 2015.\nNell'estate 2019 il gruppo annuncia la prossima uscita di album orchestrale in collaborazione con la Twilight Orchestra intitolato \"Legacy of the Dark Lands\": in questo progetto, il 6 settembre viene pubblicato il video del singolo \"Point of No Return\", se seguito da un secondo, \"This storm\". L'album esce infine l'8 novembre.\nCaratteristiche.\nLa musica dei Blind Guardian \u00e8 caratterizzata dalle veloci chitarre elettriche e dalla doppia cassa martellante classici del power metal, ma pu\u00f2 essere considerata quasi unica per il suo uso dell'overdub (sovrapposizione) per creare un suono estremamente denso, un suono \"epico\". Questa tecnica, specialmente notabile nelle parti vocali e di chitarra, d\u00e0 l'impressione di una vasta armata di musicisti che suonino all'unisono e cantino in armonia, impressione rafforzata anche dai cori, onnipresenti in ogni canzone.\nConsiderando gi\u00e0 le qualit\u00e0 solistiche e da inno dei loro cori, non sorprende che l'album live del 2003 intitolato proprio \"Live\" (come gi\u00e0 il \"Tokyo Tales\" del 1993), avesse una qualit\u00e0 e uno stile molto vicini alle loro registrazioni in studio: infatti anche se hanno dovuto rinunciare all'overdub del cantante Hansi K\u00fcrsch, il pubblico entusiasta e numeroso si \u00e8 fatto carico di sostituirlo fedelmente. In certe occasioni il pubblico ha addirittura cantato sulla sola base di un \"solo\" della chitarra di Andr\u00e9 Olbrich o sostituito per l'intero pezzo il cantante in brani come \"The Bard's Song\". Sempre in questa ottica un evento da ricordare \u00e8 quello occorso durante il concerto da cui \u00e8 stato tratto il DVD \"Imaginations Through the Looking Glass\" (2004), il momento in cui dopo la fine della canzone \"Valhalla\", contenente forse il loro coro pi\u00f9 trascinante e famoso, il pubblico (dopo pochi istanti di ovazione) ha da solo ricominciato il coro e lo ha continuato eroicamente per pi\u00f9 di tre minuti prima di spegnersi, sostenuto dalla sola batteria intervenuta in suo aiuto.\nInizialmente, i Blind Guardian sono stati ispirati dai mondi fantastici di J. R. R. Tolkien e di altri autori di genere fantasy, cos\u00ec come da leggende tradizionali e dall'epica. L'album del 1998 \"Nightfall in Middle-Earth\", per esempio, \u00e8 un concept album basato su \"Il Silmarillion\" di Tolkien, mentre l'album del 2002 \"A Night at the Opera\" presenta una canzone di 14 minuti sulla Guerra di Troia, intitolata \"And Then There Was Silence\", pubblicata anche come singolo. Inoltre, i Blind Guardian hanno scritto varie canzoni dedicate alla saga composta da 7 libri \"La torre nera\" di Stephen King come \"Carry the Blessed Home\", \"The Script for My Requiem\", \"Another Stranger Me\" e \"Somewhere Far Beyond\".\nNello scorrere degli anni si \u00e8 sviluppato un tema ricorrente: i membri della band vengono paragonati a bardi girovaghi, merito anche della canzone \"The Bard's Song\" diventata una vera e propria tappa obbligata ad ogni concerto.\nLa popolarit\u00e0 dei Blind Guardian ha continuato a crescere da pochi adepti in Europa e Giappone, fino a che non sono diventati una delle band di power metal pi\u00f9 conosciute e rispettate del mondo. Il singolo \"And Then There Was Silence\", per esempio, ha raggiunto la vetta nella top ten delle vendite in Spagna e il settimo posto in Canada, nonostante la sua durata.\nAssieme a Jon Schaffer (leader e fondatore degli Iced Earth) K\u00fcrsch ha fatto parte di un apprezzato progetto parallelo, fondando i Demons &amp; Wizards. Lo stesso Hansi ha inoltre collaborato con molteplici gruppi power metal, come gli Angra in \"Temple of Shadows\", gli Edguy in \"Vain Glory Opera\", i Dreamtone &amp; Iris Mavraki's Neverland in \"Reversing Time\", i Gamma Ray in \"Land of the Free,\" i Vexillum in Unum e i Therion con \"Deggial\". \nCuriosit\u00e0.\nA causa del maremoto che ha colpito il Giappone il 11 marzo 2011, i Blind Guardian hanno lavorato con la loro ex casa discografica, la EMI Music, ed hanno messo all'asta una sessione di studio in esclusiva nella Sala Twilight Studio di Grefrath in Germania, per beneficenza. Il 100% del ricavato sarebbe stato donato a delle associazioni di soccorso per lo tsunami. L'asta \u00e8 terminata il 22 aprile 2011 con un'offerta finale di \u20ac 1,317.42."}
{"id": "67320", "revid": "228587", "url": "https://it.wikipedia.org/wiki?curid=67320", "title": "Richter", "text": ""}
{"id": "67321", "revid": "1456895", "url": "https://it.wikipedia.org/wiki?curid=67321", "title": "Jean-Luc Picard", "text": "Jean-Luc Picard \u00e8 un personaggio immaginario del franchise di \"Star Trek\". \u00c8 apparso nella serie televisiva ' e in un episodio di ', nonch\u00e9 in alcuni film del franchise. \u00c8 il protagonista della serie del 2020 intitolata \"\". Nell'universo di \"Star Trek\", Picard \u00e8 il capitano della nave stellare USS \"Enterprise\" D ed \"Enterprise\" E. \u00c8 interpretato dall'attore inglese Patrick Stewart.\nStoria del personaggio.\nOrigine.\nLa caratterizzazione venne decisa da Gene Roddenberry e il nome \u00e8 ispirato da quello del dottor Jean-Felix Piccard, uno scienziato svizzero esperto di palloni aerostatici. Non si hanno informazioni sulla provenienza del nome ma occasionalmente il personaggio allude a \"illustri predecessori\" (presumibilmente Jean-Felix, Auguste e Jacques Piccard).\nVita prima del comando dell\"Enterprise\" D.\nLe notizie biografiche su Picard prima di assumere il comando dell'Enterprise sono desunte da vari accenni e da alcuni flashback presenti in diversi episodi.\nJean-Luc Picard risulta nato a La Barre, nell'Alta Saona, in Francia, sul pianeta Terra, il 13 luglio 2305 da Maurice Picard e Yvette Gessard, produttori vinicoli nella tenuta \"Chateau Picard\", propriet\u00e0 di famiglia. Fin da bambino Jean-Luc sogna di poter compiere esplorazioni e vivere numerose avventure; sceglie quindi di iscriversi all'Accademia della Flotta Stellare, invece di lavorare al vigneto di famiglia, condotto dal pi\u00f9 anziano fratello Robert. Entrambi i genitori muoiono entro il 2366 (il fratello Robert e il nipote Ren\u00e9 in seguito periscono in un tragico incendio nel 2371). Si diploma all'Accademia della Federazione nel 2327.\nDopo il diploma, Picard viene assegnato alla base stellare \"Earhart\". Durante la permanenza sulla base stellare prende parte a un diverbio scoppiato nel settore ricreativo e viene ferito al cuore da un nausicaano; dal momento che la ferita \u00e8 molto grave, \u00e8 necessario installare un cuore artificiale. Questo episodio segna profondamente il giovane Picard, che da quel momento mette da parte la sua arroganza, che gli era quasi costata la vita, divenendo meno impulsivo e pi\u00f9 equilibrato.\nPicard presta servizio come guardiamarina sulla USS \"Reliant\" (NCC-1864).\nPicard svolge la mansione di primo Ufficiale sulla USS \"Stargazer\" (NCC-2893), e nell'anno 2333, dopo la morte del capitano durante una battaglia, ne assume il posto. Per 22 anni Picard comanda la \"Stargazer\" in missioni di esplorazione.\nNel 2355, durante il comando della \"Stargazer\", Picard combatte e vince la battaglia di Maxia nel sistema di Maxia Zeta. Durante questa battaglia si trova a fronteggiare un'astronave sconosciuta (successivamente si scopre essere un'astronave Ferengi di classe D'Kora) e per sconfiggere l'avversario inventa una manovra tattica poi chiamata \"Manovra Picard\", che consente di distruggere il vascello. Dopo la battaglia, la Stargazer \u00e8 abbandonata per via dei danni irreparabili prodotti dalla battaglia. Per la perdita dell'astronave Picard subisce nel 2356 la corte marziale, ma viene assolto e reintegrato in servizio.\nI nove anni intercorsi tra la Stargazer e l'Enterprise non sono documentati. Dato il suo grado, si ritiene probabile che Picard possa aver comandato un altro vascello, oppure che abbia accettato dei compiti su una stazione spaziale della Federazione. L'unico accenno alle sue attivit\u00e0 di questo periodo viene fatto durante un episodio, in cui egli dice che aveva risposto ad una chiamata di emergenza con la sua astronave.\nVita personale e interessi.\nPicard \u00e8 un uomo solitario e molto riservato: \u00e8 amante della letteratura classica, dei drammi e occasionalmente dei programmi del ponte ologrammi. In particolare ama impersonare un personaggio chiamato Dixon Hill, un investigatore privato che appare un omaggio a Sam Spade, in storie \"hard boiled\". Appassionato di esoarcheologia, dedica molti dei propri rari periodi di vacanza all'indagine archeologica di civilt\u00e0 scomparse su altri mondi.\nQuando risiede nel suo alloggio personale o nello studio sull'Enterprise D o E, Picard ama bere t\u00e8 Earl Grey (che il replicatore prepara dopo il comando \"T\u00e8, Earl Grey, caldo\"). Nel tempo libero si allena a suonare un particolare flauto che gli \u00e8 stato donato da una sonda aliena con cui ha interagito (in un episodio tale sonda si inserisce nella mente di Picard, aggiungendo alla memoria del capitano anni e anni di ricordi registrati, in modo da fargli \"rivivere\" soggettivamente l'esistenza di un membro di una specie aliena oramai estinta da secoli).\nSi \u00e8 molto discusso di una presunta attrazione sentimentale tra il capitano Picard e l'ufficiale medico dell'Enterprise, la dottoressa Beverly Crusher, con cui \u00e8 legato da un'antica amicizia. Questi sentimenti tuttavia non sono mai stati dichiarati, almeno fino a quando un impianto alieno non ha collegato assieme le menti del capitano e dell'ufficiale medico.\n\"Star Trek - The Next Generation\".\nLa serie \"The Next Generation\" inizia nella data stellare 41124 quando Picard assume il comando della nuova astronave di classe Galaxy, l'Enterprise NCC-1701D, nuova nave ammiraglia della Federazione. La prima missione si svolge in data stellare 41153.7 e durante questa missione Picard deve convincere l'entit\u00e0 semidivina Q che la specie umana \u00e8 cambiata e non \u00e8 pi\u00f9 il miscuglio di razze guerrafondaie del passato. (\"Incontro a Farpoint\" TNG). Nel 47988 (approssimativamente il 2370) Q costringe Picard ad affrontare un test, che Picard riesce a superare salvando in tal modo l'umanit\u00e0. (\"Ieri, Oggi e Domani...\" TNG)\nIn riferimento alla battaglia di Maxia, il \"daimon\" ferengi Bok ha trovato il guscio abbandonato della Stargazer e lo ha riportato a Picard accusandolo di aver ucciso suo figlio quando ha attaccato il vascello nemico. Usando il controllo della mente su Picard, \u00e8 riuscito a far riemergere dalla sua memoria la battaglia di Maxia e questi ricordi quasi distruggono l'Enterprise. La distruzione dell'astronave viene scongiurata dall'equipaggio dell'Enterprise (\"La battaglia\", TNG). Successivamente Bok trova Jason Vigo. A quest'uomo altera il DNA in modo da farlo sembrare figlio di Picard. Il suo piano \u00e8 di farlo incontrare a Picard in modo che Jason una volta conquistata la sua fiducia riesca a ucciderlo e in tal modo pagare per la morte del figlio di Bok. Il piano fallisce dato che si scopre che Jason non \u00e8 figlio di Picard.\nIl capitano Picard viene catturato e assimilato dai Borg nella data stellare 43989.1 (il 2366). I Borg gli assegnano il nome di Locutus. Viene salvato da una missione organizzata dal suo primo ufficiale, il comandante William Riker. Durante la sua presenza tra i Borg il capitano li guida contro la Federazione nella battaglia di Wolf 359. Durante questa battaglia il cubo Borg distrugge 39 astronavi Federali uccidendo undicimila persone. Dopo la battaglia il cubo si avvicina alla Terra e Picard viene salvato. Il suo equipaggio, utilizzando il suo collegamento con la collettivit\u00e0 Borg, riesce a distruggere il cubo e a scongiurare temporaneamente la minaccia. Dopo il conflitto, Picard risiede per un breve periodo presso la sua famiglia a Labarre in Francia per ristabilirsi, mentre l'astronave viene riparata presso la base spaziale McKinley.\nDurante una missione segreta contro i Cardassiani nel 2369, Picard viene catturato e torturato per fargli rivelare segreti militari della Federazione. In tale periodo il comando dell'Enterprise viene affidato al capitano Edward Jellico. Il capitano Picard viene salvato e gli viene riaffidato il comando dell'Enterprise.\nPicard rischia di morire durante un attacco ad una conferenza diplomatica. Il suo cuore artificiale rimane seriamente danneggiato dall'attacco e per alcuni minuti Picard lotta tra la vita e la morte. Durante questi minuti egli racconta di essere stato visitato da Q, il quale gli offre la possibilit\u00e0 di correggere il suo errore di giovent\u00f9, salvando il suo cuore naturale e quindi evitando di rischiare la morte durante l'attacco alla conferenza. Picard esplora la possibilit\u00e0 e vede che il suo errore di giovent\u00f9 ha modellato tutta la sua vita: se non avesse voluto affrontare dei rischi non sarebbe mai cresciuto come persona e come ufficiale. Resosi conto di questo, Picard rifiuta l'offerta di Q e rischia la morte con il suo cuore artificiale. Per sua fortuna le cure mediche arrivano in tempo e riescono a salvarlo. (\u00c8 da notare che non vi sono riscontri della storia raccontata da Picard e che quindi Picard avrebbe potuto immaginare tutto per una momentanea mancanza di ossigeno al cervello causata dal cuore danneggiato).\n\"Star Trek - Generazioni\".\nNella data stellare 48650.1 (nel 2371) l'Enterprise si trova coinvolta in un piano elaborato dal folle dottor Tolian Soran. Egli vuole ritornare in un'anomalia spaziale chiamata Nexus, e per far questo non si ferma di fronte a nulla. Il suo piano infatti prevede anche la distruzione del sistema di Veridian per permettergli il ritorno nel Nexus.\nIl Capitano Picard si teletrasporta su Veridian III nel tentativo di fermare Soran prima che distrugga il sole del sistema di Veridian con una sonda. Intanto l'equipaggio dell'Enterprise si trova coinvolto in una battaglia con lo sparviero Klingon comandato dalle sorelle Duras. L'Enterprise riesce a distruggere la nave, ma i danni causati dalla battaglia producono la rottura del nucleo a curvatura dell'astronave. Il comandante Riker ordina la separazione dell'unit\u00e0 a disco nel tentativo di salvare l'equipaggio ma l'onda d'urto prodotta dall'esplosione del nucleo a curvatura spinge la sezione a disco su Veridian III. Soran riesce a lanciare la sonda che distrugge il sole del sistema Veridiano. La distruzione del sole altera il cammino del Nexus che passando su Veridian III preleva Soran e Picard. Intanto l'onda d'urto dovuta alla distruzione del sole distrugge il sistema Veridiano compresi i 300 milioni di abitanti di Veridian II e l'equipaggio dell'Enterprise su Veridian III.\nIl Nexus conduce Picard in un universo alternativo dove tutto \u00e8 perfetto e felice, Picard ha una famiglia felice e i suoi familiari sono vivi e non morti come invece \u00e8 successo nella realt\u00e0. Picard comprende che quell'universo alternativo non \u00e8 reale e lo rifiuta. Riesce a contattare il capitano James Tiberius Kirk anche lui nel Nexus e lo convince a tornare su Veridian III per fermare Soran. I due capitani tornano su Veridian prima del lancio della sonda e riescono a fermare Soran ma Kirk muore nella lotta e il Picard lo seppellisce su Veridian III.\nTutti i sopravvissuti dell'equipaggio dell'Enterprise D vengono salvati e a Picard viene assegnata l'astronave di classe Sovereign Enterprise E.\nComando dell\"Enterprise\" E.\n\"Star Trek - Primo contatto\".\nNella data stellare 49827.5 Picard viene scelto per il comando della nuova USS \"Enterprise\" (NCC-1701-E). Approssimativamente un anno dopo (data stellare 50893.5) i Borg lanciano una nuova offensiva volta all'assimilazione della Terra. Temendo un'eventuale instabilit\u00e0 del capitano davanti all'astronave Borg il comando ordina all'Enterprise di non intervenire nella guerra contro i Borg. Il Capitano e l'equipaggio disobbediscono e partecipano alla battaglia contro il cubo Borg distruggendolo. Poco prima della distruzione del cubo, da questo fuoriesce una sfera Borg che genera un vortice temporale. L'Enterprise si mette a caccia della sfera Borg ed entra anch'essa nel vortice. I Borg mirano a tornare indietro nel tempo per bloccare Zefram Cochrane che stava per effettuare il suo primo test di un motore a curvatura cosa che permetter\u00e0 agli umani di entrare in contatto con altre entit\u00e0 aliene, i Vulcaniani. I Borg mirano a impedire il primo contatto tra terrestri e la specie aliena dei Vulcaniani e di conseguenza a impedire la nascita della Federazione.\nGrazie agli sforzi dell'equipaggio dell'Enterprise i Borg vengono eliminati, il primo contatto avviene e la terra non viene assimilata.\n\"Star Trek - L'insurrezione\".\nNel 2375 il Capitano Picard e l'Enterprise vengono chiamati per trasmettere gli schemi circuitali del comandante Data in missione presso una zona dello spazio nominata \"la macchia dei rovi\" ed in particolare presso un pianeta abitato da una colonia di 600 indigeni chiamati Ba'ku. Lo scenario prevedeva una postazione camuffata mista di personale Federale e dell'impero Son'a per studiare il comportamento degli indigeni. Scopo della richiesta, rendere inoffensivo il comandante Data che, in spregio a qualsiasi ordine, teneva sotto minaccia di armi il personale della missione sul pianeta.\nIl comandante Data, disattivato dall'intervento non richiesto dalla task-force mista federale e Son'a, della USS Enterprise-E in una missione di recupero mista tra il capitano Jean-Luc Picard, e del tenente comandante Worf, si \u00e8 rivelato colpito da una scarica di phaser, evento che ha attivato le sub routine etiche disattivando ogni altro possibile input.\nDurante il recupero del comandante Data, infatti, il capitano Picard e l'equipaggio scopre un piano della Federazione e dei Son'a volto al trasbordo forzato dei Ba'ku dal loro pianeta natale verso un nuovo pianeta. La Federazione e i Son'a sono molto interessati al pianeta dei Ba'ku dato che quest'ultimo \u00e8 circondato da anelli di materiale dotato di propriet\u00e0 mutagenetiche. Questi anelli creano un campo che ringiovanisce gli abitanti e anche l'equipaggio dell'Enterprise. Durante la missione Picard sviluppa una relazione sentimentale con un'indigena e riesce a bloccare il piano di deportazione dei Son'a e della Federazione. L'emissario della Federazione, ammiraglio Dougherty, non riesce a comprendere che si \u00e8 trovato nel mezzo di una faida generazionale, stante il fatto che le due razze, Son'a e Ba'ku hanno identico patrimonio genetico, a dispetto del loro aspetto esteriore dissimile.\n\"Star Trek - La nemesi\".\nIn data stellare 56844.9 (il 2379) al capitano Picard e all'Enterprise viene ordinato dall'ammiraglio Kathryn Janeway di andare nello zona neutrale romulana a investigare sulle recenti aperture del Senato Romulano. Dopo esservi arrivati scoprono che Shinzon, un Remano, ha preso il controllo del Senato Romulano ed \u00e8 diventato il nuovo pretore.\nSuccessivamente Picard scopre che il malvagio pretore Shinzon \u00e8 un suo clone che i Romulani volevano utilizzare per sostituirlo al suo posto e recuperare informazioni per l'impero. Ma in seguito i piani erano cambiati e Shinzon era stato relegato nelle miniere di Remus. In queste miniere Shinzon conosce dei remani che lo aiuteranno dopo anni di lotte a diventare Pretore. Shinzon propone a Picard la pace tra la Federazione e l'Impero Romulano, ma in realt\u00e0 Shinzon desidera rapire Picard, dato che la tecnica di copiatura utilizzata dai Romulani per crearlo era imperfetta e ora Shinzon necessita di tutto una trasfusione completa da parte di Picard per sopravvivere. Picard riesce a evitare la trappola di Shinzon, che con la sua astronave si dirige verso la Terra, con l'intento di distruggerla grazie ad un'arma biogenetica. Picard affronta con l'Enterprise E l'astronave di Shinzon e, nonostante la netta superiorit\u00e0 dell'astronave di Shinzon, riesce a vincere la battaglia e a scongiurare la minaccia biogenetica. Durante il combattimento il ten. comandante Data si sacrifica per salvare Picard e l'Enterprise E, e rimane distrutto. Al suo posto si vede B-4 (o Before) un altro androide precedente ed uguale a Data usato da Shinzon per ottenere informazioni su Picard, nel quale Data aveva precedentemente riversato la sua intera memoria. Le capacit\u00e0 intellettive di costui paiono molto inferiori a quelle di Data; tuttavia il finale lascia spazio alla possibilit\u00e0 di un ipotetico ritorno di Data nel corpo di B-4, speranza che Picard sembra nutrire, sorridendo nell'ultima scena che attualmente mostra il suo personaggio.\n\"Star Trek: Picard\".\nNel 2385, l'ammiraglio Picard supervisiona l'evacuazione del pianeta Romulus, che viene sospesa quando l'armata incaricata di evacuare il pianeta viene distrutta da un attacco di sintetici. A seguito della decisione della flotta stellare di sospendere le operazioni di evacuazione, Picard si dimette dalla flotta stellare e torna a vivere nella vigna di famiglia presso La Barre in Francia. Parler\u00e0 delle sue dimissioni per la prima volta in un'intervista nel 2399. Viene quindi coinvolto, al comando della nave \"La Sirena\", in un conflitto tra forme di vita biologiche e artificiali durante il quale perde la vita. La sua coscienza viene caricata in un corpo artificiale costruito da Altan Inigo Soong, figlio di Noonien che gi\u00e0 aveva costruito quello di Data, concepito per durare quanto il corpo biologico dell\u2019ammiraglio sarebbe durato.\nAltri media.\nNel fumetto \"Star Trek: Countdown\".\nNel fumetto \"\", \"prequel\" pubblicato negli USA come apripista del film \"Star Trek\" del 2009, Picard appare con la qualifica di ambasciatore, cui viene affidato un importante ruolo proprio in relazione agli eventi che saranno sviluppati nel film. Al contempo il comando del USS Enterprise E \u00e8 passato ad un redivivo capitano Data.\nNel videogioco \"Star Trek: Bridge Commander\".\nJean-Luc Picard compare nel videogioco , come ospite accompagnatore nella fase iniziale dei viaggi della Dauntless.\nIl suo ruolo \u00e8 quello di presentare e spiegare al nuovo comandante il funzionamento dei sistemi di guida, tattico, rilevamento e motori.\nInterpreti.\nJean-Luc Picard \u00e8 interpretato dall'attore britannico Patrick Stewart, che lo ha portato sullo schermo nelle serie televisive ', ' e ', oltre che nei film \"Generazioni\", \"Primo contatto\", \"L'insurrezione\" e \"La nemesi\". Il personaggio \u00e8 stato inoltre interpretato da: David Tristan Birkin, che lo rappresenta adolescente nell'episodio della di \"TNG\" ' (\"Rascals\"); Marcus Nash, che lo rappresenta da giovane cadetto nell'episodio della sesta stagione di \"TNG\" \"\" (\"Tapestry\"); Tom Hardy, che lo rappresenta giovane in una fotografia nel film \"La nemesi\". Patrick Stewart ne ha prestato inoltre la voce in numerosi videogiochi del \"franchise\" e nelle serie animate \"Robot Chicken\" e \"I Griffin\".\nIn italiano Jean-Luc Picard \u00e8 stato doppiato da: Alessandro Rossi in \"TNG\", \"Generazioni\", \"Primo contatto\", \"L'insurrezione\", \"La nemesi\" e \"PIC\": da Pino Locchi, che lo ha doppiato nei primi episodi della serie \"TNG\" pubblica in VHS qualche anno prima della messa in onda televisiva; Maurizio Trombini, in alcuni episodi pubblicati sotto forma di lungometraggi e nell'episodio pilota di \"DS9\", anch'esso pubblicato in VHS prima della messa in onda della serie, con il titolo \"Oltre l'ultima frontiera\"; Giorgio Gusso nell'edizione televisiva di \"DS9\"."}
{"id": "67325", "revid": "92723", "url": "https://it.wikipedia.org/wiki?curid=67325", "title": "Fotogramma", "text": "Il fotogramma \u00e8 la singola immagine impressa su una pellicola cinematografica.\nNella pellicola cinematografica sono impresse in sequenza delle immagini che, riprodotte ad una velocit\u00e0 di almeno 16 fotogrammi al secondo, restituiscono allo spettatore l'impressione di un movimento continuo, e non di una sequenza di immagini fisse. La velocit\u00e0 (frequenza) standard di proiezione di una pellicola cinematografica \u00e8 di 24 fps o, in altre parole, di 24 fotogrammi al secondo. Nei primi anni di vita del cinema, la velocit\u00e0 di proiezione standard era invece di 16 fotogrammi al secondo.\nIl \"fotogramma\" \u00e8 anche la singola immagine impressa su una pellicola fotografica, in positivo o in negativo, dalla quale, con il processo di sviluppo, si ottiene la fotografia o la diapositiva.\nInfine, con \"fotogramma\" si intende anche un'immagine fotografica ottenuta in camera oscura imprimendo un'immagine direttamente su un foglio di carta sensibile o un negativo, senza fare uso di una macchina fotografica. Questa tecnica \u00e8 pi\u00f9 nota con il nome di Rayogramma o \"Rayografia\", dal nome del fotografo Man Ray, che la riscopre negli anni '20 del 900, o come Shadografia.\nAnche il segnale televisivo si compone di fotogrammi, ma in questo caso il nome individua ogni singola immagine costruita mediante segnali elettrici. Secondo gli standard in uso in Europa (PAL e S\u00c9CAM) i fotogrammi televisivi vengono mostrati con una frequenza di 25 fotogrammi completi al secondo: poich\u00e9 la successione delle immagini \u00e8 in funzione della frequenza della corrente alternata fornita dalla rete elettrica e poich\u00e9 in Europa tale frequenza \u00e8 pari a 50 Hz, gli standard stabiliscono che vengano visualizzati cinquanta semiquadri ogni secondo. La somma di due semiquadri produce un fotogramma completo: col primo semiquadro vengono disegnate le righe dispari, col secondo quelle pari.\nA causa di tale discrepanza tra la cadenza cinematografica e quella televisiva, quando si proietta un film attraverso un segnale televisivo, si deve accelerarne la proiezione a 25 fotogrammi al secondo, in modo da sincronizzare le due cadenze. L'incremento di velocit\u00e0 \u00e8 inavvertibile sia in termini di qualit\u00e0 dell'audio, sia di riproduzione del movimento, ma determina comunque una riduzione della durata del film: una pellicola che al cinema dura due ore, quando viene trasmessa in televisione si conclude dopo circa un'ora e cinquantacinque minuti. Questo effetto pu\u00f2 essere eliminato mediante tecniche di interpolazione che ridisegnano i fotogrammi \"aggiungendo\" quelli mancanti: mentre prima in un secondo ce ne stavano 24 ora devono starcene 25, sempre equamente distribuiti nel tempo. Si deve tuttavia considerare che queste tecniche vengano utilizzate raramente a causa della grande differenza tra i vantaggi ottenuti e il loro \"costo\" in termini di elaborazione.\nFotogramma.\nUn fermo immagine \u00e8 una singola immagine statica presa da un film o da un video, che sono immagini cinetiche (in movimento). I fotogrammi sono anche chiamati fermo immagine, prompt video, anteprima o miniatura fuorviante, fotogramma chiave, poster frame, o screenshot/cattura/cattura/copia. I fermi immagine sono ampiamente utilizzati sulle piattaforme video e nelle gallerie video, per mostrare agli spettatori un'anteprima o un teaser. Molte piattaforme video hanno uno standard per visualizzare un fotogramma a met\u00e0 tempo del video. Alcune piattaforme offrono la possibilit\u00e0 di scegliere individualmente un frame diverso.\nGli artisti di video e film a volte utilizzano fotogrammi fissi all'interno del video/film per ottenere effetti speciali, come scatti di fermo immagine o fermo immagine.\nIndagini.\nPer le indagini penali \u00e8 diventato un uso frequente pubblicare fotogrammi di video di sorveglianza al fine di identificare le persone sospette e trovare pi\u00f9 testimoni. I\u00a0video dell'assassinio di JF Kennedy sono stati spesso discussi fotogramma per fotogramma per varie interpretazioni. Per la diagnostica medica \u00e8 molto utile guardare i fotogrammi dei video di risonanza magnetica."}
{"id": "67326", "revid": "6923", "url": "https://it.wikipedia.org/wiki?curid=67326", "title": "Isole Aleutine", "text": "Le isole Aleutine (in inglese \"Aleutian Islands\") sono un arcipelago, posto nell'oceano Pacifico settentrionale, amministrativamente appartenente all'Alaska (Stati Uniti d'America) tranne le Isole del Commodoro, appartenenti al Kraj di Kam\u010datka della Federazione Russa.\nPosizione geografica.\nDi origine vulcanica, queste isole si sviluppano per lungo un asse approssimativamente semicircolare est-ovest che va dalla penisola dell'Alaska fino al largo della penisola della Kam\u010datka.\nLe Aleutine separano l'oceano Pacifico settentrionale dal Mare di Bering, e si dividono nei seguenti sottogruppi: Fox, Four Mountains, Andreanof, Rat, Near e Commodoro.\nAmbiente.\nDal punto di vista geologico l'arcipelago \u00e8 una continuazione della catena delle Aleutine che si estende sulla terraferma dell'Alaska, e presenta numerosi picchi vulcanici, il pi\u00f9 alto dei quali, il vulcano Shishaldin (), si trova sull'isola Unimak. La vegetazione \u00e8 costituita prevalentemente da radi alberi nani e da graminacee. Sull'arcipelago vi sono buoni porti, ma la navigazione nel mare che lo circonda \u00e8 difficoltosa e rischiosa a causa della nebbia quasi costante e dei numerosi scogli affioranti.\nClima.\nIl clima delle Aleutine \u00e8 dominato dall'omonima depressione delle Aleutine, un centro di bassa pressione semipermanente del tutto simile alla depressione d'Islanda nell'Oceano Atlantico settentrionale. Il clima \u00e8 pertanto oceanico-umido tendente al freddo con grandi precipitazioni.\nPopolazione.\nLa popolazione autoctona \u00e8 costituita dagli aleuti, che appartengono alla famiglia eschimese-aleutina e sono classificati etnologicamente come indigeni nordamericani. Gli abitanti sono occupati prevalentemente nella pesca e nell'allevamento ovino. Il centro commerciale di maggiore importanza \u00e8 la citt\u00e0 di Unalaska, situata sull'isola omonima.\nStoria.\nLe Aleutine furono raggiunte nel 1741 dal navigatore russo Aleksej Il'i\u010d \u010cirikov e da Vitus Bering, navigatore danese al servizio dei russi. Durante la seconda guerra mondiale, nel giugno del 1942, le forze giapponesi occuparono le isole di Attu e Kiska.\nLa campagna della Seconda guerra mondiale.\nLa campagna vide scontrarsi le forze statunitensi contro l'Impero giapponese, nelle uniche azioni di guerra anche terrestri che coinvolsero una delle aree insulari degli Stati Uniti. Le ostilit\u00e0 in questo settore si accesero quando il 3 giugno 1942 una piccola forza giapponese occup\u00f2 le isole di Attu e Kiska. Le forze statunitensi, con grande sforzo, riuscirono a riconquistare le isole e cacciare gli invasori. A causa della contemporaneit\u00e0 della campagna delle Aleutine con battaglie molto importanti, quali Guadalcanal e Midway, questo conflitto \"periferico\" pass\u00f2 alla storia come la \"battaglia dimenticata\", considerata per molto tempo, erroneamente, un'azione diversiva giapponese."}
{"id": "67332", "revid": "124627415", "url": "https://it.wikipedia.org/wiki?curid=67332", "title": "Palm mute", "text": "Il palm mute \u00e8 una tecnica tipica degli strumenti a corda che consiste nello smorzare il suono della corda con il palmo della mano che la pizzica mentre viene fatta suonare. Questa tecnica pu\u00f2 avere la semplice funzione di interrompere un suono, \"suonare una pausa\": nel caso specifico della chitarra e del basso elettrico, il palm mute viene spesso adoperato in sostituzione delle pause che risulterebbero altrimenti troppo vuote rispetto ad una linea ritmica continua.\nIl palm mute pu\u00f2 anche essere usata per abbellire un pattern o per lasciare spazio ad altri strumenti.\nLa tecnica ha sicuramente radici molto lontane, difatti il suo uso \u00e8 rinvenibile in parecchie celebri composizioni adattate alla chitarra classica come ad esempio \"Asturias, leyenda n. 5 de la Suite espanola\" di Isaac Alb\u00e9niz. Tale tecnica applicata alla chitarra classica assume il nome di pizzicato.\nIl palm mute ha uso su vasta scala spaziando dal rock, al blues (poco), al funky fino a gran parte (quasi tutti) i generi metal e punk. Inoltre \u00e8 fondamentale per produrre una sonorit\u00e0 adatta per il reggae, oltre al ritmo in levare.\nCon uno strumento molto distorto il suono che ne deriva sar\u00e0 di certo molto basso e ricco di armoniche. Per chitarre elettriche unite ad una distorsione accentuata (tipiche del metal) solitamente la tecnica del palm mute \u00e8 usata sulle ultime corde (le pi\u00f9 grosse: mi, la, re in accordatura standard), principalmente per le sezioni ritmiche; il suo utilizzo negli assoli \u00e8 quasi totalmente limitato ad evidenziare le note pi\u00f9 basse nell'esecuzione di una scala, data la notevole difficolt\u00e0 tecnica nell'eseguirlo sulle prime corde (le pi\u00f9 fini).\nSolitamente questa tecnica viene effettuata con plettrata alternata per ottimizzare i movimenti della mano destra e raggiungere elevate velocit\u00e0 di esecuzione. Certi chitarristi preferiscono plettrare unicamente verso il basso anche se richiede un impegno maggiore, poich\u00e9 la sonorit\u00e0 che ne risulta \u00e8 diversa. L'uso del palm muting pu\u00f2 essere miscelato a plettrate non stoppate, come nel caso della \"Cavalcata Metal\". In questo caso avremo una pennata alternata (gi\u00f9 - su) in palm-muting, seguita da una verso il basso senza fermare le corde; il tutto eseguito molto velocemente. Ne sono tipici esempi i brani \"The Trooper\" degli Iron Maiden e l'intro di \"No Remorse\" dei Metallica.\nUno dei rari utilizzi di palm muting sulle prime corde si pu\u00f2 apprezzare in \"Lucretia\" dei Megadeth, o anche in \"Like You\" degli Evanescence."}
{"id": "67350", "revid": "15756", "url": "https://it.wikipedia.org/wiki?curid=67350", "title": "Enhydra lutris", "text": "La lontra marina (Enhydra lutris ()) \u00e8 un mammifero marino originario delle coste settentrionali e orientali del Pacifico settentrionale. Con un peso che si aggira tra i 14 e i 45 kg, le lontre adulte sono i rappresentanti pi\u00f9 pesanti della famiglia dei Mustelidi, pur essendo tra i mammiferi marini pi\u00f9 piccoli. A differenza della maggior parte dei mammiferi marini, la principale forma di isolamento della lontra marina \u00e8 costituita da uno strato di pelliccia straordinariamente spesso, il pi\u00f9 folto del regno animale. Sebbene sia in grado di camminare sulla terraferma, la lontra marina \u00e8 in grado di vivere esclusivamente nell'oceano.\nLa lontra marina vive in ambienti costieri, dove si immerge fino al fondale per alimentarsi. Si nutre soprattutto di invertebrati marini come ricci di mare, vari molluschi e crostacei e alcune specie di pesci. Le sue abitudini alimentari e di procacciamento del cibo sono degne di nota sotto diversi aspetti. Innanzitutto, l'impiego di pietre per rimuovere le prede dal substrato e per aprire le conchiglie ne fa una delle poche specie di mammiferi a fare utilizzo di strumenti. Nella maggior parte dell'areale, inoltre, \u00e8 una specie chiave che tiene sotto controllo le popolazioni di ricci di mare che altrimenti infliggerebbero ingenti danni agli ecosistemi delle foreste di kelp. La sua dieta, tuttavia, include specie che sono apprezzate anche dagli esseri umani come cibo, il che porta a conflitti tra lontre marine e pescatori.\nLe lontre marine, il cui numero una volta veniva stimato sulle 150.000-300.000 unit\u00e0, furono cacciate intensamente per la loro pelliccia tra il 1741 e il 1911, tanto che la popolazione complessiva croll\u00f2 ad appena 1000-2000 individui che vivevano in una frazione del loro areale storico. Fortunatamente, il successivo divieto internazionale della caccia, gli sforzi dei conservazionisti e i programmi di reintroduzione in aree dove la specie era una volta presente hanno contribuito a far nuovamente aumentare la popolazione e la specie occupa ora circa i due terzi dell'areale originario. Il recupero della lontra marina \u00e8 considerato un importante successo per la conservazione della natura, sebbene le popolazioni delle isole Aleutine e della California siano recentemente diminuite o si siano stabilizzate intorno a numeri molto bassi. Per questa serie di motivi, la lontra marina rimane tuttora classificata come \u00abspecie in pericolo\u00bb (\"Endangered\").\nEvoluzione.\nLa lontra marina \u00e8 il rappresentante pi\u00f9 pesante della famiglia dei Mustelidi (la lontra gigante del Brasile, sebbene la superi in lunghezza, \u00e8 notevolmente pi\u00f9 leggera), un gruppo diversificato che comprende le 13 specie di lontre e animali terrestri come donnole, tassi e visoni. Si differenzia tuttavia dagli altri Mustelidi per il fatto di non costruire tane o cunicoli, per l'assenza di ghiandole anali funzionali e per la capacit\u00e0 di trascorrere l'intera esistenza senza mai uscire dall'acqua. Unico membro vivente del genere \"Enhydra\", la lontra marina \u00e8 cos\u00ec diversa dalle altre specie di Mustelidi che, ancora nel 1982, alcuni scienziati credevano che fosse pi\u00f9 strettamente imparentata con le foche. Le analisi genetiche, comunque, indicano che la lontra marina e i suoi pi\u00f9 stretti parenti esistenti, come la lontra dal collo macchiato, la lontra comune, la lontra dalle guance bianche e la lontra senza unghie, condividono un antenato comune vissuto pi\u00f9 o meno 5 milioni di anni fa.\nLe testimonianze fossili indicano che la linea evolutiva di \"Enhydra\" rimase isolata nel Pacifico settentrionale circa 2 milioni di anni fa, dando origine all'ormai estinta \"Enhydra macrodonta\" e all'attuale lontra marina, \"Enhydra lutris\". Una specie ad esse imparentata, \"Enhydra reevei\", \u00e8 stata descritta a partire da resti risalenti al Pleistocene rinvenuti nell'East Anglia. L'attuale lontra marina si \u00e8 evoluta inizialmente nell'Hokkaid\u014d settentrionale e in Russia, per poi diffondersi a est fino alle isole Aleutine, all'Alaska continentale e lungo la costa nordamericana. Rispetto ai cetacei, ai sirenidi e ai pinnipedi, che entrarono in acqua rispettivamente 50, 40 e 20 milioni di anni fa, la lontra marina \u00e8 una nuova arrivata relativamente recente dell'ambiente marino. Per certi aspetti, tuttavia, la lontra marina \u00e8 meglio adattata alla vita marina rispetto ai pinnipedi, che devono trascinarsi sulla terraferma o sui banchi di ghiaccio per partorire. L'intero genoma della lontra marina settentrionale (\"Enhydra lutris kenyoni\") \u00e8 stato sequenziato nel 2017 e potrebbe consentire di esaminare la divergenza evolutiva della lontra marina a partire dai Mustelidi terrestri.\nTassonomia.\nLa prima descrizione scientifica della lontra marina \u00e8 contenuta nelle note sul campo di Georg Steller del 1751 e la specie venne descritta da Carlo Linneo nella decima edizione del suo \"Systema Naturae\" del 1758. Originariamente denominata \"Lutra marina\", il suo nome scientifico sub\u00ec numerosi cambi di nome prima che \"Enhydra lutris\" venisse unanimemente accettato nel 1922. \"Enhydra\" deriva dal greco antico \"en\"/\u03b5\u03bd, \u00abin\u00bb, e \"hydra\"/\u03cd\u03b4\u03c1\u03b1, \u00abacqua\u00bb, che significa \u00abnell'acqua\u00bb, e \"lutris\" dalla parola latina che significa \u00ablontra\u00bb.\nIn passato la lontra marina veniva chiamata anche \u00abcastoro marino\u00bb,dal momento che la pelliccia di questo animale marino aveva un valore commerciale simile a quella del castoro terrestre. I roditori (ai quali il castoro appartiene) non sono comunque strettamente imparentati con le lontre, che sono dei carnivori. La specie non deve essere confusa con la lontra felina, una rara specie di lontra originaria delle coste sud-occidentali del Sudamerica, che viene anch'essa chiamata talvolta lontra marina. Un certo numero di altre specie di lontre, sebbene vivano prevalentemente in acqua dolce, si possono trovare comunemente in habitat costieri marini. Un altro mustelide che si era adattato all'ambiente marino era il visone marino del Nordamerica nord-orientale, ormai estinto.\nSottospecie.\nVengono riconosciute tre sottospecie di lontra marina, ognuna caratterizzata da una distinta distribuzione geografica. \"Enhydra lutris lutris\" (la sottospecie nominale), la lontra marina asiatica, \u00e8 diffusa nell'oceano Pacifico occidentale, dalle isole Curili a nord del Giappone alle isole del Commodoro (Russia). Nel Pacifico orientale, \"E. l. kenyoni\", la lontra marina settentrionale, si trova dalle isole Aleutine (Alaska) all'Oregon e \"E. l. nereis\", la lontra marina meridionale, \u00e8 originaria della California centrale e meridionale. La lontra marina asiatica \u00e8 la sottospecie pi\u00f9 grande e ha un cranio leggermente pi\u00f9 largo e ossa nasali pi\u00f9 corte rispetto a entrambe le altre sottospecie. La lontra marina settentrionale possiede una mandibola (mascella inferiore) pi\u00f9 lunga, mentre la lontra marina meridionale ha il rostro pi\u00f9 lungo e i denti pi\u00f9 piccoli.\nDescrizione.\nLa lontra marina \u00e8 uno dei mammiferi marini pi\u00f9 piccoli, ma \u00e8 il mustelide pi\u00f9 pesante. I maschi pesano solitamente 22-45 kg e misurano 1,2-1,5 m di lunghezza, ma sono stati registrati anche esemplari che pesavano fino a 54 kg. Le femmine sono pi\u00f9 piccole: pesano 14-33 kg e misurano 1,0-1,4 m di lunghezza. Date le sue dimensioni, il \"baculum\" del maschio \u00e8 molto grande, massiccio e incurvato verso l'alto, misura 150 mm di lunghezza e 15 mm di larghezza alla base.\nA differenza della maggior parte degli altri mammiferi marini, la lontra marina non \u00e8 ricoperta da uno strato di grasso e fa affidamento sulla sua pelliccia straordinariamente spessa per mantenersi al caldo. Con una densit\u00e0 che pu\u00f2 raggiungere i 150.000 peli per centimetro quadrato, questa pelliccia \u00e8 la pi\u00f9 fitta del regno animale. \u00c8 costituita da peli di guardia lunghi e impermeabili e da un sottopelo corto; i peli di guardia mantengono asciutto il denso strato di sottopelo. L'acqua fredda viene cos\u00ec tenuta lontana dalla pelle e la perdita di calore \u00e8 limitata. La pelliccia \u00e8 spessa durante tutto l'anno, poich\u00e9 i peli cadono e vengono sostituiti gradualmente piuttosto che in una stagione di muta distinta. Poich\u00e9 la capacit\u00e0 dei peli di guardia di respingere l'acqua dipende da una massima pulizia, la lontra marina \u00e8 in grado di raggiungere e pettinare la pelliccia su qualsiasi parte del corpo, sfruttando la flaccidit\u00e0 della pelle e l'insolita flessibilit\u00e0 dello scheletro. Il pelame \u00e8 generalmente di colore marrone intenso con macchioline grigio-argentee, ma pu\u00f2 variare dal bruno-giallastro o grigiastro fin quasi al nero. Negli adulti, la testa, la gola e il petto sono di colore pi\u00f9 chiaro rispetto al resto del corpo.\nLa lontra marina presenta numerosi adattamenti all'ambiente marino in cui vive. Le narici e le piccole orecchie possono chiudersi. I piedi posteriori, che forniscono la maggior parte della propulsione nel nuoto, sono lunghi, ampiamente appiattiti e completamente palmati. Il quinto dito di ciascun piede posteriore \u00e8 il pi\u00f9 lungo: tale caratteristica facilita il nuoto quando l'animale \u00e8 sdraiato sulla schiena, ma rende difficile il camminare. La coda \u00e8 piuttosto corta, spessa, leggermente appiattita e muscolosa. Le zampe anteriori sono corte e dotate di artigli retrattili, con robusti cuscinetti sui palmi che consentono di afferrare prede scivolose. Le ossa mostrano osteosclerosi, il che aumenta la loro densit\u00e0 per ridurre la galleggiabilit\u00e0.\nLa lontra marina procede sott'acqua muovendo su e gi\u00f9 la parte posteriore del corpo, comprese la coda e le zampe posteriori, ed \u00e8 in grado di raggiungere velocit\u00e0 fino a 9 km/h. Quando \u00e8 sott'acqua, il corpo \u00e8 lungo e affusolato e gli arti anteriori vengono premuti strettamente contro il petto. Quando \u00e8 in superficie, di solito galleggia sulla schiena e si muove agitando le zampe e la coda da un lato all'altro. A riposo, tutti e quattro gli arti possono essere ripiegati sul torso per trattenere il calore, mentre nelle giornate particolarmente calde le zampe posteriori possono essere tenute sott'acqua per rinfrescarsi. Il corpo della lontra marina \u00e8 estremamente galleggiante a causa della grande capacit\u00e0 polmonare - circa 2,5 volte maggiore di quella dei mammiferi terrestri di dimensioni simili - e dell'aria intrappolata nella pelliccia. A terra la lontra marina cammina con un'andatura goffa e ondeggiante e pu\u00f2 correre in maniera saltellante.\nLe vibrisse lunghe e altamente sensibili e le zampe anteriori aiutano la lontra marina a trovare la preda al tatto quando l'acqua \u00e8 scura o torbida. I ricercatori hanno notato che quando si avvicinano in piena vista le lontre marine reagiscono pi\u00f9 rapidamente quando il vento soffia verso questi animali, il che indicherebbe che l'olfatto \u00e8 pi\u00f9 importante della vista come mezzo per localizzare possibili pericoli. Altre osservazioni indicano che la vista della lontra marina sia utile sia sopra che sotto l'acqua, sebbene non sia buona quanto quella delle foche. L'udito non \u00e8 n\u00e9 particolarmente acuto n\u00e9 debole.\nI 32 denti delle lontre adulte, in particolare i molari, sono appiattiti e arrotondati per frantumare il cibo, piuttosto che tagliarlo. Le foche e le lontre marine sono i soli carnivori con due paia di incisivi inferiori anzich\u00e9 tre; la formula dentaria degli adulti \u00e8 I 3/2, C 1/1, P 3/3, M 1/2. I denti e le ossa a volte sono macchiati di viola a causa dell'ingestione di ricci di mare. La lontra marina ha un metabolismo basale due o tre volte superiore a quello dei mammiferi terrestri di dimensioni comparabili. Ogni giorno deve consumare una quantit\u00e0 di cibo pari a circa il 25-38% del proprio peso corporeo per bruciare le calorie necessarie a contrastare la perdita di calore provocata dall'acqua fredda in cui risiede. L'efficienza digestiva viene stimata tra l'80 e l'85% e il cibo viene digerito ed espulso in appena tre ore. La maggior parte dell'acqua necessaria viene ricavata dal cibo ingerito, anche se, contrariamente alla maggior parte degli altri mammiferi marini, la lontra marina beva anche acqua di mare. I reni relativamente grandi le consentono di ricavare acqua dolce da quella salata e di espellere urina concentrata.\nBiologia.\nLa lontra marina \u00e8 un animale diurno. Ha un periodo dedicato alla ricerca del cibo e all'alimentazione al mattino, a partire da circa un'ora prima dell'alba, quindi riposa o dorme a met\u00e0 giornata. La ricerca del cibo riprende per alcune ore nel pomeriggio e cessa prima del tramonto; un terzo periodo di foraggiamento pu\u00f2 avere luogo intorno alla mezzanotte. Le femmine con i cuccioli sembrano essere pi\u00f9 inclini a nutrirsi di notte. Le osservazioni indicano che una lontra marina deve trascorrere ogni giorno in cerca di cibo una quantit\u00e0 di tempo variabile dal 24 al 60%, apparentemente a seconda della disponibilit\u00e0 di cibo nell'area.\nLe lontre marine trascorrono gran parte del tempo alla pulizia del corpo, ripulendo la pelliccia, districando i nodi che vi si formano, rimuovendo i peli caduti, strofinando la pelliccia per spremere l'acqua e introducendovi aria soffiando. Agli osservatori casuali, sembra che questi animali si stiano grattando, ma a quanto pare sembra che non abbiano pidocchi o altri parassiti nella pelliccia. Quando mangiano, le lontre marine si rotolano frequentemente nell'acqua, probabilmente per ripulire la pelliccia dagli avanzi di cibo.\nAlimentazione.\nLa lontra marina caccia effettuando brevi immersioni, spesso spingendosi sul fondale marino. Nonostante possa trattenere il respiro fino a cinque minuti, le sue immersioni durano in genere circa un minuto e non pi\u00f9 di quattro. \u00c8 l'unico animale marino in grado di sollevare e capovolgere le rocce, cosa che spesso fa con le zampe anteriori quando \u00e8 in cerca di prede. La lontra marina pu\u00f2 anche strappare chiocciole e altri organismi dal kelp e scavare in profondit\u00e0 nel fango del fondale alla ricerca di vongole. \u00c8 l'unico mammifero marino che cattura i pesci con le zampe anteriori anzich\u00e9 con i denti.\nSotto ogni zampa anteriore, la lontra marina ha una tasca di pelle che si estende fino al petto. In questa tasca (preferibilmente quella di sinistra), l'animale immagazzina il cibo raccolto da portare in superficie. Nella stessa sacca viene messa anche una pietra che viene utilizzata per frantumare il rivestimento dei crostacei e delle vongole. Una volta in superficie, la lontra mangia mentre galleggia sulla schiena, usando le zampe anteriori per fare a pezzi il cibo e portarlo alla bocca. Pu\u00f2 masticare e ingoiare piccole cozze con il loro guscio, mentre il guscio delle cozze pi\u00f9 grandi pu\u00f2 essere frantumato. Quando mangia i crostacei, usa i denti incisivi inferiori per accedere alla carne. Per mangiare i grandi ricci di mare, che sono quasi interamente ricoperti di spine, la lontra marina morde la parte inferiore, dove le spine sono pi\u00f9 corte, e lecca il contenuto morbido che fuoriesce dal rivestimento.\nL'utilizzo di pietre da parte della lontra marina durante la caccia e l'alimentazione la rende una delle poche specie di mammiferi a fare uso di strumenti. Per aprire i gusci duri, pu\u00f2 battere la preda con entrambe le zampe contro una roccia tenuta sul petto. Per staccare un abalone dagli scogli, ne martella il guscio usando una grossa pietra, fino a velocit\u00e0 registrate di 45 colpi in 15 secondi. Rimuovere un abalone, che pu\u00f2 aderire a uno scoglio con una forza pari a 4000 volte il proprio peso corporeo, richiede pi\u00f9 immersioni.\nStruttura sociale.\nAnche se gli adulti e i giovani indipendenti vanno in cerca di cibo da soli, le lontre marine tendono a riposare insieme in gruppi dello stesso sesso chiamati \u00abzattere\u00bb. Una zattera contiene in genere da 10 a 100 esemplari; quelle formate da maschi sono pi\u00f9 grandi di quelle composte da femmine. La pi\u00f9 grande zattera mai vista conteneva oltre 2000 lontre. Per evitare di andare alla deriva in mare mentre riposano e mangiano, le lontre marine possono avvolgersi nel kelp.\nUn maschio ha maggiori probabilit\u00e0 di accoppiarsi se occupa un territorio riproduttivo in un'area che \u00e8 anche prediletta dalle femmine. Dal momento che l'autunno costituisce la stagione riproduttiva di punta nella maggior parte dell'areale, i maschi in genere difendono il proprio territorio solo dalla primavera all'autunno. Durante questo periodo, i maschi pattugliano i confini dei loro territori per allontanare altri maschi, sebbene i combattimenti veri e propri siano rari. Le femmine adulte, che in media superano i maschi adulti in numero di cinque a uno, si muovono liberamente tra i territori dei maschi. I maschi che non hanno propri territori tendono a riunirsi in grandi gruppi di soli maschi e a nuotare attraverso le aree occupate dalle femmine alla ricerca di una compagna con cui accoppiarsi.\nLa specie mostra un'intera variet\u00e0 di comportamenti vocali. Il grido di un cucciolo viene spesso paragonato a quello di un gabbiano. Le femmine, quando in apparenza sembrano contente, tubano; i maschi, invece, possono grugnire. Gli adulti stressati o spaventati possono fischiare, soffiare o, in circostanze estreme, urlare. Sebbene le lontre marine possano essere giocose e socievoli, non sono considerate animali veramente sociali. Trascorrono molto tempo da sole e ogni adulto pu\u00f2 soddisfare da s\u00e9 le proprie esigenze di caccia, pulizia del corpo e difesa.\nRiproduzione e ciclo vitale.\nLe lontre marine sono poliginiche, in quanto i maschi hanno pi\u00f9 partner femminili. Tuttavia, tra una femmina in estro e il suo compagno, si stabilisce un legame di coppia temporaneo che dura alcuni giorni. L'accoppiamento avviene in acqua e pu\u00f2 essere piuttosto rude: il maschio morde la femmina sul muso - lasciandole spesso delle cicatrici sul naso - e talvolta le tiene la testa sott'acqua.\nLe nascite possono avere luogo in ogni periodo dell'anno, con picchi tra maggio e giugno presso le popolazioni settentrionali e tra gennaio e marzo in quelle meridionali. La gestazione sembra variare da quattro a dodici mesi, in quanto la specie \u00e8 in grado di ritardare l'impianto dell'ovulo fecondato nell'utero; la gravidanza vera e propria dura quattro mesi. In California le lontre marine di solito si riproducono ogni anno, pi\u00f9 o meno il doppio di quelle dell'Alaska.\nLa nascita di solito avviene in acqua e quasi sempre viene dato alla luce un unico piccolo del peso di 1,4-2,3 kg. I parti gemellari costituiscono appena il 2% delle nascite; tuttavia, anche in questi casi, sopravvive quasi sempre un unico cucciolo. Alla nascita gli occhi sono aperti, sono gi\u00e0 visibili dieci denti e il piccolo \u00e8 ricoperto da uno spesso strato di pelliccia. Le madri sono state viste leccare e accarezzare il neonato per ore; dopo la pulizia, la pelliccia del cucciolo trattiene cos\u00ec tanta aria che esso galleggia come un pezzo di sughero e non pu\u00f2 immergersi. La soffice pelliccia del piccolo viene sostituita da quella tipica dell'adulto dopo circa 13 settimane.\nL'allattamento dura dai sei agli otto mesi nelle popolazioni californiane e dai quattro ai dodici mesi in Alaska, ma la madre inizia a offrire al piccolo piccoli pezzi di preda gi\u00e0 all'et\u00e0 di uno o due mesi. Il latte, che fuoriesce dai due capezzoli addominali della madre, \u00e8 ricco di grassi ed \u00e8 pi\u00f9 simile al latte di altri mammiferi marini che a quello di altri mustelidi. Il piccolo, sotto la guida della madre, fa pratica di nuoto e immersioni per diverse settimane prima di essere in grado di raggiungere il fondale marino. Inizialmente, quello che recupera \u00e8 di scarso valore alimentare, come stelle marine e sassi dai colori vivaci. I giovani raggiungono in genere l'indipendenza tra i sei e gli otto mesi, ma una madre pu\u00f2 essere costretta ad abbandonare il proprio piccolo se non riesce a trovare abbastanza cibo per nutrirlo; dall'altro lato, un cucciolo pu\u00f2 essere allattato fino a quando non raggiunge dimensioni simili a quelle di un adulto. La mortalit\u00e0 dei piccoli \u00e8 elevata, in particolare durante il primo inverno - secondo una stima, solo il 25% dei piccoli sopravvive al primo anno. I cuccioli nati da madri esperte hanno tassi di sopravvivenza pi\u00f9 elevati.\nLe femmine si prendono carico delle intere cure parentali e occasionalmente sono state viste prendersi cura di cuccioli orfani. Molto \u00e8 stato scritto sul livello di devozione delle lontre marine per i loro cuccioli - una madre presta al proprio piccolo un'attenzione quasi costante, cullandolo sul petto lontano dall'acqua fredda e prendendosi attenta cura della sua pelliccia. Quando va in cerca di cibo, lascia il piccolo a galleggiare sull'acqua, a volte avvolgendolo tra le alghe per impedirgli di andare alla deriva; se il piccolo non dorme, piange rumorosamente fino al suo ritorno. Nal caso il piccolo muoia, la madre continua a portare con s\u00e9 il corpicino anche per diversi giorni.\nLe femmine raggiungono la maturit\u00e0 sessuale intorno ai tre o quattro anni e i maschi intorno ai cinque; tuttavia, i maschi spesso riescono a riprodursi con successo solo pochi anni dopo. Un maschio in cattivit\u00e0 ha generato un piccolo a 19 anni di et\u00e0. In natura le lontre marine vivono fino a un'et\u00e0 massima di 23 anni, ma la loro longevit\u00e0 media \u00e8 di 10-15 anni per i maschi e di 15-20 anni per le femmine. Diversi individui in cattivit\u00e0 hanno superato i 20 anni di et\u00e0 e una femmina all'acquario di Seattle \u00e8 morta all'et\u00e0 di 28 anni. Le lontre marine che vivono in natura spesso vanno incontro all'usura dei denti, il che pu\u00f2 spiegare la loro speranza di vita apparentemente pi\u00f9 breve.\nEsistono diversi casi documentati di maschi di lontra marina che hanno \u00abstuprato\u00bb giovani foche comuni, spesso con tale ferocia da causarne la morte. Allo stesso modo, sono stati occasionalmente segnalati simili accoppiamenti forzati ai danni di specie diverse dalle foche comuni.\nDistribuzione e habitat.\nLe lontre marine vivono in acque costiere profonde da 15 a 23 metri e di solito non si spingono mai a pi\u00f9 di un chilometro dalla costa. Si trovano pi\u00f9 spesso nelle aree riparate dai venti oceanici pi\u00f9 forti, come le coste rocciose, le fitte foreste di kelp e le barriere coralline. Sebbene siano pi\u00f9 strettamente associate ai substrati rocciosi, le lontre marine possono vivere anche in aree in cui il fondo marino \u00e8 costituito principalmente da fango, sabbia o limo. A nord l'estensione dell'areale \u00e8 limitato dal ghiaccio, in quanto questi animali possono sopravvivere tra i ghiacci alla deriva ma non sulla banchisa vera e propria. Le lontre generalmente occupano un home range lungo pochi chilometri, dove rimangono per tutto l'anno.\nSi pensa che in passato vi fossero tra le 150.000 e le 300.000 lontre marine, diffuse in un arco che si estendeva attraverso il Pacifico settentrionale dal nord del Giappone alla parte centrale della penisola di Bassa California in Messico. Il commercio delle pellicce, che ebbe inizio negli anni '40 del XVIII secolo, ne ridusse il numero a circa 1000-2000 individui ripartiti in 13 colonie. Le ricerche della storica Adele Ogden, effettuate analizzando i resoconti di caccia dei secoli passati, hanno rivelato che il limite pi\u00f9 occidentale dei terreni di caccia a questo animale si trovava al largo dell'isola giapponese settentrionale di Hokkaid\u014d e quello pi\u00f9 orientale al largo di Punta Morro Hermosa, circa 34,6 km a sud di Punta Eugenia, il promontorio pi\u00f9 occidentale della Bassa California.\nIn circa due terzi del suo areale originario la specie \u00e8 attualmente a vari livelli di recupero, con elevate densit\u00e0 di popolazione in alcune aree e popolazioni minacciate in altre. Attualmente le lontre marine sono presenti con popolazioni stabili in alcune parti della costa orientale russa, in Alaska, nella Columbia Britannica, nello Stato di Washington e in California, con segnali di ricolonizzazione in Messico e Giappone. Le stime della popolazione effettuate tra il 2004 e il 2007 danno un totale complessivo di circa 107.000 esemplari.\nGiappone.\nIn \"The California Sea Otter Trade\", Adele Ogden ha scritto che le lontre marine venivano cacciate \u00abda Yezo verso nord-est attraverso il gruppo delle Curili e la Kam\u010datka fino alla catena delle Aleutine\u00bb. \u00abYezo\u00bb era l'antico nome dell'isola di Hokkaid\u014d, nel nord del Giappone; oggi l'unica popolazione confermata di lontre marine in territorio giapponese vive sulla costa che circonda la citt\u00e0 di Erimo.\nRussia.\nAttualmente, la zona pi\u00f9 stabile e sicura dell'areale della lontra marina si trova in Russia. Prima del XIX secolo, da 20.000 a 25.000 lontre vivevano intorno alle isole Curili, senza contare quelle presenti in Kam\u010datka e nelle isole del Commodoro. Dopo gli anni della Grande Caccia, tuttavia, la popolazione di queste aree, oggi facenti parte della Russia, si ridusse ad appena 750 capi. Oggi, comunque, le lontre marine hanno nuovamente ripopolato l'intera regione, con una popolazione stimata nel 2004 intorno ai 27.000 capi. Di questi, circa 19.000 vivono alle Curili, 2000-3500 in Kam\u010datka e altri 5000-5500 nelle isole del Commodoro. Attualmente la crescita \u00e8 leggermente rallentata, il che fa ipotizzare che la popolazione stia per raggiungere la capacit\u00e0 portante.\nColumbia Britannica.\nLungo la costa nordamericana a sud dell'Alaska l'areale della lontra marina \u00e8 discontinuo. Una popolazione relitta sopravvisse al largo dell'isola di Vancouver fino al XX secolo, ma scomparve nonostante il trattato di protezione internazionale del 1911: l'ultimo esemplare venne catturato vicino a Kyuquot nel 1929. Dal 1969 al 1972 89 lontre marine vennero trasportate via aereo o via nave dall'Alaska alla costa occidentale dell'isola di Vancouver. Questa popolazione \u00e8 aumentata fino a superare le 5600 unit\u00e0 nel 2013, con un tasso di crescita annuo stimato del 7,2%, e l'areale lungo la costa occidentale dell'isola si estende oggi da Cape Scott, a nord, attraverso lo stretto della Regina Carlotta fino all'arcipelago di Broughton a est e alla baia di Clayoquot e a Tofino a sud. Nel 1989 fu scoperta una colonia separata lungo la costa centrale della Columbia Britannica. Non \u00e8 noto se questa colonia, che contava circa 300 capi nel 2004, sia stata fondata da lontre reintrodotte o fosse una popolazione relitta che non era stata ancora rilevata. Nel 2013 questa popolazione superava i 1100 esemplari, si accresceva ad un tasso annuo stimato del 12,6% e il suo areale comprendeva l'isola di Aristazabal e il Milbanke Sound a sud dell'isola di Calvert. Nel 2008 il Canada ha dichiarato la lontra marina una specie a \u00abpreoccupazione speciale\u00bb (\"Special Concern\").\nStati Uniti.\nAlaska.\nL'Alaska costituisce la parte centrale dell'areale della lontra marina. Nel 1973 la popolazione dell'Alaska veniva stimata tra le 100.000 e le 125.000 unit\u00e0, ma nel 2006 essa era scesa a circa 73.000 esemplari. Tale calo va attribuito soprattutto al crollo della popolazione delle isole Aleutine; la causa di questo declino non \u00e8 nota, sebbene si sospetti che la predazione da parte delle orche possa avervi influito. Anche la popolazione dello stretto del Principe Guglielmo \u00e8 stata duramente colpita dalla fuoriuscita di petrolio della \"Exxon Valdez\", che uccise migliaia di lontre marine nel 1989.\nStato di Washington.\nNel 1969 e nel 1970 59 lontre marine vennero trasferite dall'isola di Amchitka allo stato di Washington e rilasciate nei pressi di La Push e di Point Grenville. Si stima che la popolazione traslocata sia diminuita fino a 10-43 capi prima di aumentare, raggiungendo i 208 individui nel 1989. Nel 2017 la popolazione comprendeva oltre 2000 esemplari e il suo areale si estendeva da Point Grenville a sud a Capo Flattery a nord, fino a raggiungere a est Pillar Point lungo lo stretto di Juan de Fuca.\nNello stato di Washington le lontre marine si trovano quasi esclusivamente lungo le coste esterne ed \u00e8 possibile vederle nuotare nelle acque prospicienti la penisola Olimpica. Le segnalazioni di lontre marine nelle San Juan Islands e nel Puget Sound si sono quasi sempre rivelati avvistamenti di lontre canadesi, che si vedono comunemente lungo la riva del mare. Tuttavia, i biologi hanno confermato la veridicit\u00e0 di avvistamenti isolati di lontre marine in queste aree a partire dalla met\u00e0 degli anni '90.\nOregon.\nL'ultima lontra marina originaria dell'Oregon venne uccisa probabilmente nel 1906. Nel 1970 e nel 1971 vennero trasferite in tutto 95 lontre dall'isola di Amchitka, in Alaska, alle coste meridionali dell'Oregon. Tuttavia, il programma di trasferimento fall\u00ec e presto le lontre scomparvero di nuovo dallo stato. Nel 2004 un esemplare maschio si stabil\u00ec nel Simpson Reef, al largo di Cape Arago, rimanendovi sei mesi. Si pensa che l'individuo in questione provenisse da una colonia nello stato di Washington, ma scomparve dopo una tempesta che si abbatt\u00e9 sulla costa. Il 18 febbraio 2009 un altro maschio venne avvistato a Depoe Bay, al largo della costa dello stato, ma non \u00e8 stato possibile stabilire se provenisse dalla California o dallo stato di Washington.\nCalifornia.\nSi stima che la popolazione storica delle lontre marine della California fosse costituita da 16.000 esemplari, ma a causa del commercio delle pellicce si temette che si fosse estinta del tutto. L'attuale popolazione di lontre della California discende da un'unica colonia di circa 50 esemplari scoperta vicino al Bixby Creek Bridge nel marzo 1938 da Howard G. Sharpe, proprietario del vicino Rainbow Lodge sul Bixby Bridge nel Big Sur. Da allora il loro areale \u00e8 andato gradualmente ampliandosi e oggi si estende da Pigeon Point nella contea di San Mateo alla contea di Santa Barbara.\nUna volta le lontre marine erano numerose nella baia di San Francisco. I documenti storici hanno rivelato che la Compagnia russo-americana introdusse di nascosto abili cacciatori aleuti nella baia di San Francisco pi\u00f9 volte, nonostante gli spagnoli li catturassero o gli sparassero mentre davano la caccia alle lontre marine negli estauri di San Jose, San Mateo, San Bruno e intorno alla Angel Island. Il fondatore di Fort Ross, Ivan Kuskov, trovando solamente poche lontre durante il suo secondo viaggio a Bodega Bay nel 1812, invi\u00f2 un gruppo di aleuti nella baia di San Francisco, dove incontrarono un altro gruppo di russi e uno di americani, e catturarono 1160 lontre marine in appena tre mesi. Nel 1817 le lontre marine erano praticamente scomparse dalla zona e i russi chiesero il permesso ai governi spagnolo e messicano di potersi spingere a cacciare sempre pi\u00f9 a sud di San Francisco. Popolazioni residue di lontra potrebbero essere sopravvissute nella baia fino al 1840, quando il governatore messicano Juan Bautista Alvarado concesse a John B. R. Cooper, un capitano di mare di Boston, il Rancho Punta de Quentin insieme a una licenza per cacciare le lontre marine, a quanto sembra ancora diffuse alla foce del Corte Madera Creek.\nAlla fine degli anni '80 l'USFWS trasfer\u00ec circa 140 lontre marine meridionali sull'isola di San Nicolas, nel sud della California, nella speranza di creare un serbatoio di riserva nel caso la popolazione presente lungo la costa fosse colpita da una fuoriuscita di petrolio. Con grande sorpresa dei biologi, la maggior parte delle lontre di San Nicolas torn\u00f2 a nuoto verso la terraferma. Un altro gruppo di venti lontre nuot\u00f2 per 119 km a nord verso l'isola di San Miguel, dove vennero catturate e rimosse. Nel 2005 a San Nicolas erano rimaste solo 30 lontre, ma stavano lentamente aumentando, grazie alla grande abbondanza di prede nelle acque intorno all'isola. Il piano che aveva autorizzato il programma di reintroduzione aveva previsto che la capacit\u00e0 portante sarebbe stata raggiunta entro 5-10 anni. Il censimento effettuato nella primavera del 2016 ha stabilito che a San Nicolas vivevano 104 lontre marine, il cui numero era aumentato di oltre il 12% all'anno per un periodo di 5 anni. Nel 2011 le lontre marine sono state osservate due volte nel sud della California: una volta vicino a Laguna Beach e una volta a Zuniga Point Jetty, vicino a San Diego. Si trattava dei primi avvistamenti documentati di lontre spintesi cos\u00ec a sud in 30 anni.\nQuando l'USFWS effettu\u00f2 il programma di reintroduzione, cerc\u00f2 anche, nel 1986, di \u00abgestire\u00bb al meglio la popolazione californiana. Per ridurre al minimo la competizione tra lontre marine e pescatori, dichiar\u00f2 \u00abzona libera dalle lontre\u00bb il tratto compreso tra Point Conception e il confine messicano. In questa zona, solo l'isola di San Nicolas venne destinata alle lontre marine e gli esemplari che venivano trovati altrove avrebbero dovuto essere catturati e trasferiti. Questi piani vennero abbandonati dopo la morte di molte delle lontre trasferite, ma soprattutto perch\u00e9 si rivel\u00f2 poco pratico catturare le centinaia di lontre che, in barba ai regolamenti, nuotavano liberamente nella zona. Tuttavia, dopo aver dichiarato nel 2005, spinto dall'opinione pubblica, di impegnarsi a risolvere la questione, il Fish and Wildlife Service non \u00e8 riuscito a rilasciare una decisione formale sulla questione. Pertanto, in risposta alle cause intentate dall'Environmental Defense Center di Santa Barbara e dall'Otter Project, il 19 dicembre 2012 l'USFWS ha dichiarato che l'esperimento della \"no otter zone\" \u00e8 stato un fallimento e che protegger\u00e0 le lontre che ricolonizzano la costa a sud di Point Conception come una specie minacciata. Sebbene i pescatori abbiano incolpato le lontre del declino degli abaloni, la pesca commerciale a questi molluschi nel sud della California si concluse a causa del prelievo eccessivo nel 1997, diversi anni prima che le lontre si spostassero in maniera significativa a sud di Point Conception. Inoltre, l'abalone bianco (\"Haliotis sorenseni\"), una specie il cui areale non si era mai sovrapposto a quello della lontra marina, era gi\u00e0 diminuito del 99% prima del 1996, tanto da divenire il primo invertebrato marino a essere dichiarato specie in pericolo a livello federale.\nNonostante l'areale della lontra marina si sia continuamente ampliato dalla popolazione residua di circa 50 esemplari nel Big Sur all'epoca del divieto di caccia del 1911, tra il 2007 e il 2010 la popolazione di lontre e il loro areale si sono contratti e dal 2010 in poi hanno fatto pochi progressi. Dalla primavera del 2010, il confine settentrionale dell'areale si \u00e8 spostato dalla zona del Tunitas Creek a un punto a 2 km a sud-est di Pigeon Point e il confine meridionale si \u00e8 spostato da Coal Oil Point al parco statale di Gaviota. Recentemente, una tossina chiamata microcistina, prodotta da un tipo di cianobatteri (\"Microcystis\"), sembra essersi concentrata nei frutti di mare mangiati dalle lontre, avvelenandoli. I cianobatteri si trovano nelle acque dolci stagnanti arricchite dall'azoto e dal fosforo provenienti dalle fosse settiche e dal deflusso dei fertilizzanti agricoli e possono finire nell'oceano quando i torrenti straripano durante la stagione delle piogge. Un numero record di carcasse di lontre marine \u00e8 stato rinvenuto sulle coste della California nel 2010, a causa anche degli attacchi degli squali, che influiscono sempre pi\u00f9 sulla mortalit\u00e0 di questa specie. Gli squali bianchi non divorano le lontre marine, relativamente povere di grassi, ma il numero delle carcasse che presentavano il segno dei morsi di squalo \u00e8 aumentato dall'8% negli anni '80 al 15% negli anni '90 e al 30% nel 2010 e 2011.\nAffinch\u00e9 le lontre marine meridionali possano essere rimosse dall'elenco delle specie minacciate, l'U.S. Fish and Wildlife Service (USFWS) ha stabilito che la popolazione debba superare le 3090 unit\u00e0 per tre anni consecutivi. Grazie ai programmi di recupero, la popolazione \u00e8 aumentata costantemente dalla met\u00e0 del XX secolo fino ai primi anni 2000, per poi rimanere relativamente costante tra il 2005 e il 2014 poco sotto i 3000 esemplari. \u00c8 stata registrata una certa contrazione dei confini settentrionale (attualmente Pigeon Point) e meridionale dell'areale durante la fine di questo periodo, correlata soprattutto all'aumento degli attacchi da parte degli squali, facendo temere ai conservazionisti che la popolazione abbia ormai raggiunto un plateau. Tuttavia, la popolazione \u00e8 aumentata notevolmente dal 2015 al 2016, quando la media triennale del numero degli esemplari censiti dallo United States Geological Survey (USGS) ha raggiunto le 3272 unit\u00e0, raggiungendo per la prima volta la soglia per il declassamento stabilita dall'Endangered Species Act (ESA). Se la popolazione continuasse a crescere e venisse tolta dall'elenco delle specie minacciate ai termini dell'ESA, tuttavia, la lontra marina meridionale continuerebbe comunque a godere di piena protezione da parte delle normative statali e del Marine Mammal Protection Act, che fissano delle soglie pi\u00f9 elevate per la protezione, intorno agli 8400 individui. Tuttavia, un possibile declassamento da parte dell'ESA sembra improbabile, a causa di un precipitoso calo della popolazione registrato durante il censimento effettuato dall'USGS nella primavera del 2017, da un massimo di 3615 individui nel 2016 a 2688: una perdita del 25% della popolazione della lontra marina della California.\nMessico.\nLa storica Adele Ogden afferma che le lontre marine erano particolarmente numerose nella \u00abCalifornia Inferiore\u00bb, l'attuale penisola di Bassa California, dove \u00absette baie... erano i centri principali\u00bb. Il limite pi\u00f9 meridionale della loro distribuzione era Punta Morro Hermoso, circa 34,6 km a sud di Punta Eugenia, a sua volta un promontorio all'estremit\u00e0 sud-occidentale della baia di Sebasti\u00e1n Vizca\u00edno, sulla costa occidentale della penisola. Alcuni esemplari vennero catturati anchi sulle isole di San Benito, Cedros e Natividad, nelle acque della baia. Agli inizi del XX secolo, comunque, le lontre della Bassa California scomparvero a causa della caccia. Durante un sopralluogo del 1997, i pescatori locali affermarono di aver visto alcune lontre marine, compresi dei piccoli, ma gli scienziati non poterono confermare tali affermazioni. Tuttavia, la presenza di alcune lontre marine, sia maschi che femmine, nelle acque al largo della Bassa California \u00e8 stata confermata in uno studio del 2014, secondo il quale queste lontre si sarebbero spinte fin l\u00ec gi\u00e0 a partire dal 2005. Questi esemplari potrebbero provenire dall'isola di San Nicolas, che dista 300 chilometri: sono stati infatti registrati i casi di alcuni individui allontanatisi dal luogo di origine che hanno percorso distanze di oltre 800 chilometri. Le analisi genetiche della maggior parte di questi animali confermava la loro origine californiana, ma una lontra presentava un aplotipo finora sconosciuto e potrebbe pertanto rappresentare un esemplare sopravvissuto della popolazione messicana originaria.\nEcologia.\nAlimentazione.\nLe lontre marine si nutrono di oltre 100 specie diverse di prede. Nella maggior parte dell'areale la dieta consiste quasi esclusivamente di invertebrati bentonici marini, come ricci di mare, vermi urechidi, una vasta gamma di bivalvi come vongole e cozze, abaloni, altri molluschi, crostacei e chiocciole. Le sue prede variano in dimensioni da minuscole patelle e granchi a polpi giganti. Laddove prede come ricci di mare, vongole e abaloni sono presenti in varie dimensioni, le lontre tendono a selezionare gli esemplari pi\u00f9 grandi rispetto a quelli di minori dimensioni. In California si \u00e8 visto che ignorano le vongole \"Tivela stultorum\" di diametro inferiore a 7 cm.\nIn alcune zone settentrionali dell'areale la lontra marina si nutre anche di pesce. Durante gli studi condotti negli anni '60 sull'isola di Amchitka, dove la popolazione aveva raggiunto la capacit\u00e0 portante, il 50% del cibo rinvenuto all'interno degli stomaci delle lontre era costituito proprio da pesce. Le specie in questione erano solitamente forme che abitano sul fondo e sedentarie o lente, come \"Hemilepidotus hemilepidotus\" e tetraodontidi. Tuttavia, a sud dell'Alaska, sulla costa nordamericana, i pesci costituiscono una parte trascurabile o estremamente ridotta della dieta della lontra. Contrariamente alle rappresentazioni popolari, le lontre marine mangiano raramente le stelle marine, e qualsiasi frammento di kelp che viene ingerito, a quanto pare, passa attraverso il tubo digerente della lontra senza essere digerito.\nGli esemplari all'interno di una particolare area spesso differiscono nei metodi di raccolta del cibo e nei tipi di prede e tendono a seguire gli stessi schemi di comportamento delle loro madri. La dieta di una popolazione di lontre cambia anche nel tempo, in quanto questi animali possono ridurre notevolmente il numero delle prede che preferiscono, come i grossi ricci di mare, e la disponibilit\u00e0 delle prede viene influenzata anche da altri fattori come la pesca da parte dell'uomo. Le lontre marine possono rimuovere accuratamente gli abaloni da una determinata area, fatta eccezione per quelli nascosti nelle fessure pi\u00f9 profonde degli scogli, ma non eliminano mai completamente una specie di preda da un'area. Uno studio californiano del 2007 ha dimostrato che, nelle aree in cui il cibo era relativamente scarso, veniva consumata una pi\u00f9 ampia variet\u00e0 di prede. Sorprendentemente, per\u00f2, la dieta degli esemplari in questione era pi\u00f9 specializzata in queste aree che in quelle in cui il cibo era abbondante.\nLa lontra marina: una specie chiave.\nLe lontre marine costituiscono un classico esempio di \u00abspecie chiave\u00bb: la loro presenza influisce sull'ecosistema pi\u00f9 profondamente di quanto le loro dimensioni e il loro numero suggerirebbero. Tengono sotto controllo la popolazione di alcuni erbivori bentonici (cio\u00e8 del fondo marino), in particolare dei ricci di mare. I ricci di mare pascolano sulla parte inferiore degli steli del kelp, provocandone il distacco dal substrato e causandone cos\u00ec la morte. La perdita dell'habitat e delle sostanze nutritive fornite dalle foreste di kelp provoca profondi effetti a cascata sull'ecosistema marino. Le aree del Pacifico settentrionale prive di lontre marine si trasformano spesso in sterili tappeti di ricci, senza foreste di kelp. Le foreste di kelp sono ecosistemi estremamente produttivi, in quanto sequestrano (assorbendo e catturando) l'anidride carbonica dall'atmosfera attraverso la fotosintesi. Le lontre marine possono quindi aiutare a mitigare gli effetti dei cambiamenti climatici grazie alla loro influenza trofica a cascata.\nLa reintroduzione delle lontre marine nella Columbia Britannica ha portato a un notevole miglioramento della salute degli ecosistemi costieri e cambiamenti simili sono stati osservati in luoghi dove la popolazione di lontre si \u00e8 ripresa, nelle isole Aleutine e del Commodoro e nella costa del Big Sur in California. Tuttavia, alcuni ecosistemi forestali di kelp in California hanno prosperato anche senza lontre marine, dal momento che le popolazioni di ricci di mare sembrano essere state tenute sotto controllo da altri fattori. \u00c8 stato osservato che il ruolo delle lontre marine nel mantenimento delle foreste di kelp \u00e8 pi\u00f9 importante nelle aree di costa aperta che nelle baie e negli estuari pi\u00f9 riparati.\nLe lontre marine fanno sentire la loro influenza anche negli ecosistemi rocciosi dominati da tappeti di cozze, rimuovendo questi molluschi dalle rocce. Ci\u00f2 consente ad altre specie sessili di trovare spazio per aderire agli scogli, aumentando cos\u00ec la diversit\u00e0 di specie.\nPredatori.\nI principali predatori mammiferi di questa specie sono le orche e i leoni marini, mentre le aquile di mare testabianca possono afferrare i piccoli dalla superficie dell'acqua. Predatori giovani e inesperti possono uccidere una lontra senza mangiarla. A terra, le giovani lontre possono essere attaccate da orsi e coyote. In California, il principale predatore delle lontre marine \u00e8 lo squalo bianco, ma non vi sono prove che gli squali le mangino.\nIl ruscellamento delle acque provenienti dalle zone urbane pu\u00f2 trasportare nell'oceano feci di gatto che possono contenere \"Toxoplasma gondii\", un parassita obbligato dei felini, che ha provocato vittime anche tra le lontre marine. Anche le infezioni parassitarie da \"Sarcocystis neurona\" sono associate all'attivit\u00e0 umana. Secondo l'U.S. Geological Survey e il CDC, le lontre marine settentrionali che vivono al largo dello stato di Washington sono state infettate dal virus dell'influenza H1N1 e \u00abpotrebbero essere una nuova specie ospite dei virus influenzali appena identificata\u00bb.\nRapporti con l'uomo.\nIl commercio delle pellicce.\nLe lontre marine hanno la pelliccia pi\u00f9 folta di qualsiasi mammifero, il che le ha rese un frequente bersaglio per molti cacciatori. Le testimonianze archeologiche indicano che le popolazioni indigene cacciavano questi animali per il cibo e la pelliccia da migliaia di anni, ma la caccia su larga scala, che avrebbe portato all'uccisione complessiva di circa un milione di esemplari, ebbe inizio nel XVIII secolo, quando cacciatori e commercianti cominciarono ad arrivare da tutto il mondo per soddisfare la richiesta straniera di pelli di lontra, che erano tra le pellicce pi\u00f9 pregiate al mondo.\nAgli inizi del XVIII secolo i russi iniziarono a cacciare le lontre marine delle isole Curili e a venderle ai cinesi a Kjachta. All'epoca la Russia era anche impegnata a esplorare l'estremit\u00e0 settentrionale del Pacifico e a tale scopo Vitus Bering venne inviato a mappare le coste artiche e a trovare una rotta che conducesse dalla Siberia al Nordamerica. Nel 1741, durante il suo secondo viaggio nel Pacifico settentrionale, Bering fece naufragio al largo di quella che successivamente ricevette il nome di isola di Bering, nelle isole del Commodoro, dove mor\u00ec insieme a molti altri membri del suo equipaggio. I compagni sopravvissuti, tra cui il naturalista Georg Steller, scoprirono delle lontre marine sulle spiagge dell'isola e trascorsero l'inverno a dare loro la caccia e a giocare d'azzardo con le loro pelli. Dopo aver ucciso quasi 1000 lontre, tornarono in Siberia e riuscirono a vendere le pelli che portarono con s\u00e9 ricavandone cifre elevate. Ebbe inizio cos\u00ec quella che a volte viene chiamata la \u00abGrande Caccia\u00bb, che sarebbe continuata per altri cento anni. I russi scoprirono che le pelli di lontra marina erano molto pi\u00f9 preziose di quelle di zibellino che li avevano spinti alla conquista della Siberia. Se le pelli di lontra marina riportate dai sopravvissuti della spedizione di Bering fossero state vendute ai prezzi del mercato di Kjachta, avrebbero ripagato un decimo del costo totale della spedizione. Nel 1775, a Ochotsk, le pelli di lontra marina valevano 50-80 rubli, contro i 2,5 rubli di quelle di zibellino.\nLe spedizioni dei cacciatori di pellicce russi esaurirono presto le popolazioni di lontre marine delle isole del Commodoro e, a partire dal 1745, essi iniziarono a spostarsi verso le isole Aleutine. In un primo momento i russi acquistavano le pelli di lontra dagli abitanti di queste isole, gli aleuti, ma in seguito resero questi ultimi degli schiavi, prendendo donne e bambini in ostaggio e torturando e uccidendo gli uomini per costringerli a cacciare. Furono molti gli aleuti che vennero uccisi dai russi o che morirono per le malattie introdotte dai cacciatori. La popolazione degli aleuti pass\u00f2, secondo le stime dei russi stessi, da 20.000 a 2000. Negli anni '60 del XVIII secolo i russi raggiunsero l'Alaska. Nel 1799 lo zar Paolo I riun\u00ec le varie compagnie rivali di cacciatori di pellicce nella Compagnia russo-americana, concedendole uno statuto e la protezione imperiale, nonch\u00e9 il monopolio sui diritti commerciali e sull'acquisizione territoriale. Sotto Alessandro I, l'amministrazione della compagnia mercantile pass\u00f2 alla Marina Imperiale, a causa soprattutto delle allarmanti notizie riportate dagli ufficiali di marina riguardo agli abusi sugli indigeni: nel 1818 alle popolazioni indigene dell'Alaska vennero concessi diritti civili equivalenti a quelli di un cittadino dell'Impero russo.\nContemporaneamente, pi\u00f9 a sud, altre nazioni si erano unite alla caccia. Lungo le coste di quelli che oggi sono il Messico e la California, gli esploratori spagnoli acquistavano pelli di lontra marina dai nativi e le rivendevano in Asia. Nel 1778 l'esploratore britannico James Cook raggiunse l'isola di Vancouver e acquist\u00f2 pelli di lontra dagli indigeni. Quando in seguito la nave di Cook si ferm\u00f2 in un porto cinese, le pelli furono vendute rapidamente a prezzi elevati, tanto che presto divennero note come \u00aboro morbido\u00bb. Con il diffondersi della voce, persone provenienti da tutta Europa e dal Nordamerica iniziarono ad arrivare nel Nord-ovest Pacifico per dedicarsi al mercato delle pellicce.\nI cacciatori russi si spinsero sempre pi\u00f9 verso sud, richiamati dai capitani di mare americani, che assoldarono supervisori russi e cacciatori aleuti in quelli che ora sono lo stato di Washington, l'Oregon e la California. Tra il 1803 e il 1846 furono 72 le navi americane coinvolte nella caccia alla lontra in California, che raccolsero circa 40.000 pelli e code, rispetto alle sole 13 navi della Compagnia russo-americana, che riportarono 5696 pelli di lontra tra il 1806 e il 1846. Nel 1812 i russi fondarono un insediamento agricolo in quello che oggi \u00e8 Fort Ross nel nord della California come loro quartier generale meridionale. Alla fine, le popolazioni di lontra marina divennero cos\u00ec rare da rendere la caccia commerciale non pi\u00f9 praticabile. Essa era gi\u00e0 stata interrotta nelle isole Aleutine, nel 1808, come misura di conservazione imposta dalla Compagnia russo-americana. Ulteriori restrizioni vennero ordinate dalla compagnia nel 1834. Quando la Russia vendette l'Alaska agli Stati Uniti nel 1867, la popolazione di lontre dell'Alaska era nuovamente risalita a pi\u00f9 di 100.000 capi, ma gli americani ripresero la caccia e la specie venne rapidamente spinta ancora una volta sull'orlo dell'estinzione. Man mano che la specie stava divenendo sempre pi\u00f9 rara i prezzi delle pelli aumentavano. Durante gli anni '80 del XIX secolo una pelle veniva venduta sul mercato londinese per una cifra variabile tra i 105 e i 165 dollari, ma nel 1903 una pelle poteva valerne fino a 1125. Nel 1911 Russia, Giappone, Gran Bretagna (in rappresentanza del Canada) e Stati Uniti firmarono il Trattato per la conservazione e la protezione delle otarie da pelliccia, imponendo una moratoria sulla caccia alle lontre marine. Le lontre rimaste erano cos\u00ec poche, forse appena 1000-2000, che molti credettero che la specie si sarebbe presto estinta.\nRecupero e conservazione.\nDurante il XX secolo il numero di lontre marine \u00e8 nuovamente risalito fino ai due terzi circa di quello originario, un recupero considerato uno dei pi\u00f9 grandi successi nella conservazione dei mammiferi marini. Tuttavia, la IUCN elenca sempre la lontra marina tra le specie in pericolo e indica come fattori che ne minacciano la sopravvivenza l'inquinamento da petrolio, la predazione da parte delle orche, il bracconaggio e i conflitti con i pescatori - le lontre marine possono annegare se rimangono impigliate nelle reti da pesca. La caccia non \u00e8 pi\u00f9 considerata legale, anche se \u00e8 consentito un piccolo prelievo di esemplari da parte dei popoli indigeni degli Stati Uniti. Il bracconaggio ha costituito una seria minaccia nell'Estremo Oriente russo subito dopo il crollo dell'Unione Sovietica nel 1991, ma \u00e8 diminuito in modo significativo a seguito di un'applicazione pi\u00f9 rigorosa della legge e del miglioramento delle condizioni economiche.\nLa minaccia pi\u00f9 significativa per le lontre marine sono le fuoriuscite di petrolio, alle quali sono particolarmente vulnerabili, dal momento che fanno affidamento sulla loro pelliccia per tenersi al caldo. Quando la pelliccia viene intrisa di petrolio, perde la sua capacit\u00e0 di trattenere l'aria e le lontre possono morire rapidamente per ipotermia. Anche fegato, reni e polmoni si danneggiano dopo che le lontre hanno inalato il petrolio o lo hanno ingerito durante la pulizia del corpo. La fuoriuscita di petrolio della \"Exxon Valdez\" del 24 marzo 1989 uccise migliaia di lontre marine nello stretto del Principe Guglielmo e, ancora nel 2006, il petrolio che si trovava sempre nella regione continuava a colpire la popolazione. Descrivendo la simpatia del pubblico per le lontre marine sviluppatasi a seguito dell'interesse mediatico dell'evento, un portavoce dello U.S. Fish and Wildlife Service ha scritto:\nDato il ristretto areale geografico delle popolazioni di lontra marina in California, nello stato di Washington e nella Columbia Britannica, una singola grande fuoriuscita di greggio potrebbe essere catastrofica per la popolazione colpita. Cercare di impedire le fuoriuscite di petrolio e preparare adeguatamente i soccorritori nel caso queste accadano sono degli obiettivi importanti per i programmi di conservazione. Aumentare il numero di esemplari e l'areale delle lontre ridurrebbe anche il rischio che una fuoriuscita di petrolio spazzi via un'intera popolazione. Tuttavia, a causa della sua reputazione di distruttrice di frutti di mare, i sostenitori della pesca commerciale, ricreativa e di sussistenza si sono spesso opposti all'espansione dell'areale delle lontre, e ci sono stati persino casi di esemplari uccisi illegalmente dai pescatori.\nNelle isole Aleutine negli ultimi decenni si \u00e8 verificata una massiccia e inaspettata scomparsa di lontre marine. Negli anni '80 l'area ospitava una popolazione stimata tra le 55.000 e le 100.000 unit\u00e0, ma gi\u00e0 prima del 2000 essa era crollata a circa 6000 esemplari. L'ipotesi pi\u00f9 ampiamente accettata, ma ancora controversa, vede negli attacchi da parte delle orche la causa della scomparsa delle lontre. La diminuzione degli esemplari \u00e8 direttamente proporzionale con l'aumento delle predazioni, ma non sono state raccolte prove dirette di orche che predano le lontre marine in maniera eccessiva.\nUn'altra zona dove la popolazione \u00e8 a rischio \u00e8 la California, dove la ripresa delle lontre ha iniziato a fluttuare o a diminuire alla fine degli anni '90. Sono stati segnalati tassi di mortalit\u00e0 insolitamente elevati tra le lontre adulte e subadulte, in particolare tra le femmine. Nel 2017 lo US Geological Survey ha rilevato un calo del 3% nella popolazione di lontre marine della costa della California. Questo dato tiene ancora le lontre marine sulla buona strada per la rimozione dall'elenco delle specie in via di estinzione, anche se per poco. Le necropsie degli esemplari morti indicano nelle malattie, in particolare nelle infezioni parassitarie da \"Toxoplasma gondii\" e da acantocefali, le principali cause di mortalit\u00e0 della specie in California. Il \"Toxoplasma gondii\", spesso fatale per le lontre marine, \u00e8 una specie ospite di felini selvatici e domestici e pu\u00f2 essere trasmesso dagli escrementi dei gatti domestici scaricati nell'oceano attraverso i sistemi fognari. Sebbene la malattia abbia chiaramente contribuito alla morte di molte delle lontre marine della California, non \u00e8 noto perch\u00e9 questa popolazione sia apparentemente pi\u00f9 colpita dalla malattia rispetto alle popolazioni di altre aree.\nL'habitat della lontra marina viene preservato da diverse aree protette negli Stati Uniti, in Russia e in Canada. Nelle aree marine protette le attivit\u00e0 inquinanti come lo scarico di rifiuti e le trivellazioni petrolifere sono generalmente vietate. Si stima che circa 1200 lontre marine vivano all'interno del Monterey Bay National Marine Sanctuary e pi\u00f9 di 500 vivano all'interno dell'Olympic Coast National Marine Sanctuary.\nImpatto sull'economia.\nAlcune delle prede preferite della lontra marina, in particolare abaloni, vongole e granchi, sono anche fonti di cibo per l'uomo. In alcune aree la lontra \u00e8 stata incolpata della forte diminuzione dei frutti di mare e ha avuto luogo un intenso dibattito pubblico su come gestire la competizione tra le lontre e l'uomo.\nLa questione \u00e8 pi\u00f9 complicata di quanto sembri, perch\u00e9 a volte le lontre sono state ritenute responsabili di cali degli stock di frutti di mare che sono stati pi\u00f9 probabilmente causati da pesca eccessiva, malattie, inquinamento e attivit\u00e0 sismica. Diminuzioni dei frutti di mare hanno avuto luogo anche in molte parti della costa nordamericana del Pacifico dove le lontre marine non sono presenti, e gli ambientalisti a volte hanno fatto notare che l'esistenza di grandi concentrazioni di frutti di mare sulla costa \u00e8 solo un fenomeno recente derivante dalla quasi totale estinzione della lontra ad opera dei cacciatori di pellicce. Nonostante siano molti i fattori che influenzano le popolazioni di frutti di mare, la predazione delle lontre marine pu\u00f2 indebolire una popolazione ittica al punto da renderla non pi\u00f9 redditizia dal punto di vista commerciale. Gli scienziati concordano sul fatto che le lontre marine e i pescatori di abaloni non possono coesistere nella stessa area, e lo stesso vale probabilmente anche per certi altri tipi di frutti di mare.\nMolte sfaccettature dell'interazione tra le lontre marine e le attivit\u00e0 umane non sono immediatamente percepibili. Alle lontre marine \u00e8 stato attribuito il merito di aver contribuito all'industria della raccolta del kelp grazie al loro noto ruolo nel controllo delle popolazioni di ricci di mare; il kelp viene utilizzato nella produzione di diversi prodotti alimentari e farmaceutici. Sebbene i subacquei catturino i ricci di mare rossi sia a scopo alimentare che per proteggere il kelp, le lontre marine cacciano anche altre specie di ricci e sono pi\u00f9 efficaci nel tenere sotto controllo le loro popolazioni. La salute dell'ecosistema delle foreste di kelp \u00e8 importante per la crescita e lo sviluppo delle popolazioni di pesci, comprese specie di grande importanza commerciale. In alcune aree le lontre sono divenute popolari attrazioni turistiche che portano i visitatori verso gli hotel e i ristoranti delle zone dove vengono effettuate apposite spedizioni per osservarle.\nRuolo nella cultura umana.\nLa lontra marina ha ricoperto un importante ruolo culturale, oltre che materiale, per molte culture indigene marittime di tutto il Pacifico settentrionale, in particolare per gli ainu delle isole Curili, i coriachi e gli itelmeni della Kam\u010datka, gli aleuti delle isole Aleutine, gli haida di Haida Gwaii e una miriade di trib\u00f9 della costa pacifica del Nordamerica. Presso queste culture, molte delle quali caratterizzate da tradizioni fortemente animiste ricche di leggende e storie in cui molti aspetti del mondo naturale vengono associati agli spiriti, la lontra marina era considerata particolarmente affine all'uomo. Presso i nuu-chah-nulth, gli haida e altre Prime Nazioni delle coste della Columbia Britannica le calde e folte pellicce erano prerogativa dei soli capi e venivano distrutte durante i \"potlatch\" per celebrare cerimonie di raggiungimento della maggiore et\u00e0, matrimoni e funerali. Gli aleuti intagliavano le ossa di lontra per usarle come ornamenti o giochi e ne usavano il \"baculum\" ridotto in polvere come farmaco per la febbre.\nTra gli ainu, la lontra viene considerata come un messaggero occasionale tra gli esseri umani e il creatore ed \u00e8 una figura ricorrente nel folklore. Un importante poema epico ainu, il \"Kutune Shirka\", racconta la storia di guerre e scontri per accaparrarsi una lontra marina dorata. Alcune versioni di una nota leggenda aleuta raccontano di innamorati o donne disperate che si tuffano in mare e diventano lontre. Questi collegamenti sono stati associati alle molte caratteristiche comportamentali della lontra marina simili a quelle umane, come l'apparente giocosit\u00e0, il forte legame madre-piccolo e l'uso di strumenti, che cedono facilmente il passo all'antropomorfismo. L'inizio dello sfruttamento commerciale delle lontre ha avuto un forte impatto sulle popolazioni umane locali, oltre che sulla specie - gli ainu e gli aleuti sono stati trasferiti in altre zone o il loro numero \u00e8 in diminuzione, mentre le trib\u00f9 costiere del Nordamerica, dove la lontra \u00e8 calata drasticamente di numero, non si affidano pi\u00f9 cos\u00ec intimamente ai mammiferi marini per la loro sopravvivenza.\nDalla met\u00e0 degli anni '70, la bellezza e il carisma della specie le hanno fatto guadagnare un ampio apprezzamento presso il pubblico e la lontra marina \u00e8 divenuta un'icona della conservazione ambientale. La faccia rotonda ed espressiva e il corpo morbido e peloso della lontra sono raffigurati su un'ampia variet\u00e0 di souvenir, cartoline, vestiti e pupazzi di peluche.\nAcquari e zoo.\nLe lontre marine sopravvivono bene in cattivit\u00e0 e sono presenti in oltre 40 acquari pubblici e zoo. L'acquario di Seattle \u00e8 divenuto la prima istituzione ad allevare lontre marine dal concepimento all'et\u00e0 adulta con la nascita di Tichuk nel 1979, seguita da quella di altri tre cuccioli nei primi anni '80. Nel 2007, un video pubblicato su YouTube di due lontre marine che si tengono per le zampe ottenne 1,5 milioni di visualizzazioni in due settimane, che erano ormai divenute oltre 20 milioni nel gennaio 2015. Girato cinque anni prima all'acquario di Vancouver, era il video sugli animali pi\u00f9 popolare di YouTube all'epoca, anche se da allora il suo record \u00e8 stato superato. La lontra di colore pi\u00f9 chiaro del video \u00e8 Nyac, un sopravvissuto dell'incidente petrolifero della \"Exxon Valdez\" del 1989. Nyac \u00e8 morto nel settembre 2008, all'et\u00e0 di 20 anni. Milo, la lontra pi\u00f9 scura, \u00e8 morta di linfoma nel gennaio 2012."}
{"id": "67360", "revid": "339392", "url": "https://it.wikipedia.org/wiki?curid=67360", "title": "613 mitzvot", "text": ""}
{"id": "67362", "revid": "1921140", "url": "https://it.wikipedia.org/wiki?curid=67362", "title": "Compressione video digitale", "text": "In informatica, elettronica e telecomunicazioni la compressione video digitale \u00e8 una tecnica di elaborazione dati, appartenenti alle tecniche di compressione dati, che permette di ridurre le dimensioni (anche di molto) di un contenuto video o la banda passante richiesta per la sua trasmissione, attraverso l'uso di un \"codec video\".\nStoria.\nLa digitalizzazione del segnale video ha una storia meno recente di quella del sistema MPEG. Gi\u00e0 dal 1982 il CCIR (Comit\u00e9 consultatif international pour la radio), organo consultivo internazionale che oggi \u00e8 sostituito dalla sezione raccomandazioni dell'ITU denominata ITU-R, defin\u00ec le specifiche CCIR 601 \"Encoding Parameters of Digital Television for Studios\" (vedi collegamenti esterni). Nell'ultima edizione del 1990, CCIR 601-2, ci sono le basi dell'odierno sistema televisivo digitale e tale specifica \u00e8 oggi il punto di riferimento costante per chiunque operi nel campo della digitalizzazione video. Le CCIR 601 hanno permesso l'introduzione del video digitale negli studi di produzione televisiva, infatti nel \"broadcast\" gi\u00e0 da lungo tempo vengono impiegate macchine di registrazione video in formato digitale. Solo successivamente, con il DVB e la compressione video, le tecniche digitali sono state applicate alle trasmissioni televisive ed oggi rappresentano l'evoluzione del sistema televisivo in tutte le sue estensioni: via cavo, via satellite e via terrestre.\nMotivazioni.\nUn segnale tv trasformato in formato digitale rappresenta una grande mole di dati da elaborare che va oltre alle capacit\u00e0 degli attuali sistemi di diffusione tra cui i transponder satellitari. Questa enorme quantit\u00e0 di dati per essere sfruttata ad esempio nelle trasmissioni tv satellitari richiede un trattamento di \"compressione\" che si concretizza nella applicazione dello standard MPEG-2. Anche se il segnale non deve venire trasmesso, comunque, sono spesso necessarie tecniche di compressione per poterlo registrare o elaborare.\nLinee TV, pixel e campioni.\nUn'immagine TV analogica viene normalmente descritta come il risultato di una scansione operata da sinistra verso destra e dall'alto verso il basso. Ogni scansione completa \u00e8 costituita da 625 linee e, in base allo standard adottato in Europa, viene ripetuta per 25 volte in un secondo cos\u00ec come in una proiezione cinematografica si hanno 24 fotogrammi in un secondo.\nLe 625 linee tv non vengono impiegate totalmente per descrivere l'immagine. Infatti oltre alle informazioni sul contenuto di luminanza e crominanza dell'immagine sono necessarie altre informazioni per la cui trasmissione necessita un periodo di pausa pari al tempo di trasmissione di ben 49 linee. Le linee attive dell'immagine sono quindi 576.\nNel campo della TV digitale si utilizza invece un'altra modalit\u00e0 di descrizione dell'immagine suddividendola in \"pixel\". Per ogni linea tv si considerano quindi 720 pixel pertanto un'intera immagine tv \u00e8 formata da 720 \u00d7 576 pixel.\nAd ogni pixel sono associati i valori di informazione luminosa dell'immagine, la luminanza (Y), e i valori relativi al colore, la crominanza (C). Ogni pixel \u00e8 quindi costituito da campioni di luminanza e crominanza in numero variabile in funzione del livello qualitativo che si deve ottenere, descritto nella raccomandazione CCIR 601 (vedi anche televisore).\nDall'analogico al digitale 4.2.2.\nLe specifiche CCIR 601-2 hanno avuto il grande ruolo di normalizzare le condizioni di digitalizzazione del segnale video al fine di facilitare l'interoperabilit\u00e0 tra le macchine e favorire lo scambio dei programmi televisivi. Un'altra specifica, la CCIR 656 ha invece fissato le condizioni di interfaccia tra i sistemi e le apparecchiature destinate al trattamento dei segnali video digitali.\nSecondo le CCIR 601-2 il segnale video digitale standardizzato \u00e8 costituito dai dati relativi al campionamento di tre componenti del segnale video: la componente di luminanza Y e due componenti di differenza colore Cb e Cr. Queste tre componenti vengono campionate al fine di produrre un segnale digitale formato da 864 campioni di luminanza Y e 432 campioni di crominanza per ogni segnale differenza colore Cb e Cr. Questi valori si riferiscono ad un'immagine televisiva completa con 625 linee e 50 semi-quadri. L'immagine reale, come abbiamo visto, invece lascia inutilizzate alcune aree pertanto i campioni realmente utilizzati sono di meno in quanto i pixel utili alla descrizione dell'immagine sono 720 in senso orizzontale e 576 in senso verticale.\nIl rapporto tra i campioni di luminanza e crominanza all'interno dell'immagine \u00e8 determinato dallo schema di sottocampionamento della crominanza. Gli schemi maggiormente usati sono tre: 4:2:2, 4:1:1 e 4:2:0.\nLo schema 4:2:2 \u00e8 indicato dalla specifica CCIR 601-2 come lo standard di fatto per l'interscambio dei programmi e la diffusione tv.\nGli schemi 4:2:0 e 4:1:1 sono utilizzati da alcuni codec, come il \"Digital Video\", per ridurre ulteriormente la banda occupata dal segnale. Questi due schemi richiedono la stessa larghezza di banda, ma l'ordine dei campioni \u00e8 differente.\nIn un'immagine video trasmessa nel formato 4:2:2, in orizzontale per ogni linea si hanno due campioni di crominanza Cb e Cr ogni quattro campioni di luminanza mentre in verticale si ha la successione di linee identiche. Ci\u00f2 significa che in orizzontale si ha un sottocampionamento mentre in verticale no.\nRidurre la quantit\u00e0 di dati.\nSe proviamo a calcolare il \"bitrate\" necessario alla trasmissione di un segnale video campionato in 4:2:2 a 8 bit avremo delle amare sorprese in quanto ci troveremo di fronte ad un \"bitrate\" necessario di 216 Mb/s, valore molto elevato. Ovviamente se si escludono le parti non significative dell'immagine ovvero, gli intervalli di cancellazione di linea e di quadro, si pu\u00f2 avere un risparmio in termini di \"bitrate\" passando da 216 Mbit/s a 166 Mbit/s.\nIl \"bitrate\" \u00e8 in stretta connessione con la larghezza di banda necessaria per eseguire la trasmissione via radio. Pertanto per poter trasmettere un segnale digitale \u00e8 necessario adattare il bit rate alla larghezza del canale satellitare. Prendendo ad esempio un canale satellitare largo 33 MHz, questo supporta un Symbol Rate di 24,4 Ms/s che equivale, in QPSK, ad un bit rate di 48,8 Mbit/s (fuori dalla codifica Reed-Solomon e convoluzionale). Attualmente viene tollerato un certo degrado di qualit\u00e0 che mantiene il tasso di errori entro valori accettabili, pertanto viene utilizzato frequentemente un \"Symbol Rate\" di 27,5 Ms/s il che equivale ad ottenere un \"bitrate\" massimo di 55 Mbit/s. Tale \"bitrate\" viene ridotto impiegando la codifica convoluzionale e quindi si ottengono diversi valori convenienti di bit rate in funzione del FEC impiegato. Con un FEC di 1/2 si ottiene un bit rate di 25,43 Mbit/s mentre con un FEC di \u215e si ottiene un \"bitrate\" di 44,35 Mbit/s. Attualmente viene largamente impiegato un FEC di \u00be con il quale si ottiene un \"bitrate\" di 38 Mbit/s per un canale come quello utilizzato su Hot Bird largo 33\u00a0MHz e con un Symbol rate di 27,5 Ms/s. I valori ottenuti sono pi\u00f9 favorevoli di quelli indicati dalla norma ETS 300 421 \"Digital Broadcasting sistems for television, sound and data services\" e riportati nella tabella 1.\nNonostante le possibilit\u00e0 del sistema di trasmissione, 38 Mbit/s sono ancora pochi per supportare la trasmissione di un segnale video digitale. Per questo motivo entra in gioco il sistema di compressione MPEG-2 adottato dal DVB. Utilizzando la compressione si ottiene una forte riduzione della quantit\u00e0 di dati da trasmettere permettendo cos\u00ec di sfruttare un unico canale satellitare per la trasmissione di pi\u00f9 programmi televisivi.\nBasti pensare al fatto che attualmente la migliore qualit\u00e0 di trasmissioni dirette agli utenti richiede un \"bitrate\" di circa 8 Mbit/s per ogni programma TV. Pertanto ci\u00f2 lascia intuire che unendo l'MPEG-2 alle tecniche di multiplazione digitale si possano trasmettere grandi quantit\u00e0 di dati. Ci\u00f2 \u00e8 infatti quello che accade con le attuali trasmissioni digitali dove su un solo transponder da 33 MHz pu\u00f2 trovare spazio la combinazione di programmi aventi anche tra loro un diverso bit rate. Alla base di questo principio sta un'importante applicazione, relativa alle tecniche di compressione, attualmente sperimentata dalle trasmissioni RAI. Tali trasmissioni infatti utilizzano la tecnica di \"compressione dinamica\" per mezzo della quale il \"bitrate\" dei singoli programmi che condividono lo stesso bouquet non \u00e8 fisso ma pu\u00f2 variare dipendentemente dalle esigenze istantanee di qualit\u00e0 e quindi di bit rate delle singole immagini. Ad esempio: un programma sportivo con immagini in forte movimento pu\u00f2 avere a disposizione un \"bitrate\" istantaneo elevatissimo sfruttando una maggiore compressione degli altri programmi presenti nello stesso bouquet.\nMPEG-2, indispensabile per il DVB.\nLa televisione digitale DVB (\"Digital Video Broadcasting\") adotta la compressione video chiamata MPEG-2. La sigla MPEG deriva dal nome di un gruppo di lavoro chiamato \"Moving Pictures Expert Group\" che riunisce esperti internazionali del settore con lo scopo di standardizzare le procedure di compressione per servizi televisivi e multimediali. Si tratta in realt\u00e0 di un gruppo di lavoro ISO/IEC con la complicata sigla identificativa JTC1/SC29/WG11, che opera congiuntamente al gruppo 15, della sezione telecomunicazioni della ITU, che invece si occupa di codifica video ATM. Il gruppo MPEG collabora anche con la sezione raccomandazioni della ITU, SMPTE e la comunit\u00e0 americana che si occupa di HDTV.\nMPEG-2 raggruppa le specifiche divenute standard a tutti gli effetti e fissate al 29\u00ba meeting ISO/IEC di Singapore nel novembre 1994. Tali specifiche sono raccolte nel fascicolo ISO/IEC 13813 in tre parti: 13183-1 per il sistema; 13183-2 per il video e 13183-3 per l'audio.\nEsistono altre specifiche MPEG ovvero: MPEG-1, MPEG-3 e MPEG-4; la prima non \u00e8 diversa concettualmente da MPEG-2 ma ha caratteristiche inferiori, mentre MPEG-3 era uno standard per applicazioni con immagini ad alta definizione HDTV in seguito abbandonato. L'MPEG-4 \u00e8 una somma degli standard precedenti, \u00e8 molto flessibile e supporta molte modalit\u00e0 di compressione con bit rate che possono essere estremamente ridotti o molto elevati."}
{"id": "67364", "revid": "125356852", "url": "https://it.wikipedia.org/wiki?curid=67364", "title": "Stato liberale", "text": "Per Stato liberale s'intende una forma di Stato che si pone come obiettivo la tutela delle libert\u00e0 o diritti inviolabili dei cittadini, assicurata dalla legge.\nEssi sono generalmente dotati di una Carta Costituzionale, la quale garantisce e riconosce i diritti fondamentali e sottopone la sovranit\u00e0 dello Stato a una ripartizione dei poteri. Talvolta pu\u00f2 essere definito anche come governo limitato a seconda degli aspetti della sua organizzazione che si desidera mettere in luce; \u00e8 inoltre uno Stato di diritto, contrapposto allo Stato autoritario.\nStoria.\nLe origini dello Stato liberale stanno nei vari interventi per limitare il potere dei monarchi, di cui la Magna Charta inglese rappresenta il primo atto. Con la rivoluzione inglese e soprattutto con la Gloriosa Rivoluzione, si stabilisce la monarchia costituzionale e la divisione dei poteri; l'illuminismo contribuisce a quest'idea, come la rivoluzione francese e la rivoluzione americana, con cui nasce il primo Stato liberale moderno, come descritto dalla Costituzione degli Stati Uniti e dal Bill of Rights; \u00e8 per\u00f2 nel XIX secolo che lo Stato liberale stabilisce le proprie caratteristiche.\nLo Stato liberale, nato con l'ascesa della borghesia, si trasforma in molti paesi in Stato democratico attraverso un processo graduale, attraverso interventi legislativi e revisioni costituzionali con l'allargamento del suffragio e il passaggio del potere esecutivo nelle mani di un Primo ministro legato con un rapporto di fiducia al Parlamento (non a caso, la democrazia vede la preminenza del Parlamento, rappresentante dei vari orientamenti ideologici del popolo, e dunque si incarna nella forma di governo parlamentare). Nello Stato democratico la divisione dei poteri \u00e8 attenuata per quanto riguarda il potere esecutivo e il potere legislativo: questo perch\u00e9 sia il Primo ministro sia il Parlamento traggono la loro legittimazione dall'investitura popolare.\nIn alcuni casi, la naturale evoluzione \u00e8 realizzata anche tramite convenzioni e consuetudini costituzionali (Inghilterra); in altri paesi (Francia) la resistenza delle classi dominanti, sostenitrici dell'ideologia liberale e restie rispetto a un'apertura in senso democratico, porta a scontri violenti (moti del 1848) e alla repressione (come nel caso della Comune di Parigi). In Italia lo Stato liberale nasce, a partire dal Regno di Sardegna (Piemonte sabaudo), con la concessione dello Statuto Albertino da parte del re Carlo Alberto di Savoia (4 marzo 1848), una costituzione sul modello della Costituzione francese del 1791 e anche del Bill of Rights britannico (1689), rimasto in vigore, pur con sostanziali modifiche, fino alla promulgazione della Costituzione della Repubblica Italiana un secolo dopo.\nGli Stati Uniti d'America costituiscono un caso a parte, in cui gli ostacoli alla nascita della democrazia sono di ordine ben diverso da quelli dei paesi europei: pi\u00f9 che una lotta tra classi sociali, gli USA dovranno riuscire a includere nel sistema politico gruppi discriminati come gli afroamericani e gli indiani d'America. Altri paesi, infine, passeranno dal liberalismo alla democrazia solo dopo aver attraversato una fase autoritaria: \u00e8 il caso di Germania, Italia e Spagna.\nDal punto di vista della forma di governo, lo Stato liberale storicamente \u00e8 finito per coincidere con la monarchia costituzionale o con la repubblica parlamentare, tranne negli Stati Uniti (repubblica presidenziale).\nCaratteri dello Stato liberale.\nIl carattere principale \u00e8 il non interventismo da parte dello Stato in ambito sociale ed economico, in modo tale che domanda e offerta non siano influenzate dallo Stato, anche se spesso questi interventi ci sono, soprattutto in ambito di macroeconomia e in periodi di crisi. Inoltre lo Stato interviene comunque nei casi di difesa e ordine pubblico.\nLo Stato liberale nella concezione romantico-ottocentesca si differenzia nella legittimazione del potere tanto dalla democrazia tanto dall'assolutismo monarchico: la sovranit\u00e0 non proviene dall'investitura divina come era sostenuto dai fautori della monarchia assoluta, n\u00e9 dal popolo (come nella democrazia), ma dalla nazione.\nDiritti civili.\nLo Stato liberale garantisce alcuni diritti civili e libert\u00e0 e diritti fondamentali (in diversi gradi rispetto alla situazione politica dello Stato in questione), quali il diritto al giusto processo, la libert\u00e0 di parola, la libert\u00e0 di stampa, l'habeas corpus, la libert\u00e0 religiosa e di associazione, talvolta il diritto di sciopero e il divieto di tortura e di punizioni crudeli o inusuali.\nDivisione dei poteri.\nI tre poteri, legislativo, esecutivo e giudiziario sono divisi, anche se spesso il secondo e il terzo sono esercitati \"in nome del Re\".\nUn esempio di ordinamento liberale monarchico: lo Statuto Albertino.\nLa separazione dei poteri \u00e8 piuttosto netta e, come detto sopra, \u00e8 uno dei caratteri fondamentali dello Stato. Analizziamo ci\u00f2 che avviene nella monarchia costituzionale, che \u00e8 la \"forma di governo\" pi\u00f9 tipica di questa forma di Stato, rappresentata ad esempio, dallo Statuto Albertino italiano (1848):\nStoricamente, la costituzione si configura come un documento ottriato (cio\u00e8 concesso, dal francese \"octroy\u00e9\") dal Re, il quale poneva fine ai moti liberali e, cosa ancora pi\u00f9 importante, delimitava il proprio potere (questa era la funzione peculiare della Costituzione, ovviamente nei modi e limiti a lui pi\u00f9 congeniali, quindi senza mai sfociare in una reale democrazia). La carta costituzionale dello Stato liberale presenta allora due caratteri distintivi: \nUn esempio di questo genere di costituzione \u00e8 lo Statuto Albertino italiano.\nLe funzioni dello Stato liberale sono limitate a compiti di difesa e ordine pubblico: l'intervento in economia \u00e8 solitamente volto e limitato a garantire che i soggetti economici si muovano e operino secondo la legge di mercato, secondo la dottrina economica del \"laissez faire\" (liberismo).\nUn'importante precisazione va fatta per quanto riguarda l'impianto etico dello Stato liberale: esso infatti per definizione \u00e8 antitetico a una vocazione paternalistica che regoli la vita dei cittadini in base a un'etica, sia pure dominante nel paese. Lo Stato liberale \u00e8 quindi intrinsecamente laico, in virt\u00f9 della separazione delle sfere di influenza tra potere pubblico e forme di religione organizzata (es.: \"Libera Chiesa in Libero Stato\" fu un celebre motto attribuito a Cavour, non a caso annoverato tra i principali ispiratori del liberalismo).\nNello Stato liberale gli individui sono liberi di portare avanti una condotta di vita ispirata ai principi dell'autonomia, etica e spirituale. Ogni tentativo di imporre allo Stato un impianto legislativo riconducibile a principi filosofici o religiosi, diversi da quelli dell'autonomia del singolo rispettoso dell'autonomia altrui, \u00e8 da considerarsi illiberale. In questo senso lo Stato liberale \u00e8 uno Stato non-etico.\nEvoluzione dello Stato liberale.\nL'evoluzione contemporanea dello Stato liberale \u00e8 la democrazia liberale, presente in moltissimi ordinamenti. Spesso convive per\u00f2 con la presenza di uno Stato sociale. Spesso lo Stato liberale \u00e8 considerato solo una fase della democrazia liberale, ad esempio nelle lingue anglosassoni si usa l'espressione \"liberal democracy\" per entrambi, e \"liberal State\" solo per indicare la fase storica in cui nascono le democrazie liberali."}
{"id": "67367", "revid": "380654", "url": "https://it.wikipedia.org/wiki?curid=67367", "title": "Data (Star Trek)", "text": "Data \u00e8 un personaggio della serie televisiva di fantascienza \"Star Trek - The Next Generation\" interpretato dall'attore Brent Spiner. Nell'universo di Star Trek, Data \u00e8 un androide che svolge le funzioni di secondo ufficiale, capo operazioni e ufficiale scientifico sull'astronave \"Enterprise\" D ed \"Enterprise\" E. Oltre che nelle serie ' e ', Data appare nel settimo, ottavo, e decimo film di \"Star Trek\".\nIl personaggio.\nData \u00e8 una forma di vita artificiale ed \u00e8 progettato per sembrare umano, anche se a distanza ravvicinata \u00e8 chiaramente distinguibile per la sua pelle biancastra e le iridi oculari giallognole. \u00c8 dotato di un'avanzata forma di intelligenza artificiale e di un cervello positronico con notevoli capacit\u00e0 di elaborazione (60 trilioni di calcoli al secondo) e archiviazione dati (circa 100.000 teraottetti). All'occorrenza dimostra una forza, prontezza di riflessi e velocit\u00e0 molte volte superiori a quelle di un essere umano.\nRicopre nella serie un ruolo per molti aspetti analogo a quello del vulcaniano Spock nella serie classica di \"Star Trek\": rappresenta il membro dell'equipaggio rigidamente condizionato dalla logica e obiettivo osservatore del comportamento umano, da cui \u00e8 affascinato. Spock tuttavia in quanto Vulcaniano sopprime i sentimenti che possiede, rinunciando coscientemente al suo lato umano, Data al contrario aspira a diventare totalmente umano.\nIl suo desiderio di umanit\u00e0, unito alla sua innocenza nel formulare affermazioni che a seconda del contesto possono risultare ingenue, profonde, comiche o offensive per la loro eccessiva sincerit\u00e0, costituisce il fascino di questa figura, che ha rappresentato uno dei personaggi pi\u00f9 popolari della serie.\nCronologia del personaggio.\nData (2 febbraio 2338 - 2379) fu progettato inizialmente dal dottor Arik Soong a partire dal 2154 (Enterprise S4 E6 \"i potenziati\"), progetto poi completato e realizzato dal dottor Noonien Soong, suo pronipote.\nData fu recuperato da un ufficiale della Federazione dal pianeta dove risiedeva Soong. Il pianeta era stato devastato da un'entit\u00e0 cristallina che aveva distrutto tutte le forme di vita. L'androide decise di entrare nella Flotta Stellare e si iscrisse all'Accademia della Flotta. Dopo il diploma all'Accademia, Data fu assegnato all\"'Enterprise\" D e successivamente all'Enterprise E col grado di tenente comandante. Data ha ricevuto le seguenti decorazioni al valore: \"Starfleet Command Decoration for Gallantry\", \"Medal of Honor with Clusters\", \"Legion of Honor\" e \"Starcross\". (\"TNG\": La misura di un uomo)\nNel 2364 Data scopre di avere un fratello maggiore, Lore, un prototipo creato dal dottor Soong. Lore \u00e8 psicotico e disattiva Data cercando poi di sostituirlo a bordo dell\"'Enterprise\" (\"TNG\": Datalore). Lore, tra l'altro, si era alleato con l'entit\u00e0 cristallina per la distruzione di tutte le forme di vita del pianeta di provenienza dei due androidi. Lore \u00e8 un personaggio ricorrente in TNG e rappresenta il doppio perfido e senza scrupoli di Data. (In totale il dottore costru\u00ec sette androidi, ma gli altri furono soggetti a una rapida degradazione dei sistemi neurali e quindi a un'esistenza di breve durata).\nNel 2365 lo specialista in cibernetica Bruce Maddox ottiene l'assegnazione di Data al suo laboratorio per poterlo studiare. Maddox intende disattivare Data e disassemblarlo per poterlo studiare e, in un futuro, replicare. Data rifiuta l'assegnazione e di conseguenza Maddox si rivolge a un giudice per ottenere con la forza la collaborazione di Data. Il capitano Jean-Luc Picard difende Data davanti al giudice affermando che egli \u00e8 un essere senziente. Il giudice accetta la tesi del Capitano e delibera che Data \u00e8 un essere senziente e quindi anche un cittadino della Federazione (\"TNG\": La misura di un uomo).\nDesiderando riprodursi, Data crea l'androide Lal nel 2366, trattandola come una figlia. Sfortunatamente Lal soffre di un difetto irreversibile al sistema neurale e muore pochi giorni dopo essere stata attivata. (\"TNG\": La figlia di Data).\nData viene dichiarato morto una prima volta a seguito di un incidente del 2366. In realt\u00e0 Data viene rapito dal collezionista di rarit\u00e0 Kivas Fajo. In seguito Data viene liberato e Fajo arrestato (\"TNG\": Il collezionista).\nNel 2367 Data viene attivato da un segnale subspaziale generato da un apparecchio del laboratorio del Dottor Soong. Il segnale lo costringe a prendere il comando dell\"'Enterprise\" e a dirigere verso il rifugio del Dottor Soong, Terlina III. Il dottore, che si scopre essere ancora vivo, aveva attivato il segnale dato che voleva consegnare a Data un chip emozionale che aveva progettato appositamente per lui. Lo stesso segnale guida anche Lore il quale, giunto su Terlina III, si finge Data per farsi consegnare dal Dottore il chip e poi lo uccide (\"TNG\": Fratelli).\nNel 2368 la testa di Data viene scoperta nel corso di uno scavo archeologico a San Francisco, dando luogo a un anacronismo. Data e gli ufficiali anziani dell'Enterprise vengono mandati sulla Terra del XIX secolo per investigare sullo strano ritrovamento. Data assiste a una serie di paradossi temporali che coinvolgono anche Guinan e personaggi storici come Mark Twain e Jack London. La testa di Data viene abbandonata nell'Ottocento, gli ufficiali riescono a tornare nel XXIV secolo con il corpo tranne il Capitano Picard. Questi memorizza nella testa dell'androide un messaggio in modo che gli ufficiali nel futuro, ritrovando la testa, riescano a comprendere cosa \u00e8 successo e a evitare lo svolgersi degli avvenimenti (\"TNG\": Un mistero dal passato).\nNel 2370 Data viene rapito da Lore e riesce a innescare una ribellione tra i Borg comandati da Lore. Dopo avere sventato la minaccia nei confronti della Federazione, Data si trova costretto a disassemblare Lore. Dal disassemblamento di Lore, Data recupera il chip emozionale che il dottor Soong aveva progettato per lui (\"TNG\": Il ritorno dei Borg).\nNel 2370 Data conosce una donna che scopre essere la dottoressa Juliana Tainer, moglie e collaboratrice del dottor Soong, in un certo senso la madre di Data. Successivamente Data scopre che Tainer \u00e8 un'androide costruita dal Dottor Soong dopo la morte della sua vera moglie. L'androide sostituta non \u00e8 per\u00f2 a conoscenza della propria vera natura, infatti ella prima aveva divorziato dal dott. Soong e in seguito si era risposata (\"TNG\": Una madre per Data).\nNel 2371 Data decide finalmente di utilizzare il chip emozionale del dott. Soong. Nonostante la difficolt\u00e0 iniziali di adattamento, con il tempo Data riesce a integrare le emozioni prodotte dal chip (nel settimo film). Data disattiva il chip dopo una richiesta del capitano Picard durante una battaglia contro i Borg combattuta sull'Enterprise E (nell'ottavo film). Dopo averlo catturato, i Borg cominciano a innestargli tessuti organici e riattivano il suo chip, cercando di convertirlo alla loro causa e farsi dare i codici di controllo dell\"'Enterprise\". Data prima finge di accettare, poi rompe uno dei due condotti contenenti un liquido refrigerante per i motori a curvatura, dal quale esce una sostanza che distrugge le componenti organiche dei Borg, uccidendone la regina e salvando l'astronave.\nData nel 2379, poco prima di essere promosso a primo ufficiale dell\"'Enterprise\" E, scopre un altro prototipo del dott. Soong, un androide chiamato B-4 (\"be-four\" in inglese suona come \"before\", \"prima\", un riferimento al fatto che fosse stato costruito precedentemente a Data). Poco dopo Data si sacrifica per salvare il capitano Picard dall'esplosione dell'astronave remana \"Scimitar\". Prima della sua morte, Data scarica i propri dati nella memoria di B-4 nella speranza che l'androide possa imparare dai suoi ricordi (nel decimo film).\nSecondo quanto presentato nel romanzo \"Imzadi\" di Peter David, negli anni '90 del ventiquattresimo secolo Data \u00e8 l'ufficiale comandante dell\"'Enterprise\" NCC-1701-F, fregiato del grado di commodoro.\nIn un futuro alternativo creato da Q, Data \u00e8 divenuto professore all'Universit\u00e0 di Cambridge (\"TNG\": Ieri, oggi, domani).\nNel fumetto ', nel 2387 Data si risveglia dentro B4 e quando Picard diventa ambasciatore presso Vulcano assume il comando dellEnterprise\" in qualit\u00e0 di capitano.\nNella serie \"\", la matrice positronica di B4 non si adatta ai ricordi di Data. B4 si trova smontato in un laboratorio dell'istituto Daystrom e venne usato come base per la creazione di androidi da parte di Bruce Maddox.\nRapporti sociali.\nI rapporti tra Data e i suoi amici sono basati su un senso di familiarit\u00e0 derivati da un frequente contatto fisico e visuale con gli altri membri dell'equipaggio. Data spiega che i suoi percorsi neurali si abituano alla presenza di \"pattern\" sensoriali derivati dalla presenza di alcune persone. Data ha avuto anche una breve relazione intima con la sua compagna di equipaggio Tasha Yar (\"Contaminazione\" TNG) nel 2364. In seguito cerca di simulare un rapporto romantico con la sua compagna di equipaggio Jenna D'sora (\"TNG\": Programma: amore) nel 2367, ma senza successo. Data ha inoltre avuto un rapporto intimo con la regina dei Borg.\nL'androide possiede una gatta di nome Spot.\nIspirazione.\nLa caratterizzazione di Data deriva da uno sceneggiato per la televisione scritto da Gene Roddenberry negli anni settanta. Lo sceneggiato doveva parlare delle avventure di un androide alla ricerca del segreto per diventare umano. Durante l'episodio pilota dello sceneggiato, l'androide doveva avere anche dei rapporti intimi con una donna umana, ma i censori della rete non furono convinti da Roddenberry e bloccarono il film (mentre pi\u00f9 di dieci anni dopo i censori non ebbero nulla da ridire quando Data ebbe un rapporto intimo con Tasha Yar)."}
{"id": "67371", "revid": "1259603", "url": "https://it.wikipedia.org/wiki?curid=67371", "title": "Movimento pacifista", "text": "Il movimento pacifista \u00e8 un movimento sorto negli ultimi decenni del XX secolo che ha come obiettivo contrastare il verificarsi di guerre e ridurre, per quanto possibile, la violenza tra esseri umani. Ha inoltre l'obiettivo di garantire la sicurezza sanitaria fondamentale ponendo fine alla guerra e implementando diritti umani fondamentali, compreso l'accesso universale almeno a livelli minimi di sopravvivenza di aria, acqua, cibo, assistenza medica e giustizia sociale. \nDescrizione.\nCaratterizzato principalmente dalla convinzione che gli esseri umani non dovrebbero farsi guerra l'un l'altro o ingaggiare violenti conflitti etnici a causa di lingua, razza o risorse - o conflitti etnici a causa di religioni o ideologie. \nIl movimento pacifista si oppone alla proliferazione di tecnologie pericolose e armi di distruzione di massa, in particolare armi biologiche e nucleari. Come molti altri movimenti analoghi che si battono a favore dei diritti civili, ha sostenuto e favorito la formazione di associazioni politiche e Partiti Verdi in molti Paesi democratici verso la fine del XX secolo.\nUno dei pi\u00f9 grandi esponenti del Pacifismo fu Baraw Sukraj."}
{"id": "67372", "revid": "1982", "url": "https://it.wikipedia.org/wiki?curid=67372", "title": "Stemma Italiano", "text": ""}
{"id": "67383", "revid": "125173831", "url": "https://it.wikipedia.org/wiki?curid=67383", "title": "Popoli indigeni", "text": "Per popoli indigeni o aborigeni o nativi oppure autoctoni (dal latino \"indigena\", composto di inde, \"ivi\", e -geno, \"nato\", corrispondente latineggiante del lemma autoctono) si intendono quelle popolazioni le cui origini della presenza, in un particolare territorio, risalgono alla preistoria.\nTerminologia.\nIl termine viene utilizzato con uno spettro pi\u00f9 ampio, prescindendo spesso dalla caratteristica delle presenza territoriale ininterrotta dalle et\u00e0 primordiali, anche a causa dell'evidente difficolt\u00e0 nello stabilirne la diretta discendenza.\nEsso viene cos\u00ec ad indicare pi\u00f9 spesso l'anteriorit\u00e0 di occupazione di un territorio rispetto alla dominazione coloniale e la conseguente condizione di popolo oppresso e tutt'oggi in lotta per l'emancipazione e la conquista di diritti umani e civili. \nNel 1982 il \"United Nations Working Group on Indigenous Populations\" (WGIP) ha coniato una definizione legale (proposta preliminarmente da Jos\u00e9 R. Mart\u00ednez-Cobo, \"Special Rapporteur on Discrimination against Indigenous Populations\").\nStoria.\nStoricamente i popoli indigeni si sono opposti a qualsiasi tentativo da parte degli estranei di definire la propria identit\u00e0 o influenzare le loro strutture tradizionali di \"governance\". Per altro verso, per buona parte dell'affermazione delle forme di Stato moderno tali popolazioni hanno rappresentato una contraddizione intrinseca stesso principio di cittadinanza, tanto che la stessa civilt\u00e0 occidentale \u00e8 giunta a riconoscerli come soggetti di diritto assai tardi. Negli Stati Uniti d'America \u00e8 solo il 1924 che si segnala come l'anno in cui i nativi americani ottennero la cittadinanza USA, mentre in Australia gli appartenenti alle popolazioni autoctone dovettero attendere il 1967. \nAncora al giorno d'oggi vi sono Stati dove la preponderanza nazionale di una componente si esprime con la negazione alle minoranze indigene dei minimi requisiti dell'appartenenza alla comunit\u00e0 statuale: ad essi si rivolge la Dichiarazione dei diritti dei popoli indigeni, a seguito della quale nel maggio 2016 la quindicesima sessione dello \"United Nations Permanent Forum on Indigenous Issues\" (UNPFII) ha ribadito la necessit\u00e0 di \"speciale protezione\" dei gruppi etnici, i cui diritti specifici derivano da una presenza territoriale anteriore al pi\u00f9 recente insediamento umano\nPare, secondo alcune fonti redatte dagli stessi conquistadores, che le popolazioni Indigene non riuscissero a usare le scale. Il funzionamento di queste non era chiaro agli occhi dei nativi e in alcune localit\u00e0 non sono state ritrovati ruderi o resti di scale\nNativismo.\nCon nativismo si intende che uno Stato persegue una politica atta a dare privilegi alla popolazione nativa del territorio:\nun esempio \u00e8 la Germania del Terzo Reich che dava diritti e privilegi ai tedeschi autoctoni mentre i popoli non-nativi quali Ebrei, Rom e Africani venivano perseguitati.\nPolitiche di nativismo al giorno d'oggi si possono trovare in Liberia, che concede la cittadinanza solo a nativi africani, o in Cina, che privilegia il gruppo autoctono maggioritario di etnia Han.\nIn Zimbabwe, dopo la guerra civile rhodesiana, Robert Mugabe persegu\u00ec una politica di esproprio e persecuzione nei confronti dei cittadini bianchi di origine europea, a favore dei cittadini neri africani autoctoni.\nNell'Europa balcanica, dopo l'indipendenza dagli ottomani, gli Stati locali emisero leggi per espellere le persone di ceppo turco di origine asiatica, a favore dei nativi europei.\nAltri progetti.\n mm abomino"}
{"id": "67384", "revid": "1522738", "url": "https://it.wikipedia.org/wiki?curid=67384", "title": "Fanteria dello spazio", "text": "Fanteria dello spazio (\"Starship Troopers\") \u00e8 un romanzo di fantascienza di Robert A. Heinlein pubblicato per la prima volta nel 1959.\nInsignito del Premio Hugo nel 1960, \u00e8 considerato una pietra miliare del filone della space opera militare. Su di esso sono liberamente basati tre film, due serie animate e vari giochi.\nStoria editoriale.\nScritto come romanzo per ragazzi per l'editore Scribner's, fu da questi rifiutato ponendo cos\u00ec fine alla lunga e proficua collaborazione con Heinlein. \"Fanteria dello spazio\" fu pubblicato per la prima volta in due puntate, in forma ridotta e con il titolo di \"Starship Soldier\", nei numeri di ottobre e novembre 1959 di \"The Magazine of Fantasy and Science Fiction\" e nel dicembre di quello stesso anno in volume rilegato.\nIl romanzo usc\u00ec per la prima volta in italiano il 25 febbraio 1962, nella collana fantascientifica \"Urania\". \u00c8 stato pi\u00f9 volte ripubblicato, con la medesima traduzione, anche coi titoli Starship Troopers - Fanteria dello spazio e col titolo originale Starship Troopers.\nTrama.\nJuan \"Johnny\" Rico \u00e8 un giovane appartenente a una ricca famiglia, che decide di non lavorare nell'azienda del padre e di partire volontario come fante spaziale.\nLa storia si articola nel suo iter militare, dalla vita durissima nei centri di addestramento reclute in Nord America, alla prima linea nello spazio, dove nel frattempo l'Umanit\u00e0 \u00e8 appena entrata in guerra con una razza di extraterrestri aracnoidi ostili. Oltre agli eventi bellici sono riportati spaccati della vita sulla Terra e su altri pianeti.\nLe battaglie affrontate da Juan, non solo fisiche ma prevalentemente psicologiche, lo trasformeranno da frivolo diciottenne in un comandante competente e responsabile.\nAmbientazione.\nSociet\u00e0.\nNel corso della narrazione la filosofia e l'organizzazione della societ\u00e0 ideata da Heinlein per il romanzo \u00e8 presentata, oltre che dagli avvenimenti, anche in lezioni di storia e filosofia seguite da Juan durante il suo addestramento e a scuola (queste ultime in forma di \"flashback\").\nLa sua originalit\u00e0 ben riflette le idee iconoclaste e anticonformiste in campo sociale e politico dell'autore, espresse anche in altri romanzi, e ha suscitato veementi controversie nel pubblico e nella critica. Anche in questo caso l'esposizione delle idee dell'autore \u00e8 sostanzialmente affidata a un personaggio, il professore delle scuole superiori Jean V. Dubois, che promuove e asseconda una presa di coscienza da parte del protagonista.\nL'impostazione sociale e legislativa esistente \u00e8 il risultato della riorganizzazione dopo una guerra mondiale svoltasi almeno un secolo prima. La struttura \u00e8 quindi presentata come stabile da molto tempo.\nLa \"Federazione Terrestre\" in cui vive Juan \u00e8 cosmopolita, senza alcuna suddivisione in stati (l'origine filippina del protagonista trapela nelle ultime pagine) e comprende la Terra e altri pianeti. La forma di governo \u00e8 basata su una sorta di meritocrazia non-ereditaria e autoselezionata, in cui tutti i residenti godono di un notevole grado di libert\u00e0 in campo economico, sessuale, di parola, ecc. ma non della piena cittadinanza, requisito per godere dell'elettorato attivo, dell'elettorato passivo e della possibilit\u00e0 di insegnare storia e filosofia. L'origine di tale sistema risale alla decisione di alcuni veterani, nel periodo di caos postbellico, di riservare a s\u00e9 stessi le decisioni importanti, in particolare a partire dal giudizio e dall'esecuzione di commilitoni che si erano macchiati di crimini.\nLa cittadinanza \u00e8 appannaggio esclusivo di chi ha svolto il Servizio Federale volontario per la durata minima prevista di due anni. Heinlein presenta alcune delle possibilit\u00e0 del Servizio Federale, che non \u00e8 obbligatoriamente militare: oltre alle principali armi e corpi militari, esso contempla la ricerca scientifica, opere pubbliche su altri pianeti e persino fare da cavia a nuovi farmaci, ove il candidato non sia proficuamente utilizzabile in nessun altro compito. Durante tale periodo di servizio volontario, l'aspirante cittadino \u00e8 asservito anima e corpo alla protezione e al bene della Federazione. \u00c8 possibile interrompere il servizio in qualsiasi momento, con l'unico effetto di una permanente esclusione dai diritti politici attivi e passivi.\nEssendoci perfetta uguaglianza di sessi e di etnia, tutti i volontari maggiorenni possono partecipare con pari opportunit\u00e0. Il Servizio \u00e8 un diritto incondizionato di tutti, a prescindere dalla loro idoneit\u00e0 a compiti specifici. In un passaggio che riguarda il reclutamento, un medico spiega al protagonista che l'unico motivo di inidoneit\u00e0 al servizio federale \u00e8 l'incapacit\u00e0 di comprendere il significato del giuramento da prestare. In tempo di pace i richiedenti vengono abitualmente scoraggiati da truculente descrizioni dei pericoli e delle difficolt\u00e0 del servizio.\nMalgrado ci\u00f2, il regime politico del romanzo non pu\u00f2 essere considerato un regime militarista in senso stretto, in quanto l'esercizio dei diritti inerenti alla cittadinanza \u00e8 sospeso sino al termine del Servizio Federale e per chi scelga al termine di entrare a farne parte stabilmente come membro di carriera, ad esempio come ufficiale. Quindi ai militari in servizio attivo sono preclusi sia le cariche elettive (e quindi il potere), sia il diritto di voto.\nSecondo la dottrina, un individuo che abbia scelto volontariamente di completatare almeno due anni di Servizio Federale \u00e8, per auto-selezione, meglio dotato di senso di responsabilit\u00e0 pubblica e dunque \"pi\u00f9 probabilmente idoneo\" all'esercizio dei diritti politici attivi e passivi. Un elettore cos\u00ec selezionato avrebbe maggiori probabilit\u00e0 di esercitare responsabilmente il diritto di voto, in quanto avrebbe dimostrato nella pratica di essere pronto a pagare personalmente un prezzo non indifferente (due anni della propria vita) per conquistarlo. Analogamente, un candidato a una carica elettiva avrebbe maggiori probabilit\u00e0 di dimostrarsi un efficace servitore della cosa pubblica in quanto avrebbe gi\u00e0 dimostrato di essere disposto a mettersi fisicamente al servizio della societ\u00e0. Questo tema ricorre pi\u00f9 volte nelle opere di Heinlein sotto l'acronimo \"TANSTAAFL\" (\"There Ain't No Such Thing As A Free Lunch\"): letteralmente, \"non esistono pasti gratis\"; figurativamente, solo ci\u00f2 che viene acquisito con fatica e sacrificio ha un reale valore per l'individuo. L'autore critica quindi apertamente il principio dell'attribuzione universale, \"per diritto di nascita\", dei diritti politici.\n\u00c8 inoltre evidente una esplicita critica alle \"democrazie del XX secolo\" che, secondo il romanzo, sono cadute perch\u00e9 \"la gente \u00e8 stata illusa di poter semplicemente votare per qualsiasi cosa volesse... e di poterlo ottenere senza fatica, n\u00e9 sudore, n\u00e9 lacrime\". Il personaggio del colonnello Dubois, generalmente ritenuto la voce di Heinlein, bolla come irrealistico il famoso passaggio della Dichiarazione di indipendenza degli Stati Uniti d'America riguardo agli inalienabili diritti \"alla vita, alla libert\u00e0 e alla ricerca della felicit\u00e0\". Nessuno pu\u00f2 impedire la ricerca della felicit\u00e0, ma il Professor Dubois asserisce che i diritti alla vita e alla libert\u00e0 siano tutt'altro che inalienabili: essi sussistono soltanto se sono attivamente conquistati, coltivati e difesi, spesso a prezzo di grandi sofferenze e sacrifici.\nCritiche analoghe vengono rivolte al Comunismo e alla tecnocrazia (\"il governo dei cervelloni\"), che non assicura automaticamente la responsabilit\u00e0 civile di coloro che aspirano alle cariche pubbliche.\nIl crimine \u00e8 presentato come un fenomeno ormai raro e appartenente al passato, notevolmente ridotto dall'uso di punizioni corporali (\"punizioni insolite\", cfr. 8\u00b0 emendamento). La fustigazione sotto controllo medico, applicata anche in ambito scolastico, ha soppiantato le pene detentive ed \u00e8 caratterizzata da un limitato stigma sociale per chi vi incappi. Il dolore fisico, secondo l'autore, \u00e8 il meccanismo di difesa naturale, sviluppato in milioni di anni di evoluzione, che rende consapevole l'individuo della propria condotta quale rischio per la propria sopravvivenza: l'autore denuncia come irrazionale e \"pseudo-scientifico\" il rifiuto di avvalersi di tale meccanismo di difesa per educare alla \"sopravvivenza sociale\". La pena capitale, tramite impiccagione, \u00e8 inflitta solo per i crimini gravissimi, talmente inumani che, secondo l'autore, la probabilit\u00e0 di dissuadere l'autore dal reiterarli \u00e8 minima. La pena di morte sarebbe quindi un meccanismo di difesa sociale, tramite l'eliminazione dell'individuo fonte di pericolo. L'autore, diversamente da altri sostenitori della pena capitale, sembrerebbe escluderne l'efficacia come deterrente. L'ergastolo viene ritenuto un'inaccettabile e dispendiosa crudelt\u00e0.\nL'esercizio del mantenimento dell'ordine \u00e8 quindi intransigente ma non autoritario e secondo l'autore, citando testualmente, \"essenzialmente benevolo negli intenti\".\nTecnologia.\nNel romanzo la tecnologia, preponderante per la guerra, non \u00e8 descritta in dettaglio ad eccezione delle astronavi e delle Tute Potenziate; Johnny Rico dispone di armamentario moderno per esempio armi atomiche portatili, ma per lo studio fa ricorso ai libri che potrebbero ancora essere cartacei.\nAstronavi.\nLe astronavi descritte nel romanzo sono solo quelle militari in forze alla fanteria spaziale, pur essendo presenti accenni a navi da trasporto e da crociera. Le navi trasportano i fanti in orbita intorno al pianeta su cui verr\u00e0 svolta la missione, per poi sparare delle capsule contenenti i fanti in tuta potenziata direttamente sulla superficie. Nei viaggi interstellari le navi sono spinte dall'ipotetica \"propulsione \u010cerenkov\", che permetterebbe di viaggiare a una velocit\u00e0 superiore a quella della luce. In un passo \u00e8 indicato come un'astronave con questo tipo di propulsione possa coprire la distanza tra il Sole e Capella in sei settimane. Nel libro la distanza indicata \u00e8 di 46 anni luce, quindi la velocit\u00e0 sarebbe leggermente superiore a quella di un anno luce al giorno.\nHeinlein non scende nei dettagli sulla tecnologia: l'idea alla base della propulsione non \u00e8 spiegata, come non \u00e8 specificato il sistema con cui viene generata la gravit\u00e0 artificiale a bordo dei trasporti.\nLe astronavi militari sono prevalentemente pilotate da donne, considerate maggiormente dotate di capacit\u00e0 di calcolo, immaginato probabilmente manuale e senza computer.\nTuta potenziata.\nAl centro della storia c'\u00e8 la \"tuta potenziata\". Questo strumento \u00e8 descritto come un enorme scafandro, utilizzabile anche come tuta spaziale, che permette al fante spaziale di essere lanciato sul campo di battaglia (un pianeta) dallo spazio. Le tute hanno dei sensori di vario genere, ed il casco \u00e8 dotato di \"visualizzatori\" o \"display\" perch\u00e9 il fante possa leggere in tempo reale informazioni necessarie ed avere al contempo una pi\u00f9 efficace visuale radar o infrarossa, permettendo cos\u00ec di poter operare in situazioni diverse, ad esempio di notte. Il casco permette un puntamento pi\u00f9 accurato dell'arma in uso. Durante un'esercitazione simulata, infatti, il protagonista ricorre ad un puntamento a vista, cagionando la morte virtuale di un suo compagno e subendo un'autentica punizione corporale.\nLa tuta non deve essere pilotata, in quanto amplifica i movimenti di chi la indossa, permettendo ad esempio di compiere salti molto alti, oltre alla possibilit\u00e0 di volare per brevi distanze grazie alla spinta di razzi. La tuta pu\u00f2 essere anche equipaggiata con diversi tipi di armi, dai lanciafiamme fino alle armi atomiche.\nOpere derivate.\nFilmografia.\nDal romanzo \u00e8 stata liberamente tratta una serie di film live-action a partire dal 1997, il primo dei quali ha avuto un buon riscontro commerciale:\nVideogiochi.\nDue videogiochi sono ispirati alla trasposizione cinematografica:"}
{"id": "67388", "revid": "400694", "url": "https://it.wikipedia.org/wiki?curid=67388", "title": "William Riker", "text": "William Riker, nome completo William Thomas Riker, anche conosciuto come William T. Riker, \u00e8 un personaggio immaginario dell'universo fantascientifico di \"Star Trek\". Apparso per la prima volta nella serie televisiva ', compare in seguito anche in altre serie serie del \"franchise\", quali: ', ', ' e ', oltre che nei quattro film con protagonista l'equipaggio di \"TNG\". Il suo duplicato Thomas Riker appare inoltre in '. \u00c8 il primo ufficiale dell'astronave USS \"Enterprise\" D e successivamente dell'astronave USS \"Enterprise\" E, divenendo in seguito capitano della USS \"Titan\". Il capitano Jean-Luc Picard \u00e8 solito chiamarlo \"Numero Uno\" o, raramente, Will.\n\u00c8 interpretato dall'attore Jonathan Frakes (anche regista di alcuni episodi e di due film della serie, \"Primo contatto\" e \"Star Trek - L'insurrezione\"). Nella serie viene chiamato \"Will\" dagli amici, mentre quelli che non hanno familiarit\u00e0 con lui lo chiamano a volte \"Bill\" (come la Dottoressa Crusher in \"\", TNG). Dopo la fine della serie \"The Next Generation\", Riker con gli altri personaggi dell'equipaggio dell'Enterprise D \u00e8 apparso nei successivi quattro film della serie.\nIl personaggio.\nLe notizie biografiche su Riker prima della sua assegnazione alla USS Enterprise sono semplicemente desunte da alcuni riferimenti in vari episodi della serie \"The Next Generation\".\nWill Riker \u00e8 nato a Valdez in Alaska, pianeta Terra, nell'anno 2335, da Kyle Riker e da Elizabeth, detta Betty, morta quando William aveva 2 anni. Nel 2350 all'et\u00e0 di 15 anni il padre lo abbandona mentre la madre era morta 13 anni prima. William prova risentimento verso suo padre e non parla con lui fino al 2365, quindici anni dopo.\nRiker a 18 anni entra nell'Accademia della Flotta Stellare nel 2353 e si diploma 4 anni dopo nel 2357 all'et\u00e0 di 22 anni. Una delle sue prime assegnazioni lo porta sull'astronave \"USS Potemkin\" (classe \"Excelsior\") sul pianeta Betazed, dove conosce Deanna Troi, con la quale ha una relazione.\nSuccessivamente serve come tenente e tenente comandante sulla USS \"Hood\". Riker fu assegnato due volte sulla Hood; durante il secondo periodo (2361-2364) ha effettuato un teletrasporto di emergenza da un pianeta, durante il quale si \u00e8 creata una copia esatta di Riker, che \u00e8 rimasta sul pianeta.\nSette anni dopo il diploma, all'et\u00e0 di 29 anni, Riker richiede di essere trasferito sulla USS \"Enterprise\" (NCC-1701-D), l'astronave ammiraglia della Federazione.\nStoria.\n\"The Next Generation\".\nSull\"'Enterprise\" (NCC-1701-D) Riker svolge per tutta la serie \"The Next Generation\" la mansione di primo ufficiale del Capitano Jean-Luc Picard per quasi quindici anni. A seguito di questo incarico la rapida carriera di Riker si blocca: egli decide di rimanere sull'Enterprise anche se gli vengono offerti nel corso degli anni diversi comandi.\nCon i membri dell'equipaggio dell\"Enterprise\", Riker intreccia un rapporto di amicizia diverso da quello stretto dal Capitano Picard il quale, in quanto Capitano dell'astronave, mantiene perlopi\u00f9 un rapporto maggiormente distaccato con l'equipaggio.\nA bordo dell\"Enterprise\", Riker riesce a salvare il suo duplicato dalla superficie del pianeta che lo aveva intrappolato. Il duplicato continua la sua carriera nella Federazione con il nome di \"Tom Riker\".\nFilm.\nDopo la distruzione dell'USS \"Enterprise\" (NCC-1701-D) nel 2371 (\"Generazioni\"), Riker viene riassegnato come primo ufficiale all\"'Enterprise\" E, sempre sotto il comando del Capitano Picard.\nNel 2379, a 44 anni, Riker finalmente accetta la promozione a capitano e l'assegnazione ad un'astronave diversa dall\"Enterprise\", la USS \"Titan\". Nello stesso anno sposa Deanna Troi (\"Star Trek - La nemesi\").\n\"Picard\".\nNel 2399, a 64 anni, Riker si \u00e8 stabilito insieme a Deanna Troi sul pianeta Nepenthe assieme alla loro figlia Kestra, pur rimanendo un capitano formalmente attivo all'interno della Flotta Stellare. Nello stesso anno, accetta un incarico temporaneo per fronteggiare la crisi dei \"synth\".\nAltre apparizioni.\nNell'episodio della di \"\", \"Diritto di morte\", William viene chiamato da Q per testimoniare ad un processo di un altro Q (Quinn), che vorrebbe essere liberato e reso mortale; assieme a lui vengono evocati anche Isaac Newton e Maury Ginsberg, poich\u00e9 anche loro hanno avuto a che fare con Quinn.\nNell'episodio finale di ', \"Federazione prossima frontiera\", vi \u00e8 un cross-over con l'episodio della settima stagione di ' \"La Pegasus\", nella quale Riker in preda a dubbi sull'obbedienza o meno a certi ordini immorali di un ufficiale superiore esplora e studia la riproduzione, sul ponte ologrammi dell'Enterprise D, dell'ultima missione del capitano Archer sull'Enterprise NX-01; durante l'episodio \u00e8 presente come comparsa anche il consigliere dell'Enterprise D Deanna Troi e come apparizione sotto forma di voce il Tenente Comandante Data.\nWilliam Riker appare in alcuni episodi della serie animata \"\", in cui figura come capitano dell'astronave USS \"Titan\", cui viene trasferito il guardiamarina Brad Boimler, uno dei protagonisti della serie, dove, a causa di un malfunzionamento del teletrasporto, verr\u00e0 duplicato, similmente a quanto gi\u00e0 accaduto allo stesso Riker.\nThomas Riker.\nThomas Riker \u00e8 il duplicato generato dal malfunzionamento del teletrasporto.\nDato che Riker legalmente \u00e8 William Thomas Riker, il suo doppio ha deciso di utilizzare il secondo nome Thomas in modo da distinguersi dal \"fratello\".\nThomas venne creato otto anni prima su Nervala IV, prima del suo ritrovamento da parte dell\"Enterprise\" e al momento dello sdoppiamento era il secondo ufficiale della sua astronave, la USS Potemkin.\nDopo il recupero ha continuato per un breve periodo la sua carriera nella Federazione, ma in seguito si \u00e8 unito alle forze ribelli Maquis e le ha aiutate a rubare l'astronave USS \"Defiant\" dalla base Deep Space Nine. Il capitano Benjamin Sisko allora ha consentito ai Cardassiani di catturare la \"Defiant\", a condizione che l'astronave fosse restituita alla Federazione e che Thomas Riker non fosse giustiziato.\nThomas Riker \u00e8 presumibilmente vivo, ma di lui si sono perse le tracce a seguito della sconfitta dei Cardassiani da parte del Dominio."}
{"id": "67389", "revid": "4", "url": "https://it.wikipedia.org/wiki?curid=67389", "title": "James Alfred Wight", "text": ""}
{"id": "67390", "revid": "56620", "url": "https://it.wikipedia.org/wiki?curid=67390", "title": "Bretwalda", "text": "Bretwalda \u00e8 un titolo nobiliare sassone (equivalente a re), che venne forse usato da alcuni dei monarchi dei reami d'Inghilterra (la cosiddetta \"eptarchia anglosassone\"), nella seconda met\u00e0 del I millennio d.C. Un tale re era considerato come il signore di diversi regni anglosassoni. Non si trattava di un titolo in quanto tale, e certamente non venne ereditato n\u00e9 mantenuto all'interno di un regno. La maggior parte dei \"bretwalda\" dovette combattere per ottenere il potere; la violenza non mancava mai nella politica anglosassone.\nIl termine deriva dall'anglosassone \"bretanwealda\", \"signore di Britannia\" \u2014 riferendosi alle pretese di signoria dei re sassoni sui Britanni.\nContrariamente a quanto si crede comunemente, san Beda il Venerabile non usa il titolo di \"Bretwalda\" per i primi sette re del seguente elenco. La parola appartiene infatti all'antico inglese, mentre Beda scriveva in latino. Egli definisce il potere di questi re con il termine di \"imperium\". La \"Cronaca anglosassone\" utilizza Beda come fonte per i primi sette re e vi aggiunge i successivi re del Wessex, principalmente perch\u00e9 di origine sassone occidentale. Il termine \"bretwalda\" \u00e8 problematico e viene accantonato in favore della parola \"signore\", che meglio descrive le relazioni che il re teneva con gli altri vari re e popoli della Britannia.\nUn \"bretwalda\" esercitava la signoria su diversi altri regni, spesso acquisiti tramite matrimoni. Un chiaro segno di signoria era la concessione ad un territorio degli statuti propri di un altro regno. Quando un re di un grande regno, come ad esempio la Mercia, governava come \"bretwalda\" su un altro grande regno, come ad esempio l'Anglia Orientale, il rapporto era pi\u00f9 equo che nel caso in cui il suo potere si estendesse su uno pi\u00f9 piccolo, come ad esempio quello di Hwicce.\nLista dei \"Bretwalda\".\nL'elenco originale dei bretwalda non contiene i re Etelbaldo e Offa di Mercia, ma con tutta probabilit\u00e0 erano considerati signori ai loro tempi e sono inclusi qui sopra. Beda non registra Etelbaldo o Offa, poich\u00e9 ebbero il titolo dopo la sua morte nel 735).\nEsistono pochi dati in merito all'uso effettivo del titolo di \"bretwalda\" nel periodo anglosassone. Cadde gradualmente in disuso attorno o dopo l'invasione danese degli anni 860 e 870. Durante questa fase di invasione e insediamento, i vecchi e potenti regni di Northumbria, East Anglia, Essex e gran parte della Mercia vennero sconfitti dai vichinghi danesi. Il Wessex resistette sotto re Alfredo, che strinse legami con Wessex e Mercia, una mossa importante verso la costituzione di un regno inglese. Alfredo venne chiamato \"re degli anglosassoni\" in alcuni statuti, mentre suo nipote Atelstano venne per primo chiamato re d'Inghilterra. Il regno inglese venne tuttavia stabilmente fondato solo con Edgardo."}
{"id": "67399", "revid": "400694", "url": "https://it.wikipedia.org/wiki?curid=67399", "title": "Deanna Troi", "text": "Deanna Troi \u00e8 un personaggio immaginario dell'universo fantascientifico di \"Star Trek\", dell'epoca di ' (XXIV secolo), interpretato dall'attrice Marina Sirtis. Il personaggio \u00e8 apparso nell'intera serie ', in tre episodi di ', in quattro film, nel settimo episodio della prima stagione di ' e nel decimo episodio della serie animata \"\".\nCaratteristiche.\nIl consigliere Troi \u00e8 uno dei personaggi pi\u00f9 persistenti della serie TNG. Per rendere il personaggio pi\u00f9 visibile i produttori hanno deciso di fargli compiere anche mansioni non originariamente previste come la decisione di concorrere per una promozione, quando nell'ultima stagione viene promossa al grado di comandante, pur restando consigliere.\nDeanna Troi \u00e8 l'unico componente dell'equipaggio spesso in abiti civili; nell'ultima stagione indossa degli abiti vagamente esotici. La Sirtis ha affermato che il suo ruolo era quello di rendere la serie pi\u00f9 sexy. Durante la sesta stagione Troi ha dovuto temporaneamente indossare l'uniforme. In quell'occasione il comando dell\"'Enterprise\" era stato temporaneamente affidato al capitano Eward Jellico (durante quel periodo Picard era stato assegnato a una missione segreta). I produttori decisero che il nuovo look di Troi era utile alla serie e quindi lo mantennero.\nL'accento di Troi (nella versione inglese) \u00e8 un'altra delle caratteristiche del personaggio che sono mutate con il passare del tempo. Originariamente alla Sirtis (che nella vita reale ha un accento inglese) venne chiesto di creare un suono esotico, come di un accento slavo. Col trascorrere delle puntate i produttori dovettero introdurre altri Betazoidi e il loro accento era tendente a quello americano, allora decisero con la Sirtis di modificare gradualmente l'accento di Troi per renderlo pi\u00f9 convenzionale. Infatti nei film di Star Trek la Sirtis recita utilizzando il suo accento naturale.\nBiografia del personaggio.\nInfanzia e giovent\u00f9.\nDeanna Troi \u00e8 nata il 29 marzo 2336 a El-Nar sul pianeta Betazed. Sua madre, betazoide, \u00e8 l\u2019ambasciatrice Lwaxana Troi e suo padre, umano, \u00e8 il luogotenente della Flotta Stellare Ian Andrew Troi. Bench\u00e9 Troi difetti nelle capacit\u00e0 extrasensoriali rispetto a un Betazoide (per via della sua parte umana) essa \u00e8 dotata di una forte empatia che le consente di indagare gli alieni ostili che incontra e di una limitata capacit\u00e0 telepatica, ella infatti pu\u00f2 trasmettere e ricevere telepaticamente solo quando \u00e8 vicina al soggetto ricevente e/o trasmettitore. Le sue capacit\u00e0 empatiche, comunque, sono limitate agli alieni con una struttura cerebrale simile a quella umana.\nFin da bambina, lei era stata promessa sposa a un umano di nome Wyatt Miller. Loro si sarebbero dovuti sposare quando fossero diventati adulti, ma pochi giorni prima del matrimonio i due si sono lasciati e le nozze sono state annullate.\nEssendo vissuta su Betazed, Deanna ha avuto poche possibilit\u00e0 di entrare in contatto con la cultura umana ma il padre la sera le raccontava storie western per farla addormentare e questo ha prodotto un suo interesse per il genere.\nTroi aveva una sorella di nome Kestra, ma non \u00e8 mai riuscita a conoscerla, dato che Kestra \u00e8 morta quando Deanna era ancora neonata.\nTroi si \u00e8 laureata all'universit\u00e0 di Betazed con la qualifica di Psicologa. Ha svolto la funzione di \"consigliere\" a bordo dellEnterprise\" D e in seguito a bordo dellEnterprise\" E.\nFlotta Stellare.\nSecondo il romanzo \"Imzadi\", Troi decise di entrare nella Flotta Stellare per seguire William Riker con cui aveva una relazione romantica. Questa parte della vita di Troi non \u00e8 specificata nei film o telefilm ma usualmente viene considerata parte integrante dell'universo di Star Trek.\nNel 2364 \u00e8 stata assegnata col grado di tenente comandante all'astronave \"Enterprise\" e nel 2370 \u00e8 stata promossa al grado di comandante.\nNel 2365 Deanna ha avuto un figlio chiamato Ian Andrew, come suo padre. Il figlio era stato generato da un'entit\u00e0 di energia con cui era entrata in contatto. Suo figlio \u00e8 invecchiato molto velocemente ed \u00e8 morto dopo pochi giorni.\nNel 2372 dopo l'atterraggio di emergenza dell'Enterprise D viene trasferita sull\"'Enterprise\" E.\nNel 2379 dopo una lunga relazione con lunghi periodi di pausa Deanna Troi sposa William Riker (). Dopo il matrimonio viene trasferita sulla USS Titan, astronave assegnata al comando di William Riker.\nIn un futuro alternativo creato da Q nell'episodio finale di TNG (\"Ieri, oggi e domani\"), Troi muore per cause sconosciute (sebbene sembra sia stato un incidente) nel 2377. Per via della sua morte Worf (che aveva iniziato una storia romantica con Deanna) e Riker rompono la propria amicizia. Jean-Luc Picard riesce a evitare questi eventi e decide di raccontare al suo equipaggio il futuro alternativo che ha conosciuto."}
{"id": "67402", "revid": "125640821", "url": "https://it.wikipedia.org/wiki?curid=67402", "title": "Latino maccheronico", "text": "Il latino maccheronico era originariamente un modo per lo pi\u00f9 ironico di imitare la lingua latina, utilizzando desinenze e assonanze proprie del latino applicate a radici e lemmi della lingua italiana o a dialetti di questa, si svilupp\u00f2 anche un genere letterario italiano con queste stesse caratteristiche. In seguito l'uso si estese anche ad altre lingue: \u00e8 del 1684 il poema eroicomico \"Polemo-Middinia inter Vitarvam et Nebernam\" di William Drummond di Hawthornden, in cui le regole sintattiche latine venivano applicate alla lingua gaelica scozzese. \nLetteratura.\nL'uso nacque nel Quattrocento, con l'opera \"Macaronea\" di Michele di Bartolomeo degli Odasi tra i primi, ma vide sorgere le sue migliori prove nel Cinquecento, allorquando diversi scrittori si diedero a poetare o a narrare di argomenti popolari o allusivi con una forma resa pomposa dalla sonorit\u00e0 latineggiante, che sortiva l'effetto di traslare le miserie del quotidiano alla sontuosit\u00e0 para-liturgica della lingua degli imperatori e, pi\u00f9 ancora, dei preti. Tra questi fu Teofilo Folengo, autore del \"Merlini Cocaii macaronicon\", che aveva come protagonista \"Baldus\", e di una successiva mini-saga.\nNella Polonia dell'et\u00e0 moderna, invalse l'abitudine di mescolare i due vocabolari degli idiomi pi\u00f9 parlati nelle alte sfere, con il risultato che ne nacque una forma di latino maccheronico con reminiscenze polacche nelle conversazioni quotidiane: esistono anche testimonianze letterarie minori.\nTrattandosi di un tempo nel quale la separazione fra i ceti al potere e il proletariato si caratterizzava anche per la distanza culturale, \u00e8 facile comprendere perch\u00e9 il latino fosse il principale simbolo e insieme strumento. L'invenzione narrativa del latino maccheronico si basa infatti da un lato sulla cupezza del linguaggio ufficiale, percepito come oscuro e separatistico dal popolino, che lo pone cos\u00ec in ridicolo \"appropriandosene\". Da un altro lato, consente un illusorio accesso proprio a questa lingua esclusiva, con l'effetto di gratificazione apparente. \n\u00c8 una tecnica affine all'imitazione, della quale ricalca alcuni canoni, ma la sua vicinanza anche con altri generi della comicit\u00e0, fra i quali il burlesco, oltre alle sue origini istintuali (se ne presume ovviamente una spontanea presenza nel \"vulgus\" ben prima delle succitate opere del XV e XVI secolo), consente di considerarla a s\u00e9 e di tenerne distinto anche il genere letterario che se ne fregi\u00f2. Le stesse asserite influenze su autori d'Oltralpe come Rabelais, sono di queste considerate prodromiche, ma non archetipe, ed \u00e8 alquanto difficile immaginare il genere deportato tal quale dalla sua radice nell'Italia centro-settentrionale: il latino maccheronico si produce e si conchiude in queste, sole, regioni culturali.\nCome per tutte le metodiche dissacranti, anche questa riesce a raggiungere l'obiettivo duplice di mettere alla berlina, o di denunziare in forma di satira, la strumentalit\u00e0 dell'uso di una lingua criptica da parte di un interessato ceto dominante, e insieme \u00e8 puro lazzo, mera leva ludica, veicolo di lievi come di grevi giochi dialettici.\nNotabili esempi si hanno anche in epoche successive, ad esempio in alcuni sonetti di Giuseppe Gioachino Belli, in cui il romanesco, gi\u00e0 di per s\u00e9 molto diretto discendente geografico del latino, si sublima nello stile ben allusivo Belliano, prorompendo irresistibile nell'inverecondo accostamento ai suoni cantilenanti della vita ufficiale e di quella di corte (al tempo, la corte del Papa Re); su tutti, il sonetto sul Miserere, in cui il maccheronico si fonde con il doppio senso, con esiti irripetibili.\nIl latino maccheronico \u00e8 oggi la lingua dei convivi dei goliardi.\nMusica.\nUn esempio di latino maccheronico \u00e8 il titolo del primo album del gruppo doom metal svedese Candlemass, \"Epicus Doomicus Metallicus\".\nCinema.\n\u00c8 da considerare latino maccheronico la lingua parlata nei film \"L'armata Brancaleone\" e \"Brancaleone alle crociate\" di Mario Monicelli, o il motto \"Sic gorgiamus allos subjectatos nunc\" nel film \"La famiglia Addams\".\nUniversit\u00e0.\nErano scritti in latino maccheronico anche i papielli, testi scherzosi di tradizione napoletana con cui si accoglievano goliardicamente le matricole all'universit\u00e0."}
{"id": "67405", "revid": "125117024", "url": "https://it.wikipedia.org/wiki?curid=67405", "title": "Incidente di Tokaimura", "text": "Con incidente di Tokaimura si intendono due diversi incidenti nucleari verificatisi rispettivamente l'11 marzo 1997, in un impianto di Donen, e il 30 settembre 1999, in un impianto della JCO, di cui solo il secondo \u00e8 stato catalogato come incidente nucleare, avendo raggiunto il livello 4 della scala INES.\nNel 1997.\nL\u2019incidente di Tokaimura nel 1997, accaduto l'11 marzo 1997, una piccola esplosione \u00e8 avvenuta in un impianto di Donen di Tokaimura. Questo incidente \u00e8 noto come l'incidente di Donen (\u52d5\u71c3\u4e8b\u6545). In questo incidente, circa 40 lavoratori sono stati esposti alla radioattivit\u00e0.\nNel 1999.\nL\u2019incidente di Tokaimura nel 1999, o incidente critico di Tokaimura (\u6771\u6d77\u6751\u81e8\u754c\u4e8b\u6545), \u00e8 accaduto il 30 settembre 1999, alle ore 10.30. L'incidente \u00e8 stato considerato di grado denominato \"severo\" in gergo tecnico, dalla storia del nucleare civile.\nIl sito della JCO a Tokaimura non aveva un reattore nucleare, ma era una piccola fabbrica di combustibile nucleare. Per questo motivo erano presenti poche misure di sicurezza o di evacuazione. Questo incidente \u00e8 stato il peggior incidente nucleare in Giappone prima di Fukushima.\nL'incidente fu generato dalla miscelazione accidentale di uranio e acido nitrico al di fuori delle regole che il ministero aveva imposto. Gli operai introdussero 16\u00a0kg di uranio esaurito anzich\u00e9 i 3\u00a0kg massimi consentiti. In seguito un lampo blu, dovuto ai neutroni emessi dall'innesco della reazione nucleare a catena che si autoalimenta e una forte emissione di raggi gamma, costrinsero gli operatori ad evacuare lo stabilimento.\nSono state evacuate 161 persone nella zona circostante e a trecentomila residenti fu richiesto di non uscire di casa per sicurezza fino al giorno successivo.\nConseguenze.\nI tre operai ricevettero dosi di radioattivit\u00e0 ben superiori ai limiti di sicurezza. Hisashi Ouchi, 35 anni, assorb\u00ec radiazioni fra i 10 e i 20 sievert (Sv) rispetto alla soglia di sicurezza di 50 mSv (millisievert, millesimi di sievert), prevista dalle leggi giapponesi e, nonostante fosse sottoposto a cure mediche intensive, mor\u00ec dopo 83 giorni di agonia. Masato Shinohara, 40 anni, assorb\u00ec radiazioni fra 6 e 10 Sv e sub\u00ec la stessa sorte del collega, spegnendosi il 27 aprile 2000. Il terzo tecnico, Yutaka Yokokawa, di 54 anni, fu invece esposto a un livello fra 1 e 5 Sv e sopravvisse, venendo dimesso dopo molti mesi di cure ospedaliere.\nNon ci fu un grosso rilascio di sostanze radioattive all'esterno, ma 119 persone furono contaminate da basse dosi di radiazioni di circa 1 mSv (il sievert \u00e8 l'unit\u00e0 di misura della \"dose equivalente\" nel SI di unit\u00e0 di misura), non superiori ai limiti consentiti dalla legislazione internazionale. Va rilevato che il fondo naturale medio da radiazioni ionizzanti in Italia varia da 1 a 3 mSv in un anno.\nResponsabilit\u00e0 penale e civile.\nProcesso penale.\nNel processo che inizi\u00f2 in aprile del 2001, sei responsabili dell'azienda, fra cui Kenzo Koshijima, 56 anni, capo dell'impianto, sono stati giudicati colpevoli. Si \u00e8 svolta un'inchiesta nei confronti di Tomoyuki Inami, presidente della JCO come rappresentante dell'intera azienda. Koshijima \u00e8 stato condannato a 3 anni di prigione e al pagamento di 500.000 Yen di multa. Anche altri 5 imputati della JCO sono stati condannati a pene tra i due e i tre anni, poi sospese; l'azienda, ad una penale di 1 milione di Yen.\nDurante il processo \u00e8 emersa anche una certa responsabilit\u00e0 da parte degli organi governativi preposti ai controlli, incolpati di non aver praticato la giusta pressione sulla JCO. Comunque, la colpa piena \u00e8 stata attribuita al non rispetto delle procedure di sicurezza, quindi \u00e8 andata a carico di coloro che non hanno addestrato a dovere i loro dipendenti.\nProcedimento civile.\n, il governo giapponese ha revocato alla ditta JCO la licenza per procedere nella attivit\u00e0 di raffinazione dell'uranio.\nRisarcimento danni.\nUna societ\u00e0 di prodotti agricoli locali e 400 famiglie hanno chiesto al rappresentante dell'azienda di risarcire un importo di circa 650 milioni di yen, circa 6,5 milioni di dollari. Gli agricoltori non hanno potuto vendere i propri prodotti e sono state calcolate perdite nel futuro. Sono stati colpiti prodotti alimentari ittici e la prefettura di Ibaraki ha chiesto al rappresentante dell'azienda di risarcire circa 600 milioni di yen alle cooperative di prodotti marini per le perdite subite dopo l'incidente."}
{"id": "67407", "revid": "399", "url": "https://it.wikipedia.org/wiki?curid=67407", "title": "Comunit\u00e0 Sant'Egidio", "text": ""}
{"id": "67409", "revid": "287204", "url": "https://it.wikipedia.org/wiki?curid=67409", "title": "T\u014dkai (Ibaraki)", "text": " \u00e8 un villaggio situato 130\u00a0km a nord est di T\u014dky\u014d. Fa parte del distretto di Naka, nella prefettura di Ibaraki, in Giappone. \u00c8 divenuto famoso per il quarto pi\u00f9 grave incidente della storia del nucleare (dopo quelli di \u010cernobyl', Fukushima e Majak), avvenuto il 30 settembre 1999 nel suo territorio.\nA tutto il settembre 2015, il villaggio aveva una popolazione stimata di distribuiti su un'area di 37,98 km\u00b2, per una densit\u00e0 abitanti e una densit\u00e0 abitativa di 997 ab./km\u00b2.\nGeografia.\nSituata 130 chilometri a nord-est di Tokyo, T\u014dkai \u00e8 affacciata a est sull'Oceano Pacifico.\nStoria.\nI villaggi di Muramatsu e Ishigami furono creati con l'istituzione del sistema comunale il 1\u00ba aprile 1889. Il 31 marzo 1955, dalla fusione dei due villaggi fu creato il villaggio di T\u014dkai. Nel 1956 fu inaugurato in paese l'Istituto giapponese di ricerca sull'energia atomica e poco dopo ebbe inizio la costruzione della centrale nucleare, che fu inaugurata nel 1966.\nL'incidente nucleare.\nUna prima esplosione in un impianto nucleare cittadino nel 1997 caus\u00f2 seri danni. Nel 1999 vi fu invece il disastro di Tokaimura nell'impianto dell'azienda JCO, quando un'emissione di raggi gamma provoc\u00f2 la morte di due operai dello stabilimento, gravissime lesioni ad un terzo operaio, l'evacuazione di quasi trecentomila persone nella zona circostante e danni enormi all'agricoltura e all'industria ittica locale.\nIl sito della JCO fabbricava combustibile nucleare e non era un reattore. Proprio per questo pochissime misure di sicurezza o di evacuazione erano presenti all'epoca. Fece scalpore il fatto che il direttore dell'impianto, appena informato della presenza di un problema e della formazione di una massa critica, non sapesse di cosa si trattasse non avendo alcuna preparazione in materia.\nEducazione.\nT\u014dkai ha sei scuole elementari, due scuole medie e una scuola superiore. Vi sono inoltre strutture di ricerca distaccate dell'Universit\u00e0 di Tokyo e dell'Universit\u00e0 di laurea per gli studi avanzati."}
{"id": "67410", "revid": "998297", "url": "https://it.wikipedia.org/wiki?curid=67410", "title": "Disastro di \u010cernobyl'", "text": "Il disastro di \u010cernobyl' \u00e8 un incidente nucleare avvenuto la notte del alle ore 1:23:45 UTC+4 nel Reattore n\u00ba 4 della centrale nucleare di \u010cernobyl' (ChNPP), nell'allora Repubblica Socialista Sovietica Ucraina. \u00c8 il pi\u00f9 grave incidente della storia del nucleare civile e l'unico, insieme a quello di Fukushima del 2011, a essere classificato al settimo livello, il massimo, della scala di catastroficit\u00e0 INES.\nNonostante il nome del luogo con cui il disastro pass\u00f2 alla storia, una localit\u00e0 a circa a nord di Kiev e poco distante dal confine con la Bielorussia, l'impianto nucleare faceva capo alla municipalit\u00e0 di Pryp\"jat', da cui dista circa , laddove \u010cernobyl' ne dista circa 18. Dal 1986 Pryp\"jat' \u00e8 una citt\u00e0 fantasma e a \u010cernobyl' non \u00e8 presente nessun abitante.\nAlla base del disastro parrebbero esservi errori di procedura nel corso di un test di sicurezza sul reattore nucleare RBMK n\u00ba 4 della centrale. Si trattava di un test di omologazione dell'impianto, per verificare la possibilit\u00e0 di alimentare le pompe del sistema di raffreddamento anche in caso di \"black-out\" elettrico, alimentandole con elettricit\u00e0 prodotta dal movimento inerziale delle turbine, per il tempo necessario ad attivare i gruppi di generazione diesel-elettrici di emergenza. Test identici erano gi\u00e0 stati condotti in passato: dal 1982 se ne erano tenuti tre, con esito negativo. Il test che provoc\u00f2 l'incidente era stato posticipato di 10 ore rispetto all'orario programmato: ci\u00f2 implic\u00f2 che il personale di turno che si trov\u00f2 a compierlo non era la stessa squadra che si era preparata allo scopo. Nel periodo precedente al test, il reattore era stato mantenuto a una potenza ridotta per molte ore. Durante il lasso di tempo che precedeva lo spegnimento previsto dal test, la potenza del reattore venne ulteriormente abbassata e durante il test fu portato a condizioni instabili. La perdita di potenza del reattore per ragioni accidentali and\u00f2 molto oltre il desiderio degli operatori e oltrepass\u00f2 i limiti di sicurezza, anche a causa di un fenomeno detto \"avvelenamento da xeno,\" che mascherava la reale attivit\u00e0 del reattore. Anzich\u00e9 interrompere il test e spegnere immediatamente il reattore come imposto dai protocolli, si decise, contravvenendo alle raccomandazioni di sicurezza, di cercare di incrementare nuovamente la potenza del reattore estraendo quasi tutte le barre di controllo. Il reattore fu portato cos\u00ec in condizioni di grave instabilit\u00e0. L'evento scatenante dell'esplosione, per\u00f2, fu la stessa manovra di spegnimento, cio\u00e8 quella con cui al termine dell'operazione venivano re-inserite tutte le barre di controllo del reattore. Un grave difetto di progettazione delle stesse risult\u00f2 essere l'elemento determinante dell'incidente.\nIl Reattore n. 4 esplose pochi secondi dopo che fu premuto il pulsante di spegnimento istantaneo (detto \"AZ-5\") che esegue la procedura SCRAM. Al posto dello spegnimento si ebbe un surriscaldamento improvviso e il blocco della discesa delle barre di controllo a met\u00e0 percorso. In pochissimi secondi la potenza crebbe rapidissimamente fino a oltre 30 GW, cio\u00e8 10 volte il massimo previsto, producendo grandi volumi di gas la cui pressione caus\u00f2 una esplosione che proiett\u00f2 in aria il pesantissimo coperchio di cemento e acciaio, il quale ricadde verticalmente sull'apertura lasciando il recipiente scoperchiato. Subito dopo segu\u00ec una seconda, potentissima esplosione, causata dall'ignizione dell'idrogeno e dalla polvere di grafite espulsi dal reattore e mescolatisi con l'ossigeno dell'aria, che distrusse l'edificio. Fu seguita da un violento incendio della grafite contenuta nel nocciolo, in gran parte polverizzato ed espulso e completamente esposto all'atmosfera. L'incendio coinvolse anche detriti e strutture adiacenti.\nUna nuvola di materiale radioattivo fuoriusc\u00ec dal Reattore n\u00ba 4 e ricadde su vaste aree intorno alla centrale, contaminandole pesantemente. Gli incendi delle strutture ebbero effetti catastrofici di contaminazione atmosferica. I vigili del fuoco dalle vicine stazioni di Pripjat' e \u010cernobyl', prontamente intervenuti, domarono gli incendi, ma non poterono comunque spegnere il nocciolo e bloccare completamente l'emissione radioattiva; pertanto le autorit\u00e0, nei giorni successivi, utilizzarono elicotteri militari per coprire il nocciolo con sabbia e boro. Di fronte alla gravit\u00e0 estrema dei livelli di contaminazione dei territori circostanti fu ordinata l'evacuazione di circa persone e, in seguito, il reinsediamento in altre zone.\nIl governo all'inizio non divulg\u00f2 la notizia, ma dovette ammettere l'incidente dopo alcuni giorni, quando l'aumento anomalo delle radiazioni atmosferiche fu rilevato in Svezia e la notizia si diffuse a livello internazionale. Vi furono pesanti conseguenze politiche, sia internazionali sia interne, per la credibilit\u00e0 e il prestigio tecnico-scientifico dell'Unione Sovietica. Le nubi radioattive raggiunsero in pochi giorni anche l'Europa orientale, la Finlandia e la Scandinavia, toccando, con livelli di radioattivit\u00e0 inferiori, anche l'Italia, la Francia, la Germania, la Svizzera, l'Austria e i Balcani, fino a porzioni della costa orientale del Nord America, provocando un allarme generale e grandi polemiche contro i dirigenti sovietici.\nUn rapporto del Chernobyl Forum redatto da agenzie dell'ONU (OMS, UNSCEAR, IAEA e altre) conta 65 morti accertati e pi\u00f9 di casi di tumore della tiroide fra quelli che avevano tra i 0 e 18 anni al tempo del disastro, larga parte dei quali attribuibili alle radiazioni.\nLa maggior parte dei casi \u00e8 stata trattata con prognosi favorevoli.\nAl 2002 si calcolavano 15 morti.\nI dati ufficiali sono contestati da associazioni internazionali, fra le quali Greenpeace, che presenta una stima fino a di decessi su scala mondiale nel corso di 70 anni, contando i tipi di tumori riconducibili al disastro secondo il modello specifico adottato nell'analisi. Il gruppo dei Verdi del parlamento europeo, pur concordando con il rapporto ufficiale ONU sul numero dei morti accertati, lo contesta sulle morti presunte, che stima in -.\nLa natura dell'incidente.\nAlle ore 1:23:45 (ora locale) del 26 aprile 1986, il reattore n\u00ba 4 esplose. Si verificarono due esplosioni a distanza di pochi secondi l'una dall'altra. La prima fu una liberazione di vapore surriscaldato ad altissima pressione che spar\u00f2 in aria il pesante disco di copertura\u00a0\u2013 in seguito soprannominato 'Elena', pesante oltre tonnellate \u2013 che chiudeva il cilindro ermetico contenente il nocciolo del reattore. Il disco ricadde verticalmente sull'apertura, lasciando il reattore scoperto. Si ritiene che gran parte del nocciolo, forse l'80%, sia stato frantumato ed espulso dal recipiente in questa esplosione. Pochi secondi dopo il grande volume di idrogeno e polvere di grafite ad altissima temperatura liberati dal nocciolo, a contatto con l'aria produssero una seconda esplosione, pi\u00f9 potente, che distrusse la copertura dell'edificio. Segu\u00ec un violento incendio della grafite contenuta nel nocciolo, che appicc\u00f2 vari focolai anche alle coperture bituminose degli edifici contigui. L'incendio per alcune ore disperse nell'atmosfera un'enorme quantit\u00e0 di isotopi radioattivi, i prodotti di reazione fissili contenuti all'interno. Fu il primo incidente nucleare classificato come livello 7, il massimo livello della scala INES degli incidenti nucleari.\nLe esplosioni non furono di tipo nucleare\u00a0\u2013 non si tratt\u00f2 di una reazione a catena incontrollata di fissione nucleare come nelle bombe atomiche \u2013 ma furono termochimiche: il surriscaldamento del nocciolo, dovuto all'improvvisa perdita di controllo sulla reazione nucleare, port\u00f2 al raggiungimento di una temperatura elevatissima che fece arrivare la pressione del vapore dell'impianto di raffreddamento a un livello esplosivo. Si erano innescate, inoltre, reazioni fra le sostanze chimiche contenute (acqua e metalli), in particolare la scissione dell'acqua in ossigeno e idrogeno, catalizzata dallo zirconio presente nelle tubazioni del nocciolo, per effetto delle temperature raggiunte, che contribuirono a sviluppare i grandi volumi di gas altamente infiammabile che diedero luogo alla seconda esplosione.\nL'istituzione delle Nazioni Unite chiamata UNSCEAR (\"United Nations Scientific Committee on the Effects of Atomic Radiation\", Comitato scientifico delle Nazioni Unite per lo studio degli effetti delle radiazioni ionizzanti) ha condotto per 20 anni una dettagliata ricerca scientifica ed epidemiologica sugli effetti del disastro. A parte i 57 decessi diretti, l'UNSCEAR ha predetto fino a casi di tumori da attribuire all'incidente.\nL'UNSCEAR ha affermato:\nTuttavia, il tumore della tiroide \u00e8 generalmente trattabile. Con un trattamento appropriato, il tasso di sopravvivenza per tumori della tiroide \u00e8 del 96% nei primi cinque anni, e del 92% dopo 30 anni. \nLa centrale.\nLa centrale di \u010cernobyl' situata vicino all'insediamento di Pryp\"jat', nella Repubblica Socialista Sovietica Ucraina, 18\u00a0km a nord-ovest della citt\u00e0 di \u010cernobyl' e 130\u00a0km a nord della capitale, Kiev, dista 16\u00a0km dal confine con la Bielorussia. L'impianto era composto da quattro reattori, ognuno in grado di produrre 1 gigawatt di potenza elettrica (3,2 gigawatt di potenza termica); i quattro reattori producevano circa il 10% dell'elettricit\u00e0 ucraina. Ha un'architettura pressoch\u00e9 identica a quella di altre centrali nucleari costruite negli anni '70 nel territorio dell'Unione Sovietica (come ad esempio quelle di Smolensk e Kursk): i reattori n\u00ba 3 e n\u00ba 4, i pi\u00f9 moderni, sono accoppiati in un grande edificio e separati da una torre di raffreddamento centrale dotata di struttura esterna a traliccio, gli altri due reattori invece hanno edifici pi\u00f9 piccoli di pi\u00f9 vecchia costruzione. I locali turbine sono riuniti in un unico grande edificio, un capannone lineare a pi\u00f9 piani attiguo a tutti i reattori, lungo circa 600 metri e allineato in senso est-ovest. La costruzione dell'impianto ebbe inizio negli anni settanta: il reattore n\u00ba 1 fu consegnato nel 1977, seguito dai reattori 2 (1978), 3 (1981) e 4 (1983). Altri due reattori (i 5 e 6, da elettrico ciascuno) erano in fase di costruzione quando si verific\u00f2 l'incidente.\nI reattori erano di tipo RBMK-1000, un reattore a canali, moderato a grafite e refrigerato ad acqua. L'acronimo RBMK sta per \"reaktor bol'shoj mosh'nosti kanalnyj\" (\u0440\u0435\u0430\u043a\u0442\u043e\u0440 \u0431\u043e\u043b\u044c\u0448\u043e\u0439 \u043c\u043e\u0449\u043d\u043e\u0441\u0442\u0438 \u043a\u0430\u043d\u0430\u043b\u044c\u043d\u044b\u0439, \u0420\u0411\u041c\u041a) ovvero \"reattore ad alta potenza a canali\", un modello di reattore moderno diffuso nelle centrali dell'Unione Sovietica. Si tratta di un reattore con dimensioni fisiche molto grandi rispetto agli standard occidentali (con l'eccezione dei reattori britannici): il suo recipiente primario \u00e8 un cilindro che internamente misura 14,8 metri di diametro e 9,75 metri in altezza. L'unit\u00e0 calorifera (n\u00f2cciolo) \u00e8 un assemblaggio cilindrico, del diametro di quasi 12 metri e alto 7 metri, che contiene circa 1700 tonnellate di grafite in mattoni traforati, in cui sono inserite le barre con gli assemblaggi di combustibile e le barre di controllo.\nUna caratteristica di questi reattori \u00e8 quella di avere un coefficiente di vuoto positivo alle basse potenze: ovvero in caso di funzionamento a regime basso, con l'aumentare della temperatura del refrigerante in questo si formano sacche di vapore (i \"vuoti\") che causano l'aumento, anzich\u00e9 la diminuzione, della reazione a catena. Questa caratteristica \u00e8 comune anche con alcuni reattori occidentali CANDU.\nAlle basse potenze, inoltre, il reattore pu\u00f2 divenire instabile anche a causa dell'avvelenamento da xeno, un gas rilasciato come sottoprodotto della fissione nucleare, che, durante il funzionamento normale del reattore \u00e8 \"bruciato\" senza possibilit\u00e0 di accumularsi. L'accumulazione di xeno costituisce un noto problema poich\u00e9 questo \u00e8 un assorbitore di neutroni, e pu\u00f2 quindi mascherare la reale attivit\u00e0 del reattore.\nIn un ipotetico reattore \"intrinsecamente sicuro\", se il liquido refrigerante mancasse, il reattore dovrebbe essere in grado di spegnersi autonomamente senza interventi umani o meccanici. Nei reattori con uno standard di sicurezza accettabile devono essere comunque evitate caratteristiche costruttive che implichino un aumento della reazione in caso di malfunzionamento. Il reattore RBMK ha anche un \"coefficiente di potenza\" (la risultante fra il coefficiente di vuoto e il coefficiente di carburante) positivo: cio\u00e8, al crescere della potenza termica erogata, aumenta la reazione nucleare nel nocciolo. Infatti all'aumentare della temperatura aumenta il coefficiente di carburante che riguarda la sezione d'urto per la cattura di uranio e plutonio. Se questo tipo i reattore restava a lungo sotto la soglia di 700\u00a0MW, cio\u00e8 circa un terzo della potenza termica normale, il sistema diventava instabile per effetto dell'accumulazione dello xeno.\nLo scopo del reattore era la produzione di elettricit\u00e0 per uso civile e di plutonio per uso militare. Per aumentare l'efficienza del sistema erano state adottate soluzioni tecniche che di fatto ne diminuivano la sicurezza, ad esempio la scelta della grafite come moderatore accoppiata all'uso dell'acqua leggera come refrigerante, soprattutto per migliorare l'economia neutronica e facilitare quindi la produzione di plutonio-239; era noto ai progettisti che i coefficienti di vuoto e potenza positivi, in aggiunta a un refrigerante che assorbe i neutroni, come l'acqua, unito a un moderatore solido (grafite), erano caratteristiche che in determinate condizioni avrebbero potuto rendere instabile il reattore. Le grandi dimensioni del reattore, inoltre, insieme alla necessit\u00e0 di ricambio frequente di carburante per la coltivazione del plutonio, hanno spinto i costruttori a non dotare questi sistemi di un vero contenitore biologico secondo lo schema tipico dei reattori occidentali, una barriera fisica che, per le dimensioni richieste, sarebbe risultata estremamente costosa. Infine, come fu osservato nel rapporto INSAG-7 dell'AIEA successivo all'incidente, la gestione degli impianti nucleari in Unione Sovietica era conformata a protocolli che tendevano a dare priorit\u00e0 a considerazioni economiche in circostanze dove vi erano opzioni di privilegiare la sicurezza, e contestualmente trasferivano sul personale dell'impianto la responsabilit\u00e0 di scelte legate alla sicurezza.\nPoco dopo il suo completamento era stata aperta un'indagine a cura del KGB per verificare carenze strutturali e l'eventuale povert\u00e0 di materiali usati. Lo stesso presidente di allora del KGB, Viktor Michajlovi\u010d \u010cebrikov, in seguito si assunse la responsabilit\u00e0 di verificare di persona la correzione degli errori strutturali.\nL'incidente.\nIl 26 aprile 1986 alle ore 01:23:45 locali la centrale stava effettuando un test di sicurezza: si voleva verificare se, in assenza di alimentazione esterna, la turbina accoppiata all'alternatore potesse continuare a produrre energia elettrica sfruttando l'inerzia del gruppo turbo-alternatore anche quando il circuito di raffreddamento non producesse pi\u00f9 vapore, per alimentare le pompe di circolazione. Per consentire l'esperimento furono disabilitati alcuni circuiti di emergenza. Il test mirava a colmare il lasso di tempo di 60 secondi che intercorreva tra l'interruzione di produzione di energia elettrica del reattore e l'intervento del gruppo diesel di emergenza. Questo avrebbe aumentato la sicurezza dell'impianto, che avrebbe provveduto da solo a far girare l'acqua nel circuito di raffreddamento fino ad avvenuto avvio dei diesel.\nLe cause.\nRiguardo alle cause dell'incidente esistono due tesi: la prima, nel rapporto pubblicato dalle autorit\u00e0 nell'agosto 1986, attribuiva la responsabilit\u00e0 interamente agli operatori dell'impianto; la seconda, pubblicata nel 1991, evidenziava anche le gravi debolezze intrinseche di progettazione del reattore nucleare RBMK; un elemento importante, tra gli altri, risult\u00f2 essere un errore nella progettazione delle barre di controllo.\nLe conclusioni delle inchieste appaiono contrastanti ma, a prescindere dalle valutazioni di responsabilit\u00e0 riguardo singole persone o azioni umane, i dati accertati sono che, nel suo complesso, l'evento fu il risultato di un'impressionante somma di fattori di rischio, una catena di errori e mancanze, riguardanti sia le caratteristiche intrinseche fondamentali del tipo di macchina, sia errori di progetto in alcuni particolari meccanici, sia il sistema di gestione economico e amministrativo (la centrale elettrica era priva di personale qualificato e aggiornato sulle caratteristiche dell'impianto), infine per la scelta del personale direttivo di effettuare un rischioso \"esperimento\" che, essenzialmente, port\u00f2 all'incidente, poich\u00e9 effettuato con errori di coordinamento e manovre particolarmente incaute e sfortunate.\nUn dato importante \u00e8 che gli operatori della centrale ignoravano i problemi tecnici del reattore. Secondo uno di loro, Anatolij Djatlov, i progettisti sapevano che il reattore in certe condizioni era pericoloso ma lo avevano nascosto intenzionalmente ai tecnici. Le caratteristiche del reattore RBMK non dovevano essere rese note al pubblico o a operatori civili, essendo trattate dalle autorit\u00e0 come questioni militari. Per giunta, il personale dell'impianto era composto per la maggior parte da operatori non qualificati per il reattore RBMK: il direttore, V. P. Brjuchanov, aveva esperienza di impianti a carbone; anche il capo ingegnere, Nikolaj Fomin, proveniva da impianti convenzionali, e Anatolij Djatlov, capo ingegnere dei reattori 3 e 4, aveva solo una limitata esperienza con reattori nucleari (per lo pi\u00f9 su piccoli esemplari di reattori VVER progettati per i sottomarini nucleari sovietici).\nI principali fattori determinanti furono:\nErrori umani.\nIl direttore dell'esperimento, Anatolij Djatlov, commise gravissime violazioni delle procedure, e ci\u00f2, unitamente ad un contesto di scarsa comunicazione tra addetti alla sicurezza e operatori che dovevano condurre l'esperimento, contribu\u00ec all'incidente. L'operatore Aleksandr Akimov obiett\u00f2 ad alcune decisioni di Djatlov che violavano i parametri di sicurezza, ma fu minacciato di licenziamento. Dunque, gli operatori Aleksandr Akimov e Leonid Toptunov:\nIl precedente.\nSi deve rilevare un precedente: quattro anni prima, nel 1982, il reattore n\u00ba 1 dello stesso impianto, sempre a causa di manovre errate effettuate dai tecnici, aveva sub\u00ecto la distruzione di un elemento del nocciolo. L'esplosione, molto pi\u00f9 piccola di quella del 26 aprile 1986, aveva rilasciato radioattivit\u00e0 nell'atmosfera, ma il fatto non era stato reso pubblico prima dell'incidente del 1986, e non era noto nei dettagli agli operatori del reattore n\u00ba4. \u00c8 plausibile che la segretezza intorno all'incidente possa essere correlata proprio agli \"estensori\" in grafite, e al fatto che gli approfondimenti tecnici sul reattore erano classificati come materia militare e in generale non venivano condivisi con gli operatori. All'epoca, perci\u00f2, non erano state adottate misure di sicurezza nemmeno sulla scorta del precedente, e l'impianto non era stato adeguato per far fronte a eventuali successivi problemi.\nGli eventi.\nL'inizio del test.\nIl 25 aprile 1986 era programmato lo spegnimento del reattore n\u00ba 4 per normali operazioni di manutenzione. In occasione di questa prevista fermata si decise di eseguire un test per valutare la capacit\u00e0 del gruppo turbine/alternatore di generare, attraverso l'energia cinetica della rotazione per inerzia delle turbine, elettricit\u00e0 sufficiente per alimentare i sistemi di sicurezza e di raffreddamento anche in assenza di produzione di vapore dal reattore nella primissima fase di transizione in attesa dell'attivazione dei generatori di emergenza, simulando uno scenario di improvvisa mancanza dell'alimentazione elettrica esterna. I reattori come quello di \u010cernobyl' (ma normalmente anche altri tipi di impianto) hanno generatori diesel di emergenza a questo scopo, che per\u00f2 non sono avviabili istantaneamente e richiedono circa 60 secondi per entrare in funzione. Il test era gi\u00e0 stato condotto su un altro reattore, ma con tutti i sistemi di sicurezza attivi e in condizioni operative differenti, e aveva dato esito negativo: l'energia elettrica prodotta sfruttando la sola inerzia delle turbine era insufficiente ad alimentare le pompe. Erano state apportate quindi migliorie alle turbine, che richiedevano un nuovo test di verifica.\nIl test ebbe inizio sotto la responsabilit\u00e0 del capoturno della sala di controllo, Igor' Kazackov, subentrato alle ore 08:00 del 25 aprile; al suo arrivo il reattore dell'unit\u00e0 4 era gi\u00e0 stato in parte rallentato, ed essendo state inserite quasi tutte le barre di controllo, la sua potenza era stata ridotta a 1.600 MWt. Kazackov segu\u00ec il programma del test e diede ordine di disabilitare il sistema d'emergenza di raffreddamento; la procedura avrebbe dovuto essere effettuata manualmente dagli operatori che quindi procedettero a chiudere le grandi valvole delle tubature dell'acqua di raffreddamento. L'operazione si concluse alle ore 14:00 e si prevedeva di procedere al test entro 15 minuti.\nA questo punto tuttavia il programma sub\u00ec un ritardo; il gestore della rete elettrica della regione di Kiev, che riceveva l'energia dalla centrale, segnal\u00f2 la necessit\u00e0 di mantenere elevata la potenza del reattore per qualche ora ancora per supplire alla carenza di fornitura di elettricit\u00e0 proveniente dalla centrale nucleare dell'Ucraina meridionale che, avendo avuto un guasto, aveva interrotto temporaneamente l'erogazione. Gli operatori appresero la notizia del rinvio con disappunto, essendo gi\u00e0 stato disattivato il sistema refrigerante di emergenza. Alle ore 16:00 tuttavia si effettu\u00f2 il cambio del turno alla sala controllo del reattore e prese la direzione delle operazioni Jurij Tregub, che non si aspettava di dover gestire il test e apprese con sorpresa che la potenza del reattore era stata dimezzata e che il sistema di raffreddamento d'emergenza era inattivo.\nTregub decise per il momento di non prendere alcuna iniziativa, di lasciare invariata la potenza del reattore e attendere le indicazioni del gestore della rete elettrica. Alle ore 20:00, non avendo ancora ricevuto alcuna notizia, Tregub decise di contattare Anatolij Djatlov, il vicecapo ingegnere della centrale responsabile del funzionamento dei reattori e della procedura di spegnimento dell'unit\u00e0 4. Djatlov fu rintracciato a casa; decise di prendere personalmente la direzione della sala controllo e disse a Tregub di attendere il suo arrivo; poco dopo anche il capoingegnere Nikolaj Fomin conferm\u00f2 che bisognava aspettare l'arrivo di Djatlov. Alle ore 21:00 il gestore della rete elettrica di Kiev comunic\u00f2 alla centrale che avrebbe potuto ridurre la fornitura di energia e procedere allo spegnimento del reattore, ma Tregub ordin\u00f2 di attendere Djatlov che arriv\u00f2 alla sala controllo poco dopo le ore 23:00.\nAnatolij Djatlov era uno specialista esperto e capace, dotato di notevoli qualit\u00e0 intellettuali, ma aveva anche un carattere difficile e autoritario; arrivato alla sala controllo impose subito le sue decisioni: non diede molte spiegazioni a Tregub e ordin\u00f2 di procedere a ridurre ulteriormente la potenza del reattore. Alla mezzanotte l'unit\u00e0 4 era scesa a 760 MWt e alla stessa ora si effettu\u00f2 il nuovo cambio di turno e subentr\u00f2 come responsabile della sala controllo Aleksandr Akimov, un operatore tecnicamente preparato ma non molto esperto dei suoi compiti. Gli altri operatori principali nella sala controllo erano Leonid Toptunov, responsabile del controllo del reattore (SIUR, \"star\u0161ij in\u017eener upravlenija reaktorom\", secondo la terminologia sovietica), Boris Stoljar\u010duk, responsabile del controllo del sistema delle pompe, Igor' Kersenbaum, responsabile del controllo delle turbine. Tutti gli operatori nella sala erano fortemente impegnati, ma in particolare Toptunov doveva controllare due grandi schermi che indicavano la situazione dei 1.659 canali del combustibile di uranio e delle 211 barre di controllo di carburo di boro. Tregub e altri operatori del turno smontante erano rimasti nella sala dove in quel momento erano presenti una ventina di persone compresi tecnici delle turbine e di altri reparti coinvolti nel test.\nPer motivi mai chiariti, Toptunov commise un errore e introdusse le barre di controllo troppo in profondit\u00e0, causando conseguentemente un crollo della potenza oltre il previsto, che raggiunse il livello bassissimo di soli 30\u00a0MW termici. \u00c8 da tenere presente che, a causa dei rinvii, dell'attesa e del cambio turno, il reattore aveva funzionato ad un regime ridotto per molte ore di seguito. La caduta anomala di potenza indicava che si era innescato il circolo vizioso dell'avvelenamento da xeno: interveniva un effetto di retroazione positiva dovuta alla produzione di xeno-135 nella fase di bassa potenza del reattore, che la faceva abbassare ulteriormente.\nNormalmente lo xeno-135, un gas pesante e assorbitore di neutroni, si crea durante il funzionamento del reattore come prodotto di fissione (sia primario che dal decadimento del tellurio-135). Il gas si mantiene in una concentrazione di equilibrio, proporzionale al \"flusso neutronico-termico,\" cio\u00e8 alla potenza del nocciolo. Tende invece ad aumentare in concentrazione quando la potenza decresce, in particolare nella prima fase di riduzione della potenza, per poi scomparire per effetto del suo decadimento spontaneo, che diventa prevalente rispetto alla sua produzione. L'aumento della quantit\u00e0 di xeno fa aumentare l'assorbimento neutronico, e ci\u00f2 causa una ulteriore diminuzione di potenza, per tale ragione la diminuzione di potenza deve essere effettuata gradualmente, per evitare l'innescarsi di un effetto \"retroazione\". Quando si verifica l'effetto \"retroazione,\" detto processo di \"avvelenamento\", accade invece che, come conseguenza del calo della potenza, la concentrazione di xeno-135 aumenta ulteriormente, facendo aumentare eccessivamente l'assorbimento dei neutroni, il che fa crollare ulteriormente la potenza in modo incontrollato, generando un circolo vizioso. Ci\u00f2 crea allo stesso tempo il pericoloso effetto di mascherare la reale reattivit\u00e0 del nucleo (che si manifester\u00e0 con ritardo, quando, per il suo decadimento spontaneo, la concentrazione di xeno comincer\u00e0 a diminuire).\nSebbene il calo di potenza fosse vicino al limite ammesso dalle norme di sicurezza (l'instabilit\u00e0 del reattore alle basse potenze era nota), si decise di non eseguire lo spegnimento completo e di continuare l'esperimento. Forse gli operatori non erano al corrente del comportamento dello xeno-135, e pensavano che il crollo della potenza fosse dovuto al malfunzionamento dei regolatori automatici di potenza. Akimov comunque manifest\u00f2 la sua opposizione, osservando che non vi erano le condizioni di sicurezza per proseguire con l'esperimento, occorreva invece attuare protocolli per ricondurre il reattore in stabilit\u00e0, della durata di molte ore. Djatlov era invece convinto della sicurezza del reattore e non ammetteva obiezioni alla sua linea di condotta.\nAll'1:05 del 26 aprile, come previsto dalla pianificazione del test, furono attivate pompe di alimentazione extra, ma la quantit\u00e0 di acqua immessa super\u00f2 all'1:19 i limiti di sicurezza, con l'effetto di ridurre ancor di pi\u00f9 la potenza del reattore per le propriet\u00e0 avvelenanti dell'acqua leggera. Con una manovra contraria alle procedure corrette, per accelerare la risalita della potenza e quindi affrettare la conclusione dell'esperimento, furono estratte tutte le barre di controllo eccetto 6, incluse molte barre di controllo manuali, ben oltre i limiti delle norme di sicurezza che prevedono di lasciare almeno 30 barre di controllo inserite. La potenza fu cos\u00ec fatta risalire gradualmente fino a termici (comunque meno di un terzo del minimo richiesto).\nSituazione critica.\nL'azione di rimozione delle barre di controllo manuale aveva portato il reattore in una situazione molto instabile e pericolosa, forse all'insaputa degli operatori. La reale produzione di neutroni del reattore era mascherata dall'eccesso di xeno-135 e dell'acqua di raffreddamento, e non era riportata in alcun modo sui pannelli di controllo; nessuno degli operatori in sala controllo era conscio del pericolo. Come se non bastasse, l'aumento di acqua oltre i limiti di sicurezza aveva portato a una diminuzione critica della produzione di vapore e ad altri cambiamenti di parametri che normalmente avrebbero causato lo spegnimento automatico del reattore, peraltro disabilitato manualmente. Furono disattivati anche diversi altri sistemi automatici (il raffreddamento di emergenza del nocciolo, la riduzione di emergenza della potenza, e via dicendo).\nAlle 1:23:04 si inizi\u00f2 l'esperimento vero e proprio. Fu staccata l'alimentazione alle pompe dell'acqua, che continuarono a girare per inerzia. La turbina fu scollegata dal reattore; con la diminuzione del flusso dell'acqua e il conseguente surriscaldamento, i tubi si riempirono di sacche di vapore. Il reattore RBMK, nelle delicate condizioni in cui fu portato, aveva un coefficiente di vuoto positivo e quindi la reazione crebbe rapidamente al ridursi della capacit\u00e0 di assorbimento di neutroni da parte dell'acqua di raffreddamento, diventando sempre pi\u00f9 instabile e pericoloso. Il coefficiente di vuoto positivo cre\u00f2 cos\u00ec un circolo vizioso: aumentando la temperatura dell'acqua, aumentarono le sacche di vapore che accelerarono la reazione, creando ancora pi\u00f9 calore, che a sua volta fece aumentare ancora la temperatura dell'acqua.\nAlle 1:23:40 gli operatori azionarono il tasto AZ-5 (\"Rapid Emergency Defense 5\") che esegue il cosiddetto \"SCRAM\", cio\u00e8 l'arresto di emergenza del reattore che inserisce tutte le barre di controllo incluse quelle manuali incautamente estratte in precedenza. Non \u00e8 chiaro se l'azione fu eseguita come misura di emergenza, o semplicemente come normale procedura di spegnimento a conclusione dell'esperimento, giacch\u00e9 il reattore doveva essere spento comunque per la manutenzione programmata. Di solito lo \"SCRAM\" \u00e8 ordinato a seguito di un rapido e inatteso aumento di potenza. D'altro canto, Anatolij Djatlov, capo ingegnere dell'impianto di \u010cernobyl' al tempo dell'incidente scrisse:\nA causa della lenta velocit\u00e0 del meccanismo d'inserimento delle barre di controllo (che richiede 18-20 secondi per il completamento) e dell'estremit\u00e0 (estensori) in grafite delle barre, lo \"SCRAM\" caus\u00f2 un rapido aumento della reazione. Infatti nei primi secondi le estremit\u00e0 in grafite delle barre rimpiazzarono nel reattore un uguale volume di acqua di raffreddamento. Mentre l'acqua refrigerante assorbe neutroni, ostacolando perci\u00f2 la reazione, la grafite funge invece da \"moderatore,\" cio\u00e8 favorisce la reazione portando i neutroni alla velocit\u00e0 ottimale. La conseguenza fu che all'inizio dell'inserimento delle barre la reazione fu accelerata improvvisamente, producendo un enorme aumento di potenza nel reattore. L'improvviso aumento di temperatura deform\u00f2 i canali delle barre di controllo che stavano scendendo, al punto che le barre si bloccarono a circa un terzo del loro cammino e non furono pi\u00f9 in grado di arrestare una reazione in cui l'aumento di potenza diveniva incontrollato a causa del coefficiente di vuoto positivo.\nCos\u00ec, dopo soli sette secondi dall'inizio dell'inserimento delle barre - alle 1:23:47 - la potenza del reattore raggiunse il valore di termici, dieci volte la potenza normale. Le barre di combustibile cominciarono a fratturarsi bloccando le barre di controllo con la grafite all'interno, quindi il combustibile cominci\u00f2 a fondere; inoltre, alle alte temperature raggiunte, l'acqua all'interno del reattore reag\u00ec chimicamente con lo zirconio, di cui sono in genere fatte le tubazioni degli impianti nucleari, dissociandosi e producendo grandi volumi di idrogeno gassoso.\nLe due esplosioni.\nLa pressione del vapore aument\u00f2 fino a causare la rottura delle tubazioni e l'allagamento dei sotterranei. Quando il corium formatosi raggiunse l'acqua di raffreddamento, avvenne la prima esplosione di vapore (all'1:24); dall'interno del nocciolo il vapore risal\u00ec lungo i canali e caus\u00f2 un'enorme esplosione che fece saltare la piastra superiore del nocciolo in acciaio e cemento, pesante circa tonnellate, questa fu proiettata in aria con le tubazioni dell'impianto di raffreddamento e le barre di controllo, e ricadde verticalmente sull'apertura lasciando il reattore scoperto. La seconda esplosione, molto pi\u00f9 violenta, fu causata dalla reazione tra grafite incandescente e l'idrogeno gassoso.\nCi sono alcune controversie sulla sequenza degli eventi dopo le ore 1:22:30, a causa di incongruenze fra i testimoni oculari e le registrazioni. La versione comunemente accettata \u00e8 quella descritta sopra. Secondo questa ricostruzione la prima esplosione avvenne intorno alle 1:23:44, sette secondi dopo il comando di SCRAM. A complicare la ricostruzione per\u00f2, alle ore 1:23:47 fu registrato, nell'area di \u010cernobyl', un debole evento sismico di magnitudo 2,5.\nInoltre, il tasto di SCRAM fu premuto pi\u00f9 di una volta, ma la persona che lo fece mor\u00ec due settimane dopo per l'esposizione prolungata alle radiazioni. Talvolta per\u00f2 \u00e8 stato detto che l'esplosione avvenne prima o immediatamente dopo lo SCRAM (questa era la versione di lavoro della commissione sovietica di studio sull'incidente). La distinzione \u00e8 importante poich\u00e9, se il reattore fosse esploso diversi secondi dopo lo \"SCRAM\" come risulta dall'ultima ricostruzione accertata, il disastro sarebbe da attribuirsi principalmente al progetto delle barre di controllo. Se l'esplosione fosse avvenuta prima dello \"SCRAM\", la causa sarebbe da imputarsi maggiormente alle azioni degli operatori. Nel 1986, l'AIEA aveva indicato negli operatori la causa principale dell'incidente. Nel gennaio 1993 la stessa AIEA rivide l'analisi dell'incidente, attribuendo la causa principale al progetto del reattore, non agli operatori.\nL'incendio.\nI frammenti di grafite si sparsero nella sala del reattore e intorno all'edificio. Al contatto con l'ossigeno dell'aria, per le altissime temperature dei materiali del nocciolo, nel reattore divamp\u00f2 un violento incendio di grafite che coinvolse anche i materiali bituminosi di copertura del tetto e altre sostanze chimiche presenti. Secondo il progetto della centrale, il tetto del reattore avrebbe dovuto essere costruito con materiale ignifugo, ma all'epoca di costruzione tale materiale non esisteva; fu fatto quindi uso di catrame infiammabile, e i pezzi proiettati sul tetto del reattore adiacente causarono almeno altri cinque incendi. Gli incendi contribuirono in misura enorme alla diffusione di materiali radioattivi nell'atmosfera. Un effetto secondario dello scoperchiamento del reattore, d'altra parte, fu che il movimento d'aria contribu\u00ec al raffreddamento del nocciolo liquefatto.\nL'impianto, a causa della sua doppia natura civile e militare, era stato costruito con un sistema automatico di sostituzione delle barre di combustibile (indispensabile per la produzione di plutonio che esige cicli di sostituzione delle barre di pochi giorni) sospeso mediante gru a ponte, e questa scelta aveva determinato l'impossibilit\u00e0 di costruire un contenimento in cemento armato abbastanza alto poich\u00e9 il reattore misurava 30 metri di altezza e almeno altrettanti erano necessari sopra di esso per il robot colonnare di sostituzione delle barre, lunghe quanto il reattore stesso, cui doveva aggiungersi lo spazio per la gru destinata a manovrare la colonna robotizzata. A causa dell'altezza complessiva di circa 70 metri dell'impianto, del tutto inusuale per le centrali nucleari occidentali, ma possibile nell'ex Unione Sovietica, si decise quindi di realizzare solo un contenimento parziale, che escludeva la sommit\u00e0 del reattore, scelta che contribu\u00ec alla dispersione dei contaminanti radioattivi nell'atmosfera.\nPrime reazioni dopo la catastrofe.\nNella sala controllo dopo l'esplosione si diffuse la massima confusione; mentre dal soffitto cadevano frammenti e polvere e dai bocchettoni di aerazione fuoriusciva una nebbia grigiastra, Djatlov, Akimov e Toptunov non riuscirono a comprendere subito la natura degli eventi e disorientati e preoccupati cercarono di valutare la situazione sugli schermi della sala controllo. Djatlov si trov\u00f2 di fronte ad una serie di spie luminose lampeggianti e a continui allarmi sonori; egli vide apparentemente che non era pi\u00f9 presente l'acqua nei separatori dell'impianto di raffreddamento e che veniva segnalato il blocco a met\u00e0 percorso delle barre di controllo. I sensori inoltre segnalavano anche che, nonostante l'azione di spegnimento attivata da Toptunov, il nocciolo del reattore sembrava ancora attivo, a causa della mancata discesa completa delle barre. \nDjatlov inizialmente aveva ipotizzato che la catastrofe fosse stata provocata dall'esplosione del serbatoio di acqua e vapore del sistema di emergenza che si trovava pi\u00f9 in alto sopra la sala controllo a livello +71; subito dopo per\u00f2, di fronte ai dati degli indicatori, cerc\u00f2 di prendere misure immediate per attivare le pompe d'emergenza per immettere acqua di raffreddamento nel reattore e cercare di far scendere le barre di controllo.\nDjatlov quindi decise di inviare due giovani aspiranti ingegneri presenti come spettatori nella sala controllo, Viktor Proskurjakov e Aleksandr Kudrjavcev, direttamente nella sala reattore per controllare visivamente le condizioni del nocciolo e completare manualmente la discesa delle barre di controllo. I due giovani allievi incontrarono lungo il percorso Valerij Perevozcenko, l'addetto responsabile di turno della sala reattore; i tre proseguirono e si imbatterono subito dopo in Aleksandr Juvcenko, l'ingegnere responsabile del Reattore n\u00ba 4, coinvolto nell'esplosione mentre si trovava al livello +12,5, e in Jurij Tregub, il direttore uscente della sala controllo che era stato inviato da Djatlov a cercare di aprire manualmente il sistema refrigerante di emergenza.\nJuvchenko si era trovato nel suo ufficio (al livello +12,5) al momento dell'esplosione, mentre svolgeva lavoro di routine al computer, quando sent\u00ec un pesante colpo sordo. Pochi secondi dopo l'ufficio fu investito da un'onda esplosiva che \"attravers\u00f2 la stanza\", i muri si inclinarono e l'ufficio si riemp\u00ec di polvere e calcinacci. Sul momento cerc\u00f2 riparo sotto la scrivania pensando che si trattasse di un bombardamento e che fosse scoppiata la guerra. Poco dopo, dal corridoio arriv\u00f2 Tregub. Insieme, andarono immediatamente alla ricerca dei colleghi.\nPrima di incontrare Perevozcencho e i due allievi, Juvcenko e Tregub avevano in precedenza prestato soccorso ad alcuni colleghi rimasti coinvolti nel crollo della sezione delle pompe, poi avevano faticosamente raggiunto i serbatoi del refrigerante, dove si trovarono con l'acqua fino alle ginocchia in mezzo ad un ambiente in totale rovina. La sala pompe era completamente distrutta, i serbatoi ridotti in frantumi, il soffitto parzialmente crollato consentiva la vista del cielo, le macerie erano avvolte da vapore e si udiva un \"orribile sibilo\". L'esplosione nella sala del reattore aveva coinvolto subito la sala pompe del sistema refrigerante principale dell'unit\u00e0 4; l'addetto di turno quella notte era Valerij Il'i\u010d Chodem\u010duk, che rimase sepolto sotto le macerie del crollo del locale macchine al livello +10 dove egli si trovava.\nL'ingegnere Vladimir Nikolaevi\u010d \u0160a\u0161enok invece si trovava al momento dell'esplosione al livello +24, nel cosiddetto compartimento 604, per controllare sugli indicatori il test delle turbine; la catastrofe provoc\u00f2 immediatamente la rottura dei condotti di acqua bollente e vapore, con conseguente fuoriuscita di liquidi e gas ustionanti, e il crollo quasi completo del compartimento 604; tre macchinisti si aprirono faticosamente una strada tra le macerie e riuscirono a recuperare \u0160a\u0161enok che giaceva riverso tra i detriti privo di sensi \"muovendo debolmente gli occhi\".\nAbbandonate le macerie dei serbatoi, Juv\u010denko e Tregub entrarono nella sala del reattore e si trovarono all'aperto, rendendosi conto per primi delle dimensioni catastrofiche del disastro. Videro che la sala del Reattore n\u00ba 4 non esisteva pi\u00f9: il tetto era scomparso e al suo posto si vedeva il cielo notturno, una parete era crollata, i serbatoi e le tubazioni dell'acqua di raffreddamento erano squarciati e pericolanti, l'ambiente era solcato dalle scintille provocate dai cortocircuiti continui dei cavi troncati dall'esplosione. Dalle macerie fumanti, infine, dalla voragine scoperchiata nel pavimento dove c'era il reattore, si innalzava verso il cielo \"una colonna iridescente\" di luce bianco-azzurra provocata dalla ionizzazione radioattiva dell'aria (un effetto detto luce di Cherenkov, causato dalla eccitazione degli atomi atmosferici ionizzati da radiazioni ad alta energia) per l'irraggiamento radioattivo proveniente dal nocciolo ormai esposto completamente. Juv\u010denko ricorda di essere rimasto incantato dallo spettacolo del raggio di luce, forse per un minuto o pi\u00f9, pensando a \"quanto era bello\", prima che Tregub lo strattonasse costringendolo a rientrare.\nDopo aver osservato le condizioni dell'Unit\u00e0 4, Juv\u010denko e Tregub erano rapidamente rientrati per cercare di raggiungere la sala controllo e informare Djatlov; come detto, durante il percorso incontrarono quindi Perevoz\u010denko e i due allievi ingegneri a cui riferirono che le condizioni del reattore erano ormai compromesse e che era assolutamente impossibile pensare di far scendere manualmente le barre di controllo.\nPerevozcenko tuttavia decise ugualmente di cercare di raggiungere la sala reattore dall'alto per valutare meglio la situazione. Juv\u010denko quindi decise di accompagnare Perevoz\u010denko, Proskurjakov e Kudrjavcev, mentre Tregub continu\u00f2 invece verso la centrale di controllo; i quattro riuscirono a salire a quota +35 e raggiunsero, in mezzo alle macerie, la pesantissima porta a tenuta stagna che dava accesso al ballatoio che consente di osservare dall'alto la sala del reattore. La porta fu faticosamente tenuta aperta da Juv\u010denko, mentre gli altri tre entrarono e osservarono per pochi secondi dall'alto la scena con l'aiuto di una torcia elettrica: la copertura d'acciaio \"Elena\" era divelta e inclinata su un lato, da questa pendevano i tubi del vapore tranciati e le barre di controllo parzialmente fuse, l\u00e0 dove c'era il reattore era visibile solo l'enorme cratere del recipiente, nel cui fondo si trovava il materiale incendiato del nocciolo. Enormi quantit\u00e0 di radiazioni venivano emesse ogni secondo e i tre, completamente sconvolti, abbandonarono la sala reattore dopo meno di un minuto e insieme a Juv\u010denko si diressero alla sala di controllo.\nI tre accompagnatori di Juv\u010denko morirono per effetto della sindrome da radiazioni nell'arco di alcune settimane. Juv\u010denko sopravvisse, riportando gravi danni alla parte sinistra del corpo, e mor\u00ec di leucemia nel 2008. L'ingegnere esperto Borys Stoliarchuk, presente durante il test, sopravvisse, essendo ancora oggi testimone del disastro.\nCondizioni atmosferiche.\nNelle ore successive al disastro insistevano sull'area due zone ad alta pressione, una a forma di cuneo sull'Europa Centrale e una sul Mediterraneo. Sabato 26 e domenica 27 aprile il vento soffiava verso nord, investendo la Bielorussia e i Paesi Baltici, tre repubbliche baltiche, per girare poi verso nord-ovest il luned\u00ec successivo, su Svezia e Finlandia, e infine verso ovest, su Polonia, Germania settentrionale, Danimarca, Paesi Bassi, Mare del Nord e Regno Unito.\nDa marted\u00ec 29 aprile a venerd\u00ec 2 maggio un'area depressionaria sul Mediterraneo si spost\u00f2 a sud, richiamando un flusso d'aria da nord-est su Cecoslovacchia, Ungheria, Jugoslavia, Austria e Italia settentrionale, che scivol\u00f2 poi in parte sull'arco alpino, investendo Svizzera, Francia sud-orientale e Germania meridionale, e in parte sull'arco appenninico, investendo l'Italia centrale. Da domenica 4 a marted\u00ec 6 maggio, il vento gir\u00f2 verso sud, investendo di nuovo Ucraina, Russia meridionale, Romania, Moldavia, Penisola balcanica, fino alla Grecia e alla Turchia.\nL'emissione di vapore radioattivo cess\u00f2 sabato 10 maggio 1986. Per valutare la contaminazione radioattiva nelle varie zone fu importante sapere dove fosse piovuto, perch\u00e9 gli elementi radioattivi sono depositati al suolo a seguito delle precipitazioni. Il portale Humus riporta mappe tematiche, europee e italiane, sulla contaminazione proveniente da \u010cernobyl'. \u00c8 possibile riscontrare questo deposito ancor oggi, misurando la radioattivit\u00e0 emessa dagli isotopi di cesio (137Cs), dal plutonio (239Pu e 240Pu) e dal piombo (210Pbxs) presenti nei livelli di terreno risalenti al 1986.\nGestione della crisi.\nLivello delle radiazioni.\nSolo una piccola parte degli strumenti di rilevazione a disposizione era in grado di effettuare misure fino a r\u00f6ntgen/ora (R/h) e risultarono indisponibili, chiusi in cassaforte; quelli impiegabili arrivavano a un massimo di 3,6 R/h, valore di fondo scala.\nI contatori Geiger (o dosimetri) della sala di controllo indicavano 3,6 r\u00f6ntgen/ora, un valore del tutto accettabile, cos\u00ec il vicecapoingegnere Anatolij Djatlov suppose che il reattore fosse ancora intatto. Questi rifer\u00ec al direttore della centrale Viktor Brjuchanov che i contatori Geiger della sala di controllo indicavano 3,6 R/h; questo valore era solo apparentemente rassicurante, essendo il fondo scala dei contatori, che non erano in grado di visualizzare valori maggiori. Djatlov era sicuro che il valore effettivo fosse pi\u00f9 alto.\nImmediatamente furono mandati operatori della centrale per effettuare rilevamenti, attrezzati di contatori Geiger con fondo scala a r\u00f6ntgen/ora e mascherine chirurgiche. Un operatore incaricato torn\u00f2 con dei dati sconcertanti: le radiazioni nei pressi del reattore misuravano ben R/h, valori cos\u00ec inverosimilmente alti che i dirigenti pensavano che fossero gli strumenti di misura a non funzionare correttamente.\nIn alcune zone, vista la propagazione delle radiazioni a macchia di leopardo, i valori stimati superavano di oltre volte il valore riportato dagli strumenti meno efficienti.\nBasti considerare che, in una citt\u00e0 europea, il fondo scala misura circa 20 \u03bcR/h, ovvero 0,00002 R/h; il valore rilevato nei pressi della centrale era 1 miliardo di volte superiore a quello naturale. \u00c8 sufficiente un'esposizione a 500 R/h per 5 ore per uccidere un essere umano. Molti operatori furono esposti a una dose mortale di radiazioni nell'arco di pochi minuti.\nAleksandr Akimov e Leonid Toptunov (responsabile in quel momento della sala di controllo del reattore n\u00ba 4) andarono ad aprire a mano le valvole che immettevano acqua per il raffreddamento del reattore, senza alcuna tuta protettiva, consapevoli di esporsi a un rischio che li avrebbe condotti alla morte nel giro di due settimane. Akimov e Toptunov furono insigniti dell'Ordine per il Coraggio di terza classe per il coraggio.\nIntervento dei vigili del fuoco.\nIl primo allarme per i vigili del fuoco di turno della Brigata paramilitare N. 2 di \u010cernobyl', fu diramato alle ore 01:25 del 26 aprile; si segnalava semplicemente un incendio alla centrale nucleare. I quattordici pompieri del turno notturno, guidati dal giovane tenente Vladimir Pravik, stanziati in una caserma a soli 500 metri dall'impianto, avevano udito l'esplosione e potevano vedere la nuvola di fumo a forma di fungo che si era innalzata dalla centrale. Gli uomini salirono quindi rapidamente a bordo dei loro mezzi ZIL-130, ZIL-131 e Ural-4320 e si diressero al luogo dell'incidente che raggiunsero gi\u00e0 alle ore 01:30. Nella vicina Pryp\"jat' era presente una seconda unit\u00e0 di vigili del fuoco, la Brigata paramilitare N. 6, che fu allertata alle ore 01:29; i pompieri di turno, guidati dal tenente Viktor Kibenok si diressero alla centrale.\nLe tre autopompe del tenente Pravik superarono i cancelli della centrale e raggiunsero la struttura delle unit\u00e0 3 e 4 sormontate dalla grande torre di ventilazione; i pompieri si resero conto della gravit\u00e0 dei danni, videro che il tetto e una parete dell'unit\u00e0 4 erano distrutti e che infuriava un vasto incendio. Il tenente Pravik, molto impressionato, diram\u00f2 via radio il segnale di massimo allarme \"allerta 3\" e quindi si spost\u00f2 con la sua squadra, di cui facevano parte anche i fratelli Ivan e Leonid \u0160avrej, verso l'unit\u00e0 4. Le fiamme sembravano provenire dal tetto della sala turbine e il tenente Pravik fece avvicinare un'autopompa mentre i vigili Leonid \u0160avrej e Vladimir Pry\u0161\u010depa salivano sul tetto per valutare la situazione; si trovarono in mezzo a strutture frananti, mentre il bitume del rivestimento si stava sciogliendo; il tetto della sala turbine appariva cosparso di detriti di uno strano materiale argenteo. I vigili del fuoco, equipaggiati con il normale equipaggiamento protettivo, ignoravano completamente i rischi che stavano correndo e credevano di dover spegnere un normale incendio. In realt\u00e0 i detriti erano pezzi di grafite altamente radioattiva proveniente dal reattore esploso e i pompieri della squadra di \u010cernobyl' stavano assorbendo quantit\u00e0 enormi di radiazioni. Dopo pochi minuti dall'intervento della squadra del tenente Pravik, arrivarono alla centrale anche i pompieri del gruppo N. 6 proveniente da Pryp\"jat'; il tenente Kibenok e i suoi uomini, tra cui il vigile del fuoco Vasilij Ignatenko, si spostarono verso l'unit\u00e0 3 e salirono sul tetto del reattore che aveva preso fuoco. I vigili montarono le manichette e iniziarono a spegnere le fiamme mentre contemporaneamente la squadra di \u010cernobyl' lavorava sul tetto della sala turbine. Anche il tetto dell'unit\u00e0 3 era pieno di pezzi di grafite radioattiva che i pompieri rimuovevano senza alcuna protezione; i vigili del tenente Kibenok quindi assorbirono dosi elevatissime di radiazioni.\nL'incendio sul tetto dell'unit\u00e0 3 fu controllato entro trenta minuti grazie ai vigili del tenente Kibenok raggiunti anche da alcuni uomini della Brigata N. 2; il tenente Pravik sal\u00ec sul tetto e coordin\u00f2 insieme a Kibenok e Ignatenko l'impiego delle manichette e della schiuma per spegnere le fiamme. I vigili del fuoco lavoravano in un ambiente pieno di fumo e in mezzo a detriti radioattivi mentre una misteriosa nebbia dall'odore caratteristico fuoriusciva dal cratere dell'unit\u00e0 4. Dopo pochi minuti dall'intervento della squadra di Pryp\"jat', arriv\u00f2 sul posto il comandante responsabile dei vigili del fuoco della Brigata paramilitare N. 2, maggiore Leonid Teljatnikov, che cerc\u00f2 di prendere il controllo della situazione spostandosi nei vari punti critici; egli in un primo momento parl\u00f2 con Leonid \u0160avrej che era sceso dal tetto della sala turbine quindi alle ore 02:25 vide scendere dal tetto dell'unit\u00e0 3 il tenente Pravik insieme agli uomini del tenente Kibenok. I vigili lamentavano nausea, vomito, cefalea e vertigini e avevano bisogno di un immediato intervento; dovettero essere tutti trasportati all'ospedale di Pryp\"jat' dove il medico di turno, dottor Belokon, comprese subito che si trattava di malattia acuta da radiazione, inform\u00f2 le autorit\u00e0 superiori e richiese forniture urgenti di ioduro di potassio. \u00c8 possibile che la radiazione sul tetto dell'unit\u00e0 3 abbia raggiunto, durante l'intervento dei vigili del fuoco, un livello di 3.000 r\u00f6ntgen/ora, e in alcuni punti anche 8.000 r\u00f6ntgen/ora: alcuni pompieri avevano assorbito una dose letale di radiazione in appena quattro minuti. \nIl maggiore Teljatnikov invi\u00f2 rinforzi sul tetto dell'unit\u00e0 3, ma alle ore 03:30 anche lui inizi\u00f2 ad accusare i primi sintomi, mentre alla centrale arrivavano continuamente sempre nuove unit\u00e0 di vigili del fuoco provenienti da tutta la regione di Kiev; alle ore 06:35 trentasette squadre di pompieri erano giunte sul luogo del disastro e 186 vigili del fuoco e 81 autopompe lavoravano per controllare la situazione. Poco prima delle ore 07:00 del 26 aprile gli incendi visibili erano stati spenti e il vicecomandante dei vigili del fuoco del distretto di Kiev dichiar\u00f2 che l'emergenza era terminata e la situazione era tornata sotto controllo. In realt\u00e0, anche se il fuoco era stato spento, dal cratere dell'unit\u00e0 4 continuavano ad uscire fumo nero e il misterioso vapore dall'odore strano che si disperdevano nel cielo.\nLe reazioni del governo dell'URSS.\nMichail Gorba\u010d\u00ebv fu informato di \"un'esplosione e un incendio\" alla centrale ucraina al primo mattino del 26 aprile, ma egli apparentemente, non informato su dettagli che nessuno in realt\u00e0 conosceva in quel momento, non sembr\u00f2 molto preoccupato. Alcune ore prima anche il presidente del consiglio Nikolaj Ivanovi\u010d Ry\u017ekov era stato informato per telefono dal presidente del consiglio ucraino Lja\u0161ko dell'incidente ma neppure lui in un primo momento si allarm\u00f2; pi\u00f9 tardi ebbe modo di parlare con Anatolij Majorec, il ministro dell'Energia, gi\u00e0 impegnato a chiarire la situazione e stava per recarsi sul posto. Le informazioni disponibili, basate sul rapporto di Brjuchanov, riferivano di una esplosione che aveva distrutto il tetto e di un incendio; il reattore sembrava essere stato spento.\nIl ministro Majorec part\u00ec in aereo da Mosca nel pomeriggio insieme a Vladimir Marin, responsabile dell'energia all'interno del Comitato centrale del PCUS e Gennadij Sa\u0161arin, vice-ministro con delega alle centrali nucleari; i tre raggiunsero Kiev e quindi atterrarono a Pryp\"jat', dove, dopo un sopralluogo alla centrale di Marin e Sa\u0161arin, capirono che l'incidente era molto pi\u00f9 grave del previsto; i danni alla struttura erano enormi, pezzi di grafite erano sparsi intorno e l'aria era irrespirabile; il livello di radiazioni era alto. Nelle ore seguenti si tennero continue riunioni tra le autorit\u00e0 venute da Mosca e i dirigenti della centrale; Brjuchanov e Fomin erano sconvolti e incapaci di prendere decisioni, mentre in un primo tempo Sa\u0161arin, nonostante l'ispezione diretta, continu\u00f2 a mostrare ottimismo; Marin invece temeva il peggio e chiese spiegazioni a Brjuchanov sui pezzi di grafite intorno all'area dell'incidente; il direttore della centrale ammise che il materiale poteva provenire dall'esplosione del reattore. A questo punto alcuni funzionari locali e il viceministro dell'Interno ucraino proposero di prendere misure di sicurezza per interdire la zona e pianificare un'evacuazione della popolazione, ma Majorec non ebbe il coraggio di prendere una soluzione cos\u00ec radicale che avrebbe potuto scatenare il panico e afferm\u00f2 che \"il pericolo era stato esagerato\". Poco dopo tuttavia arrivarono i due esperti di centrali nucleari inviati da Mosca, Boris Prusinskij e Konstantin Poluskin, che, appena tornati da un giro di ispezione in elicottero sopra la centrale, chiarirono finalmente la situazione: il reattore \"non c'era pi\u00f9\", lo scudo biologico era saltato e i frammenti radioattivi erano sparsi ovunque.\nMajorec era sconvolto da queste notizie, ma alle ore 20.00 del 26 aprile giunse a Pryp\"jat' Boris Evdokimovi\u010d \u0160\u010derbina, l'uomo inviato da Mosca con pieni poteri a capo della commissione d'indagine istituita dalle massime autorit\u00e0 per fronteggiare l'emergenza. \u0160\u010derbina, vicepresidente del consiglio dell'URSS con delega al settore energetico, era un esperto di impianti industriali; energico e risoluto, arriv\u00f2 sul posto insieme a Valerij Legasov, il vice presidente dell'Istituto Kur\u010datov per l'energia atomica, pieno di fiducia e deciso a prendere in mano la situazione. \u0160\u010derbina parl\u00f2 subito con Sa\u0161arin e Prusinskij; entrambi apparvero estremamente preoccupati, parlarono dei danni catastrofici del reattore, della grafite sparsa intorno, del livello in aumento delle radiazioni. Prusinskij propose di evacuare la popolazione di Pryp\"jat'. \u0160\u010derbina fu colpito da queste notizie catastrofiche ma non cedette al panico e continu\u00f2 a mostrarsi fermo e determinato. Escluse l'evacuazione e a mezzanotte parl\u00f2 per telefono con Gorba\u010d\u00ebv, al quale fece un resoconto ancora fiducioso della situazione, e con Vladimir \u0160\u010derbickij, potente capo del Partito comunista ucraino, al quale conferm\u00f2 che bisognava fermare il panico ed evitare di essere \"umiliati di fronte al mondo intero\".\nEntro pochi minuti la dirigenza sovietica sul posto cambi\u00f2 idea; alle ore 21 si erano verificate tre nuove esplosioni nella centrale con nuova dispersione di frammenti radioattivi che fecero temere una ripresa della reazione a catena e contemporaneamente il vento inizi\u00f2 a spingere la nube radioattiva verso nord in direzione di Pryp\"jat'. A questo punto funzionari locali, esperti della commissione e i massimi dirigenti politici ucraini rinnovarono le pressioni per iniziare l'evacuazione; anche Legasov intervenne affermando che il reattore sembrava \"ingovernabile\" e che bisognava evacuare. \u0160\u010derbina alla fine si convinse e, dopo aver telefonato al presidente del consiglio Ry\u017ekov a Mosca per l'autorizzazione, decise le prime misure operative per evacuare; alle ore 01:00 del 27 aprile fu ordinato di preparare gli elenchi delle persone.\nBoris \u0160\u010derbina era un tipico dirigente sovietico, brusco e tirannico con i sottoposti, ma anche un combattente determinato e razionale; assunse il controllo delle operazioni nella centrale e, mentre dopo grandi incertezze dava inizio all'evacuazione, prese anche le decisioni per fermare la catastrofe del reattore. Egli mobilit\u00f2 le prime unit\u00e0 militari, convoc\u00f2 il generale Nikolaj Anto\u0161kin, il capo dello stato maggiore delle forze aeree del distretto di Kiev, e organizz\u00f2 alcuni gruppi operativi. I generali Ivanov, vicecapo della protezione civile, e Berdov, vicecapo del ministero degli Interni ucraino, avrebbero iniziato a preparare l'evacuazione, Aleksandr Meskov, vicecapo del ministero delle costruzioni macchine di medie dimensioni, avrebbe intrapreso le indagini per individuare le cause dell'incidente, Evgenij Vorob'\u00ebv, viceministro della Sanit\u00e0, si sarebbe occupato degli aspetti sanitari del disastro, infine Valerij Legasov avrebbe coordinato il gruppo di esperti incaricato di trovare il modo di mettere in sicurezza il reattore N. 4.\nInterventi per sigillare il reattore.\nI tentativi disperati degli operatori della centrale di raffreddare il nocciolo immettendo acqua nell'unit\u00e0 non avevano ottenuto alcun risultato; al contrario era stato allagato con acqua contaminata radioattiva il seminterrato delle unit\u00e0 3 e 4 e si era favorita la formazione di vapore radioattivo, la nebbia osservata dai pompieri, che fuoriusciva continuamente dal cratere. L'unit\u00e0 4 inoltre era ancora incandescente ed emetteva aerosol radioattivi; sul fondo c'erano ancora delle fiamme. Legasov calcol\u00f2 che le temperature avessero ormai raggiunto i 1.000\u00a0\u00b0C, e che ci fosse il rischio di fusione dei rivestimenti del combustibile e dell'uranio stesso del reattore con ulteriore incremento della radiazione; l'incendio della grafite sarebbe potuto continuare per due mesi con conseguenze catastrofiche a livello planetario. Era quindi assolutamente necessario spegnere l'incendio sul fondo del cratere e interrompere l'emissione radioattiva sigillando il reattore.\nIl reattore continu\u00f2 a bruciare per giorni finch\u00e9 un gruppo di scienziati decise di spegnerlo con l'ausilio di elicotteri che sganciarono migliaia di tonnellate di boro, silicati, sabbia e dolomia, materiali adeguati per soffocare un incendio di tale natura poich\u00e9 particolarmente efficaci nella schermatura delle radiazioni e soprattutto secchi, cos\u00ec da non produrre colonne di vapori radioattivi. Il 2 ottobre uno degli elicotteri durante una manovra di sgancio materiali sulla verticale del reattore, urt\u00f2 i cavi di una gru impegnata nella costruzione del sarcofago e precipit\u00f2. Si ricordano le quattro vittime dell'incidente: Volodymyr Kostjantynovy\u010d Vorobjov, Oleksandr Jevhenovi\u010d Junhkind, Leonid Ivanonovy\u010d Chrysty\u010d e Mykola Oleksandrovi\u010d Han\u017euk.\nDivulgazione delle notizie e reazioni internazionali.\nNella situazione internazionale di Guerra fredda che perdurava da decenni, l'Unione Sovietica aveva sistematicamente mantenuto il massimo segreto sui programmi nucleari civili e militari; inoltre non erano state mai divulgate notizie su precedenti gravi incidenti verificatesi negli impianti sovietici. La necessit\u00e0 di mostrare una facciata trionfalistica di successi tecnologici e di realizzazioni scientifiche, di combattere la guerra di propaganda con le potenze occidentali senza mostrare debolezze che l'avrebbero esposta agli attacchi polemici statunitensi, l'esigenza di non rivelare i fallimenti del regime, imponevano ai dirigenti sovietici la totale riservatezza su argomenti ritenuti di interesse nazionale prioritario. Nonostante la presenza al potere di una nuova dirigenza guidata da Michail Gorba\u010d\u00ebv teoricamente pi\u00f9 aperta verso il mondo non comunista, i capi politici non informarono affatto nei primi giorni i cittadini sugli eventi di Cernobyl'. In questa occasione, tuttavia, mantenere riservata la notizia della catastrofe era impossibile: la nube radioattiva si stava spostando velocemente e, dopo aver raggiunto nella notte del 26 aprile la Bielorussia, prosegu\u00ec in Lituania e quindi nel Mar Baltico.\nLa mattina del 27 aprile, in Svezia, alcuni lavoratori in ingresso alla centrale di Forsmark fecero scattare l'allarme a seguito della rilevazione di alti indici di radioattivit\u00e0. Si suppose, visto l'elevato livello dei dati, che vi fosse una falla all'interno della centrale e i responsabili cominciarono immediatamente a fare controlli in tutti gli impianti. Assicuratisi che le loro centrali fossero perfettamente in sicurezza, cominciarono a cercare altrove la fonte delle radiazioni e giunsero cos\u00ec fino in Unione Sovietica.\nChiesero spiegazioni al governo domandando perch\u00e9 non era stato avvisato nessuno. Dapprima il governo neg\u00f2 la cosa ma ormai anche nelle altre nazioni gli anomali livelli radioattivi avevano messo al corrente l'Europa intera che un grave incidente era occorso in una centrale sovietica.\nIl mondo intero cominci\u00f2 a fare pressione e, cos\u00ec, i sovietici rilasciarono le prime e scarne dichiarazioni sull'incidente.\nEvacuazione.\nLe misure di sicurezza adottate dopo il verificarsi dell'esplosione coinvolsero migliaia di vigili del fuoco e militari accorsi immediatamente sul luogo del disastro. Bench\u00e9 la situazione apparisse nell'immediato critica, la citt\u00e0 di Pryp\"jat' venne evacuata solo il 27 aprile con 1100 autobus, con la scusa di un allontanamento momentaneo precauzionale. Una settimana dopo il raggio della \"zona di esclusione \" venne portato da 10 a 30 chilometri, a maggio furono ordinate ulteriori evacuazioni anche in villaggi a 400 chilometri dalla centrale che coinvolsero in totale persone. Il mattino del 26 aprile 1986 \u00e8 stato documentato da Vladimir \u0160ev\u010denko che, non consapevole dei rischi a cui era sottoposto, si avventur\u00f2 nella zona fortemente contaminata senza alcuna precauzione, arrivando addirittura a filmare a pochi metri sopra il reattore in fiamme. A causa delle radiazioni \u0160ev\u010denko si ammal\u00f2 e mor\u00ec anch'egli dopo lunga malattia. Nel suo filmato sono visibili le migliaia di mezzi dell'esercito accorsi sul luogo. Peraltro quel 26 aprile gli operai impegnati nella costruzione dei reattori 5 e 6 andarono regolarmente al lavoro; nessuno li aveva avvertiti.\nLa commissione d'inchiesta, viste le condizioni di numerose persone gi\u00e0 sotto terapia, decise, la notte del 27 aprile, l'evacuazione della citt\u00e0. Fu detto ai cittadini di portare con s\u00e9 pochi effetti personali, che sarebbero stati trasferiti in misura precauzionale e che in breve tempo avrebbero potuto far ritorno alle loro abitazioni. Le autorit\u00e0 sovietiche cominciarono a evacuare la popolazione dell'area circostante \u010cernobyl' 36 ore dopo l'incidente.\nGiunsero da Kiev decine di autobus che successivamente vennero abbandonati in una sorta di cimitero nella zona interdetta, dove ancora oggi si possono osservare migliaia di mezzi utilizzati per lo sgombero e la gestione della zona. Molti sono veicoli militari. L'evacuazione \u00e8 stata documentata da Michail Nazarenko e si pu\u00f2 notare la sottile calma che quel giorno era in citt\u00e0. Nessuno era realmente conscio di ci\u00f2 che stava accadendo. Decine di persone si soffermarono fino a tardi, la notte dell'esplosione, per ammirare la luce scintillante sopra il reattore. Nel maggio 1986, circa un mese dopo, tutti i residenti nel raggio di 30\u00a0km dall'impianto, circa persone, erano stati trasferiti.\nIl seguente \u00e8 il testo dell'annuncio dell'evacuazione del 27 aprile, diffuso tramite altoparlanti montati su veicoli militari e delle forze dell'ordine:\nRimozione dei detriti.\nUna volta spento l'incendio e tamponata la situazione di emergenza, negli anni successivi si procedette alle operazioni di recupero e di decontaminazione dell'edificio e del sito del reattore e delle strade intorno, cos\u00ec come alla costruzione di un \"sarcofago\" per coprire il reattore esploso. Incaricati di queste operazioni furono i cosiddetti liquidatori. In base a leggi promulgate in Bielorussia, Russia e Ucraina, persone, fra militari e civili, ricevettero speciali certificati e l'associata medaglia che confermavano il loro status di \"liquidatori\", sebbene altre stime basate su registri nazionali parlino di e altre addirittura di . In ogni caso, fra il totale dei liquidatori la popolazione costituita dalle ~ persone che operarono nella zona in un raggio di e negli anni 1986 e 1987 \u00e8 quella che ricevette la dose di radiazioni pi\u00f9 elevata.\nIl resto lavor\u00f2 in aree oltre i 30\u00a0km oppure negli anni fra il 1988 e il 1990, quando il livello di radiazioni si era gi\u00e0 notevolmente abbassato.\nI primi liquidatori furono coloro che vennero incaricati di prelevare i blocchi di grafite dal tetto per gettarli a braccia dentro allo squarcio dove si trovava il reattore. Vennero informati a questo punto dei rischi e moltissimi non indugiarono un momento pur essendo consapevoli della pericolosit\u00e0 dell'operazione. Erano sottoposti a turni di due minuti l'uno, in seguito, fu stimato che questi turni non avrebbero dovuto superare i 40 secondi di esposizione, pena una fortissima dose efficace ricevuta. Dovevano uscire sul tetto, caricare a braccia un blocco di grafite di circa 50 chilogrammi di peso e buttarlo il pi\u00f9 rapidamente possibile nello squarcio. Alcuni dovevano invece, con l'ausilio di un badile, spalare i detriti sempre all'interno del reattore. Erano protetti da indumenti che potevano garantire soltanto un minimo di protezione dalle radiazioni. Fu promesso loro che al termine di un monte di ore di servizio sul sito del disastro avrebbero avuto il diritto alla pensione anticipata di tipo militare. Tra i liquidatori c'erano numerosi civili provenienti da tutta l'ex Unione Sovietica.\nEffetto dei detriti.\nIl 9 maggio 1986, le tonnellate di boro, dolomia, argilla e carburo di boro scaricate nei primi giorni sul reattore per spegnere l'incendio della grafite gravarono cos\u00ec tanto sul reattore gi\u00e0 distrutto da crollare ulteriormente dentro la voragine. Da questo ulteriore crollo si sprigion\u00f2 un'ulteriore, pi\u00f9 debole, colonna di fumi radioattivi che caus\u00f2 un rilascio di materiale di fissione che si sparse in un raggio di 35 chilometri, gi\u00e0 evacuati, attorno alla centrale.\nSecondo gli esperti vi erano buone possibilit\u00e0 che il nocciolo ancora incandescente e pieno di attivit\u00e0 potesse sprofondare ulteriormente arrivando a contatto con l'acqua delle falde, causando cos\u00ec nuove esplosioni di vapore. Vennero chiamati dei minatori che lavorarono a braccia sotto il reattore scavando un tunnel per inserire sistemi di raffreddamento nei livelli inferiori della centrale. Spesso le mascherine protettive rendevano loro difficoltosa la respirazione, costringendoli a lavorare in condizioni al limite del sopportabile. La mappatura definitiva, condotta con l'ausilio di robot automatizzati, del combustibile disperso nei livelli inferiori della centrale attest\u00f2 comunque che in nessun caso il nucleo liquefatto super\u00f2 il solaio immediatamente sopra le fondamenta della centrale.\nIl sarcofago.\nTra i liquidatori si trovano anche coloro che si adoperarono per la costruzione del sarcofago esterno. I primi due anni 1986-1987 circa ~ persone si alternarono per la pulizia e la realizzazione dello scudo protettivo. Il reattore necessitava di essere isolato al pi\u00f9 presto assieme ai detriti dell'esplosione, che comprendevano 180 tonnellate di combustibile, pulviscolo altamente radioattivo e metri cubi di macerie contaminate. Fu quindi progettata la realizzazione di un sarcofago di contenimento per far fronte all'emergenza.\nLa volta era sostenuta da tre corpi principali che sorreggono la copertura superiore costituita da tubi di 1 metro di diametro e di pannelli di acciaio.\nLa parete sud \u00e8 stata realizzata prevalentemente da pannelli di acciaio che alzandosi per alcune decine di metri si inclinavano di circa 115 gradi per poi concludere verticalmente formando il tetto.\nLa parete est era la parete non collassata dello stesso reattore, mentre la parete a nord era un puzzle di acciaio, cemento e mura semidistrutte. La parete ovest, quella pi\u00f9 spesso impressa sulle foto, per la sua complessit\u00e0 \u00e8 stata realizzata a parte e poi montata con l'ausilio di gru sulla facciata.\nIl suddetto sarcofago \u00e8 stato creato a tempo record tra il maggio e il novembre 1986, ma ogni anno, proprio per la povert\u00e0 dei materiali usati e per la mancanza di una pi\u00f9 seria progettazione, nuove falle si aprivano continuamente nella struttura, per un totale di oltre 1.500 metri quadrati di superficie. Alcune fessure raggiungevano i 10 metri quadrati di superficie, tali da potervi lasciar passare tranquillamente un'automobile. La pioggia vi si infiltrava all'interno e rischiava di contaminare le falde, bench\u00e9 sotto il reattore fosse stato costruito a braccia un tunnel per isolare il nocciolo fuso dal terreno. Circa metri cubi di acqua si riversavano all'interno del sarcofago ogni anno facendo aumentare di 10 volte la tensione meccanica sulle fondazioni che va da un minimo di fino a un massimo di . Il basamento sprofond\u00f2 di quattro metri, permettendo l'infiltrarsi di materiale radioattivo nelle falde acquifere comunicanti con i fiumi Pryp\"jat' e Dnepr che a loro volta scorrono fino al mar Nero. 30 milioni di persone lungo il corso dei fiumi si servono di essi. La temperatura all'interno del sarcofago raggiunge in alcuni punti, ancora oggi, \u00b0C in prossimit\u00e0 del nocciolo e tale temperatura contribuisce al costante indebolimento e alla deformazione della struttura.\nNel febbraio del 2013, sotto il peso di una nevicata insolitamente copiosa, \u00e8 crollata una parte del tetto del locale turbine adiacente al sarcofago. Tale crollo ha provocato l'immediata evacuazione degli operai del vicino cantiere del nuovo sarcofago per alcuni giorni, per il timore che il crollo avesse coinvolto anche parti del sarcofago stesso.\nIl vecchio sarcofago non \u00e8 mai stato dichiarato come una struttura di contenimento permanente. Ad aggravare la situazione \u00e8 la sismicit\u00e0 della zona del Pryp\"jat'.\nAll'interno del sarcofago.\nAll'interno del sarcofago si trovano le macerie dell'intera struttura che conteneva il reattore. Si impieg\u00f2 moltissimo per poter conoscere che cosa si trovava sotto le macerie e i detriti scaricati. I tecnici in azione in quel periodo critico riferiscono che era terribile lavorare in quelle condizioni sempre con un contatore Geiger a portata di mano e che spesso rilevavano una radioattivit\u00e0 tollerabile come 1 o 5 R/h, ma spesso bastava voltare l'angolo per dover scappare davanti a esposizioni di 500 R/h.\nDopo la costruzione dello scudo di acciaio e cemento, nelle pareti in muratura interne rimaste sono stati effettuati dei buchi per ispezionare mediante l'uso di telecamere e apparecchiature radiocomandate la condizione interna dell'edificio semidistrutto. Inizialmente i tecnici e gli operatori supposero di trovare il reattore sepolto l\u00e0 sotto tra le macerie, ma con loro grande stupore si resero conto che non era rimasto pi\u00f9 niente e che esso si era fuso assieme al nocciolo, colando lungo i piani sottostanti. La lava radioattiva aveva formato una stalagmite dalla curiosa forma che assomiglia a un \"Piede d'elefante\" e proprio cos\u00ec \u00e8 stata ribattezzata. \u00c8 formata dal reattore e dal nocciolo fusi ed \u00e8 composta da uranio, cesio, plutonio, grafite e altro materiale. \u00c8 altamente radioattiva, per questo il video del \"Piede d'elefante\" \u00e8 stato realizzato tramite apparecchiatura radiocomandata.\nNuovo sarcofago.\nNel 1997, al vertice del G7 a Denver, fu fondato il Chernobyl Shelter Fund per raccogliere fondi per mettere in sicurezza il reattore. Il nuovo progetto prevedeva la costruzione di un nuovo sarcofago di diversa concezione, realizzato con materiali pi\u00f9 sicuri e montato su binari. La struttura a cupola, conclusa nel 2016, successivamente sarebbe dovuta essere spinta fino sopra il vecchio sarcofago cos\u00ec da evitare agli addetti ai lavori l'esposizione diretta alle radiazioni. Nel 1998 il costo stimato per la sua progettazione e realizzazione raggiungeva i 780 milioni di dollari, fino a lievitare oltre un miliardo di dollari; esso metterebbe in sicurezza il sito per circa 100 anni.\nLa Shelter Implementation Plan (SIP) \u00e8 una cooperativa che si \u00e8 adoperata per raccogliere i fondi per la realizzazione della nuova cupola, che la sola Ucraina non sarebbe stata in grado di fronteggiare. La SIP \u00e8 stata composta e supportata dall'Unione europea, dagli Stati Uniti e dalla stessa Ucraina. Le uniche modifiche apportate al sarcofago prima della sua sostituzione sono state la realizzazione di accessi per la manutenzione e il monitoraggio del tetto ed un sistema per il controllo delle polveri.\nIl progetto del nuovo sarcofago (NSC, ossia New Safe Confinement) prevedeva la realizzazione di una struttura a doppia volta (una sopra l'altra) di altezza massima pari a 92,5 metri e costituita da un totale di 85 elementi; parte della struttura \u00e8 stata costruita esternamente al sito e il tutto \u00e8 stato assemblato a 180 metri di distanza dal reattore.\nGli archi sono composti da materiale tubulare d'acciaio resistente e relativamente leggero per diminuire il peso della struttura e i costi d'assemblaggio; successivamente sono stati ricoperti con tre strati di pannelli poi ulteriormente rivestiti di Lexan, resina termoplastica di policarbonato in grado di prevenire l'accumularsi di particelle radioattive tra i vari corpi della volta.\nTra l'arco superiore, di campata pari a 270 metri e quello inferiore, di campata pari a 240 metri, intercorre nel punto pi\u00f9 alto uno spazio di 12 metri. Sono state realizzate 12 doppie volte di una lunghezza di 13,5 metri che assemblate formano un unico corpo lungo oltre 150 metri.\nSi \u00e8 cercato di rendere il tutto meno pesante possibile e gli scavi per la costruzione delle fondazioni sono stati minimi per evitare di smuovere il terreno in superficie, ancora fortemente contaminato a causa di scorie radioattive, terra, sabbia, e detriti della costruzione del primo sarcofago. Attraverso l'uso di binari, la struttura \u00e8 stata trasportata direttamente sopra il sarcofago, cos\u00ec da evitare che gli operai venissero esposti direttamente alle radiazioni.\nIl progetto, finito il 12 febbraio 2004, \u00e8 stato approvato un mese dopo dal governo ucraino, ma \u00e8 stato sottoposto a continue verifiche e non si sapeva precisamente quando e come sarebbe stato realizzato; il 27 aprile 2007, venne dichiarato che il sito di costruzione era in fase di preparazione, ma senza specificare altro; il 17 settembre 2007 la BBC ha dichiarato che stavano proseguendo i lavori. In principio erano previsti 5 anni per il completamento del NSC, ma la mancanza dei fondi necessari e i continui intoppi burocratici ed economici provocarono molti slittamenti nelle fasi di costruzione, dilatando i tempi di realizzazione.\nNegli ultimi anni, prima del completamento della nuova struttura, si \u00e8 temuto fortemente che il sarcofago del reattore n\u00ba 4 potesse cedere, anche per via delle radiazioni, che facilitavano la decomposizione dello stesso. Il vecchio sarcofago, progettato per durare fino al 2016, \u00e8 stato finalmente sostituito dalla nuova struttura il 29 novembre 2016, impedendo cos\u00ec che una nuova nube composta da 5 tonnellate di polveri radioattive (sulle 198 tonnellate di nocciolo radioattivo), si liberasse nell'atmosfera europea.\nConseguenze del disastro.\nRilascio di materiale radioattivo e contaminazione ambientale.\nL'UNSCEAR nel suo rapporto del 2000, sulla base di misure di radioattivit\u00e0 e analisi di campioni, ha stimato che il rilascio totale di radioattivit\u00e0 nell'atmosfera, escludendo l'attivit\u00e0 dovuta ai gas nobili, \u00e8 stato pari a 5.300 PBq. Il rapporto del Chernobyl forum, nel periodo 2003-2005, considerando la radioattivit\u00e0 totale inclusi anche i gas nobili, arriva a una stima di 14 EBq, pari a PBq.\nDi queste, 1800 PBq sono dovute allo iodio-131 dalla emivita di 8 giorni, 85 PBq al cesio-137 di 30 anni di emivita, 10 PBq dovuti allo stronzio-90 e 3 PBq a isotopi di plutonio, che sono plutonio 239 e plutonio 240.\nI pi\u00f9 alti valori di cesio-133 si trovano sugli strati superficiali del terreno, da dove vengono assorbiti da piante e funghi e quindi entrano nella catena alimentare locale.\n\u00c8 risaputo che incendi possono liberare nuovamente le particelle radioattive. In particolare V. I. Yoschenko \"et al.\" documentarono il possibile incremento di mobilit\u00e0 del cesio, dello stronzio e del plutonio, a causa degli incendi delle foreste. In un esperimento, vennero accesi incendi e quindi misurati i livelli di radioattivit\u00e0 nell'aria nelle zone poste sotto vento.\nSono avvenuti incendi nell'erba e nella foresta all'interno della zona contaminata, rilasciando pulviscolo radioattivo nell'atmosfera. Nel 1986 una serie di incendi distrusse 23,36\u00a0km\u00b2 di foresta e, da allora, molti altri incendi sono scoppiati all'interno della zona dei 30\u00a0km. All'inizio del maggio del 1992 scoppi\u00f2 un grave incendio e interess\u00f2 5\u00a0km\u00b2 di terreno, compresi 2,7\u00a0km\u00b2 di foresta. Questo port\u00f2 a un forte incremento dei livelli di cesio nel pulviscolo atmosferico.\nLa contaminazione provocata dall'incidente di \u010cernobyl' non interess\u00f2 solo le aree vicine alla centrale, ma si diffuse irregolarmente secondo le condizioni atmosferiche, interessando soprattutto aree di Bielorussia, Ucraina e Russia.\nSempre lo stesso documento dell'UNSCEAR fa un rapporto delle aree contaminate e loro livello di contaminazione misurato sul cesio-137, riassunti del disastro nella seguente tabella e relativi alla mappa a fianco:\nFra le aree a bassa contaminazione, ve ne sono anche alcune che interessano i paesi scandinavi (Svezia, Danimarca, Finlandia e Norvegia) e dell'Europa orientale (Bulgaria, Romania, Grecia, Moldavia, Slovenia, Austria, Svizzera, Germania e anche 300\u00a0km\u00b2 in Italia).\n\u00c8 stato calcolato che l'incidente di \u010cernobyl' abbia rilasciato una quantit\u00e0 di radiazioni pari a 400 volte a quelle rilasciate in occasione della bomba caduta su Hiroshima. Alcuni ritengono tuttavia che altre azioni quali gli esperimenti nucleari del XX secolo abbiano liberato quantit\u00e0 di radiazioni ancora maggiori.\nEsposizione alle radiazioni.\nL'Organizzazione Mondiale della Sanit\u00e0 nel suo rapporto del 2006 fornisce una tabella che riporta la media delle dosi effettive accumulate su un totale di 20 anni dalle popolazioni pi\u00f9 altamente esposte alle radiazioni dovute al disastro di \u010cernobyl':\nLa tabella riporta inoltre un confronto con le dosi effettive che normalmente si ricevono a causa del fondo di radioattivit\u00e0 naturale, in media 2,4 millisievert/anno, ma che pu\u00f2 variare da 1 mSv a 10 mSv a seconda del luogo geografico, fino in alcuni casi anche a oltre 20 mSv, per popolazioni residenti nelle aree del mondo a pi\u00f9 alta radiazione naturale, quali Ramsar in Iran (con picchi fino a 260mSv/anno), Guarapari in Brasile, Kerali in India e Yangjiang in Cina, nonch\u00e9 in persone residenti in fabbricati costruiti in granito. Senza che per\u00f2 sia stato evidenziato in queste popolazioni un effettivo rischio per la salute.\nImpatto sull'ambiente, flora e fauna.\nNell'area compresa in un raggio di 10\u00a0km dall'impianto furono registrati livelli di fallout radioattivo fino a 4,81 GBq/m\u00b2. In quest'area si trovava un boschetto (circa 4\u00a0km\u00b2) di pini che a causa delle radiazioni vir\u00f2 verso un colore rossiccio e mor\u00ec, assumendo il nome di \"Foresta Rossa\". Vicine foreste di betulle e di pioppi tuttavia restarono verdi e sopravvissero. Nelle settimane e mesi successivi al disastro, nella stessa area, alcuni animali, tra cui una mandria di cavalli lasciata su un'isola del fiume Pryp\"jat' a 6\u00a0km dalla centrale, morirono per danni alla tiroide dopo aver assorbito 150-200 Sv. Su una mandria di bovini lasciata sulla stessa isola si osserv\u00f2 uno sviluppo ritardato, per quanto la generazione successiva risult\u00f2 normale.\nNumerosi studi, molti dei quali condotti in anni recenti, hanno dimostrato conseguenze negative della contaminazione radioattiva per la fauna che abita le aree maggiormente contaminate.\nTra queste conseguenze figurano la riduzione dei livelli di antiossidanti, un incremento dello stress ossidativo e del danno genetico nella rondine. Tale incremento dello stress ossidativo conseguente all'esposizione alla contaminazione radioattiva \u00e8 stato invocato per spiegare la dimostrata riduzione delle dimensioni dell'encefalo verificata su un campione di oltre 40 specie di uccelli in aree contaminate rispetto ad aree di controllo all'interno della stessa regione. Tale riduzione delle dimensioni dell'encefalo, verosimilmente legata a una riduzione della capacit\u00e0 cognitive, \u00e8 stata associata a una riduzione delle prospettive di sopravvivenza, e potrebbe parzialmente rendere conto della riduzione della consistenza numerica di alcune specie di uccelli, dimostrata attraverso precedenti censimenti.\nDei circa 440.350 cinghiali cacciati in Germania nella stagione venatoria, pi\u00f9 di 1.000 sono stati trovati contaminati con livelli di radiazioni oltre i limiti permessi di becquerel, probabilmente dovuti alla radiazione residua derivante dal disastro.\nNel 2009, l'autorit\u00e0 norvegese per l'agricoltura ha riportato che in Norvegia 18.000 animali hanno dovuto essere nutriti con cibo non contaminato per un certo periodo di tempo prima di essere macellati in modo da garantire che la carne potesse essere poi consumata. Anche questo era dovuto alla radioattivit\u00e0 residua nelle piante con cui gli animali si cibano durante l'estate. Altri effetti della catastrofe di \u010cernobyl' sono da aspettarsi per i prossimi 100 anni, sebbene la loro gravit\u00e0 sia destinata a diminuire in tale periodo.\nLa contaminazione in Francia.\nLa contaminazione in Francia fu oggetto di contestazioni: il professor Pierre Pellerin, responsabile della radioprotezione al ministero della salute pubblica francese, al telegiornale di TF1 sosteneva che, a causa di una corrente d'aria in senso antiorario e della scarsit\u00e0 di piovaschi, il territorio francese non fosse stato contaminato e che, di conseguenza, polli e patate francesi erano commestibili. Altri sostennero che il governo francese spingeva una falsa propaganda per motivi d'interesse economico.\nGuardando le carte della contaminazione in Francia, effettivamente questa \u00e8 stata minore e ha interessato solo la met\u00e0 pi\u00f9 orientale dello Stato, intorno a Lione, in linea con quello che dichiararono le autorit\u00e0 francesi dell'epoca.\nLa contaminazione in Scozia e Regno Unito.\nL'Agenzia per l'Energia Nucleare francese riporta che nel Regno Unito sono state introdotte restrizioni alla circolazione e la macellazione di 4,25 milioni di pecore nelle aree nel Sud-Ovest della Scozia, Inghilterra di Nord-Est, a Nord del Galles e Irlanda del Nord. Ci\u00f2 \u00e8 dovuto in gran parte alla diffusione di cesio relativamente mobile nel suolo torboso, ma la zona interessata e il numero di pecore contaminate si stanno riducendo in modo che, da gennaio 1994, circa 438.000 pecore erano ancora radioattive. Nel Nord-Est della Scozia (Ma89), dove gli agnelli erano allevati su pascoli contaminati, la loro attivit\u00e0 \u00e8 scesa a circa il 13% del valore iniziale dopo 115 giorni; dopo che gli animali hanno consumato mangimi incontaminati, \u00e8 sceso a circa il 3,5%. Restrizioni per la macellazione e la distribuzione di ovini e renne, inoltre, al 2002 erano ancora in vigore in alcuni paesi nordici.\nLa contaminazione in Italia.\nLe prime reazioni delle fonti ufficiali tesero a minimizzare il possibile impatto della nube radioattiva sul territorio italiano. Durante una conferenza stampa ai primi di maggio, la rivista \"La Nuova Ecologia\" e la Lega per l'Ambiente resero invece noti dati che documentavano la presenza preoccupante di radionuclidi su molte aree del Paese. Nei giorni successivi le autorit\u00e0 vietarono perci\u00f2 il consumo degli alimenti pi\u00f9 a rischio, come latte e insalata. Il 10 maggio a Roma una grande manifestazione popolare a cui parteciparono pi\u00f9 di 200.000 persone segn\u00f2 il primo passo verso il referendum che l'anno successivo port\u00f2 all'abbandono dell'energia nucleare in Italia.\nL'incidente e soprattutto i ritardi da parte delle autorit\u00e0 italiane nel dare l'allarme in una situazione che vedeva gi\u00e0 dalla met\u00e0 degli anni settanta una crescente mobilitazione contro il nucleare, rappresentarono un punto di svolta nella storia dell'ambientalismo italiano: per il referendum del 1987 vennero raccolte in pochi mesi oltre un milione di firme, l'associazione Legambiente e il WWF raddoppiarono i soci, mentre alle elezioni politiche del 1987 i Verdi ottennero quasi un milione di voti. Ancora oggi sono riscontrabili nell'ambiente e nei sedimenti dei fiumi alcune tracce, innocue per la salute e per l'ambiente, degli elementi radioattivi depositati dalla nube.\nConseguenze politiche.\nIl 14 maggio il presidente Michail Gorba\u010d\u00ebv, dopo settimane di silenzio annunci\u00f2 una conferenza sull'incidente in concerto con l'AIEA da tenersi a Vienna in agosto e la pubblicazione di tutte le informazioni del caso, che per\u00f2 rimasero secretate ai russi. Il disastro, relativamente contenuto rispetto agli effetti di un ordigno atomico, tenne in scacco le forze armate e sociali nonch\u00e9 economiche del Paese, dando una dimostrazione concreta di cosa avrebbe comportato l'utilizzo di una sola bomba atomica. L'11 ottobre 1986 Gorba\u010d\u00ebv incontr\u00f2 Reagan per trattare la questione che avrebbe portato l'8 dicembre 1987 a firmare il trattato INF (Intermediate-Range Nuclear Forces) per lo smantellamento dei missili.\nLa preoccupazione dell'opinione pubblica, inoltre, port\u00f2 diversi paesi a rivedere le politiche energetiche basate sul nucleare.\nVittime del disastro e conseguenze sanitarie.\nAllo scopo di produrre un resoconto scientifico riguardo al numero delle vittime e ai danni alla salute e all'ambiente, l'ONU ha promosso un incontro istituzionale, denominato Chernobyl Forum, al quale hanno preso parte fra gli altri l'Organizzazione Mondiale della Sanit\u00e0, gli istituti superiori di sanit\u00e0 di Russia, Bielorussia e Ucraina, l'UNSCEAR, la IAEA, la FAO ecc. con l'assistenza di pi\u00f9 di 100 esperti internazionali. Dopo vari incontri, il Chernobyl Forum ha fornito un numero che risulta molto meno drammatico di quanto la sensazione collettiva si aspettasse. In particolare, il numero delle vittime risulta essere di 65 morti accertati con sicurezza, le cause della cui morte sono cos\u00ec stabilite: 2 lavoratori della centrale morti sul colpo a causa dell'esplosione; 1 per trombosi coronarica; fra i 1057 soccorritori di emergenza, 134 hanno contratto la sindrome da radiazione acuta; di questi 28 sono morti nei mesi successivi, altri 19 sono morti negli anni fra il 1987 e il 2005 per varie cause non necessariamente e direttamente imputabili all'esposizione alla radiazione, anzi in molti casi sicuramente no. Fra la popolazione all'epoca di et\u00e0 0-18 anni si sono registrati negli anni 1986-2005 4.000 casi di tumore alla tiroide, di cui 9 morti per degenerazione del tumore, altri 6 morti invece per cause diverse non imputabili al tumore. Infine sono da aggiungersi i 4 pompieri morti per la caduta dell'elicottero dal quale stavano spegnendo le fiamme. A rigore dunque, anche fra i morti accertati come sicuramente dovuti al disastro, la cifra di 65 \u00e8 da considerarsi in eccesso, essendo invece la cifra di 30 morti (i 2+28 riportati nel rapporto del 2000 dell'UNSCEAR) una stima per difetto, e forse pi\u00f9 aderente alla realt\u00e0.\nL'azione di sorveglianza epidemiologica condotta dagli istituti superiori di sanit\u00e0 di Russia, Bielorussia e Ucraina, cos\u00ec come anche dall'OMS, su liquidatori, evacuati e popolazione residente (5 milioni) a lungo raggio, non ha evidenziato aumento rispetto alla situazione precedente al disastro n\u00e9 di leucemie, n\u00e9 di tumori solidi altri che il tumore alla tiroide, n\u00e9 infine di anomalie genetiche, malformazioni congenite alla nascita, aborti spontanei o riduzione della fertilit\u00e0. Tuttavia sempre il Chernobyl Forum stima in aggiuntive 4.000 morti presunte in eccesso per leucemie e tumori su un arco di 80 anni, morti che non \u00e8 stato n\u00e9 sar\u00e0 possibile rilevare epidemiologicamente, distinguere statisticamente rispetto a fluttuazioni casuali, evidenziare rispetto alle circa 1 milione di persone che comunque sarebbero morte per malattie oncologiche per cause non legate all'incidente. Tumori e leucemie infatti normalmente incidono in media per un 20~25% dei decessi naturali nella popolazione umana.\nDi seguito la tabella che fornisce in modo riassuntivo il resoconto ufficiale del Chernobyl Forum:\nControstime.\nIl rapporto del Chernobyl Forum \u00e8 stato per\u00f2 contestato dal gruppo dei Partito Verde Europeo del parlamento europeo che ha stilato un rapporto alternativo denominato TORCH (ovvero \"The Other Report on Chernobyl\"). Il rapporto TORCH concorda con il Chernobyl Forum sulla stima dei 65 morti sicuri, ma se ne distingue sulla stima dei morti presunti. In particolare evidenzia come nel rapporto del Chernobyl Forum oltre ai 4.000 morti presunti fra liquidatori, evacuati e popolazione residente in aree a stretto controllo, si parla di un ulteriore 0,6% di casi in pi\u00f9 per tumori e leucemie fra la popolazione residente in aree debolmente contaminate (5 milioni), che ammonterebbe a ulteriori 5.000 morti presunti in pi\u00f9, per arrivare dunque a un totale di 9000 morti presunti. Il TORCH va oltre e, considerando anche la popolazione residente in tutta Europa e persino in tutto il mondo raggiunta da contaminazioni molto deboli, fino anche a meno di 37\u00a0kBq/m\u00b2, e considerando il modello linear no-threshold (LNT), arriva a fornire ulteriori 30.000 - 60.000 decessi in eccesso su tutta la popolazione mondiale che comunque sar\u00e0 del tutto impossibile evidenziare, essendo una frazione inferiore allo 0,005% di tutti quelli (1 miliardo e 200 milioni) che comunque moriranno per tumori e leucemie dovuti a cause naturali.\nAltre formazioni antinucleariste hanno contestato il rapporto del Chernobyl Forum. Fra queste si segnala il rapporto di Greenpeace che fornisce stime di 100.000 ~ 270.000 vittime, fino ad arrivare a presentare addirittura la cifra di 6 milioni di morti per tumore direttamente imputabili a \u010cernobyl' fra tutta la popolazione globale mondiale. Il rapporto di Greenpeace non risulta del tutto chiaro nel fornire una stima precisa del numero di morti, almeno nell'ordine di grandezza. Qui di seguito viene riportata esattamente la tabella che appare nel rapporto di Greenpeace per essere lasciata all'interpretazione:\nViene inoltre spesso riportata su quotidiani un'altra stima dovuta a Nikolaj Omeljanec', vicecapo di una commissione ucraina per la protezione dalle radiazioni, che parla di 34.499 vittime fra i liquidatori e, a tutt'oggi, almeno 500.000 morti fra i 2 milioni di esposti alle radiazioni in Ucraina.\nCome risulta dalle tabelle, per comprendere l'entit\u00e0 del disastro \u00e8 necessario analizzarne gli effetti, in termini di radiazioni assorbite, malati e mortalit\u00e0 in eccesso, su diverse popolazioni da considerare separatamente: il personale della centrale e i soccorritori delle prime ore (\"emergency workers\"); la popolazione di et\u00e0 0-18 al 1986 residente in zone a partire da 37 KBq/m\u00b2; i \"liquidatori\" che lavorarono al recupero dal 1986 al 1990; tutta la popolazione a largo raggio residente in zone a partire da 37\u00a0kBq/m\u00b2; resto della popolazione mondiale.\nPersonale della centrale e soccorritori.\nA causa dell'esplosione del reattore morirono sul colpo due lavoratori della centrale, travolti dai detriti, mentre un lavoratore mor\u00ec di trombosi coronarica. Quattro pompieri morirono in seguito alla caduta dell'elicottero appesantito dalle lastre di piombo con cui ne era stato foderato il fondo, col quale stavano scaricando cemento nel reattore.\nNelle prime ore successive all'incidente, le operazioni di emergenza per il contenimento del disastro furono a carico di circa 1057 soccorritori (\"emergency workers\"), fra personale della centrale e del centro medico locale, forze dell'ordine e pompieri non adeguatamente equipaggiati e preparati a una tale evenienza. Ad essi fu affidato il compito di spegnere l'incendio operando in condizioni al limite della sopravvivenza e ricevendo altissime dosi di radiazioni, al di l\u00e0 del fondo scala dei dosimetri di cui erano equipaggiati, ma che fu possibile stimare per mezzo degli effetti biologici patiti. Fra lavoratori e soccorritori di emergenza, 237 furono ricoverati e su 134 di loro fu riscontrata la sindrome da intossicazione radioattiva acuta per aver ricevuto dosi di radiazioni comprese tra i due e i venti gray. Di questi, 28 persone morirono nel 1986, nei giorni seguenti all'incidente. Inoltre altri 19 morirono nel periodo dal 1987 al 2006, sebbene per alcuni di questi ultimi la causa della morte non possa essere con certezza direttamente attribuita all'esposizione alle radiazioni (anzi per alcuni certamente non lo \u00e8). Il numero totale delle vittime fra il personale della centrale e i soccorritori di emergenza ammonta pertanto a 50, secondo la stima massima.\nLiquidatori.\nI liquidatori (; ; ) sono i lavoratori che operarono al recupero della zona negli anni 1986-1987, con un prosieguo delle attivit\u00e0 fino al 1990; i loro compiti furono la decontaminazione dell'edificio e del sito del reattore, delle strade nonch\u00e9 la costruzione del sarcofago. In base a leggi promulgate in Bielorussia, Russia e Ucraina, 600.000 persone fra militari e civili ricevettero speciali certificati che confermavano il loro status di \"liquidatori\". Altre stime basate su registri nazionali parlano di 400.000 e altre ancora di 800.000 persone. In ogni caso, fra il totale dei liquidatori, la popolazione costituita dai 226.000 ~ 240.000 che operarono nella zona in un raggio di e negli anni 1986 e 1987 \u00e8 quella che ricevette la dose di radiazioni pi\u00f9 critica. Questa popolazione ricevette una dose media di 62 millisievert e fino a 100-110 millisievert (fra i militari). Il resto entr\u00f2 nella zona per residue operazioni di bonifica due anni dopo l'incidente in presenza di un livello di radiazioni molto pi\u00f9 basso, o lavorarono in zone oltre i 30\u00a0km. Tutti i soccorritori e i lavoratori sapevano di rischiare conseguenze sanitarie, anche perch\u00e9 in larga parte non erano equipaggiati di tute protettive adeguate ma solo di maschere e guanti. Per mantenere basso il livello di radiazioni assorbite furono stabilite turnazioni brevissime nei lavori. In diversi casi, tuttavia, come mostrato da alcune registrazioni tra gli elicotteristi e le centrali operative, i militari sovietici rifiutarono volontariamente l'avvicendamento, che avrebbe potuto metterli al riparo dai rischi delle radiazioni, e spesso questo accadde apertamente contravvenendo agli ordini.\nEvacuati.\nDalla notte del 27 aprile fino al settembre del 1986, un totale di 116.000 abitanti (inclusi tutti i 50.000 abitanti della vicina citt\u00e0 di Pryp\"jat') furono evacuati dalla zona di esclusione (contaminazione maggiore di 1480\u00a0kBq/m\u00b2 ovvero 40 Ci/km\u00b2 di cesio-137) e in parte anche dalla zona a stretto controllo, in un raggio di 30\u00a0km e oltre. 220\u00a0000 altri abitanti furono trasferiti altrove negli anni successivi.\nTumori.\nDopo l'incidente tra la popolazione locale \u00e8 aumentata l'incidenza del tumore alla tiroide, tra i soccorritori \u00e8 anche aumentata l'incidenza di cancri solidi; tuttavia, fra la popolazione civile non si \u00e8 avuto un aumento di cancri non tiroidei.\nTumori alla tiroide fra la popolazione di et\u00e0 0-18 anni al 2009.\nI registri oncologici di Bielorussia, Russia e Ucraina, insieme a studi epidemiologici basati su altre fonti, hanno evidenziato un incremento drammatico dell'incidenza del tumore alla tiroide nella popolazione all'epoca dell'incidente in et\u00e0 0-18 anni residenti nelle aree di Bielorussia, Russia e Ucraina colpite dal disastro. Fino al 2002 sono stati registrati pi\u00f9 di 4000, fino quasi a 5000 casi di tumore alla tiroide in questa popolazione, con un incremento anche fino a 10 volte rispetto al periodo precedente il disastro. La maggior parte di questi 4000 tumori alla tiroide sono senza alcun dubbio da attribuirsi all'assunzione di iodio-131 avvenuta nei giorni immediatamente successivi al disastro. Lo iodio-131 \u00e8 infatti un isotopo con tempo di dimezzamento relativamente breve di 8 giorni. La fascia di popolazione pi\u00f9 colpita fu la pi\u00f9 giovane a causa della maggiore assunzione quotidiana dello iodio in bambini e adolescenti, soprattutto attraverso il consumo di latte dove lo iodio-131 era presente. L'assorbimento di radiazioni conseguente fu stimato essere fino anche a 50 gray, ma con una media nelle zone contaminate di 0,03 gray fino a qualche gray. Fra l'altro, le dosi di iodio-131 alla tiroide nella popolazione infantile di Pryp\"jat' fu notevolmente ridotta grazie alla somministrazione terapeutica di iodio non radioattivo. Se questa profilassi fosse stata seguita ovunque nelle aree colpite dal disastro, il numero di casi sarebbe stato notevolmente inferiore.\nI tumori tiroidei infantili che sono stati diagnosticati sono per lo pi\u00f9 carcinomi papillari di un tipo pi\u00f9 aggressivo di quello classico. Se diagnosticati prima che raggiungano uno stadio troppo avanzato, questi tumori possono essere curati mediante intervento chirurgico, solitamente seguito da terapia specifica. La probabilit\u00e0 di guarigione nel tumore alla tiroide \u00e8 normalmente del 90%. Ad oggi, sembra che il 99% dei casi diagnosticati nelle regioni interessate di Russia, Bielorussia e Ucraina siano stati curati con successo, la ragione di questa minore mortalit\u00e0 dei tumori correlati a \u010cernobyl' \u00e8 facilmente individuabile nel fatto che mentre la mortalit\u00e0 media \u00e8 calcolata su casi diagnosticati a vari stadi di progressione della malattia, perch\u00e9 per scoprire un tumore alla tiroide occorrono esami che normalmente non si fanno se non a causa della presenza gi\u00e0 rilevata di sintomi, la mortalit\u00e0 specifica per le zone di \u010cernobyl' \u00e8 quella su una popolazione che \u00e8 stata subito controllata per questo specifico rischio (essendoci stato un incidente ed essendo nota la pericolosit\u00e0 dello Iodio 131) e quindi ha avuto praticamente solo diagnosi di tumori al primo stadio di progressione, e quindi ancora pi\u00f9 facilmente curabili. Il numero totale fino al 2002 di vittime del tumore alla tiroide \u00e8 di 15 morti.\nSulle stime dell'incidenza del tumore alla tiroide ci sono discordanze col rapporto ufficiale. Fonti della Clinica e Policlinico di Medicina Nucleare dell'Universit\u00e0 di W\u00fcrzburg, parlano di 15.000 casi di tumore alla tiroide in Bielorussia, Ucraina e Russia Orientale, dal 1986 ai prossimi 50 anni.\nPopolazione residente in zone a largo raggio a bassa contaminazione.\nI circa 5 milioni di persone residenti in zone a largo raggio a bassa contaminazione (fra 37 e 185\u00a0kBq/m\u00b2 ovvero fra 1 e 5 Ci/km\u00b2) hanno ricevuto dosi di radiazioni relativamente modeste. In media 10-20 mSv su un totale di 20 anni dal 1986 fino al 2006 secondo il rapporto dell'Organizzazione Mondiale della Sanit\u00e0. Da confrontare con la dose assorbita dovuta al fondo di radioattivit\u00e0 naturale che \u00e8 normalmente di 48 mSv su 20 anni (con picchi fino a 260 mSv all'anno nella citt\u00e0 di Ramsar in Iran).\nDi fatto, studi epidemiologici condotti dagli istituti superiori di sanit\u00e0 di Russia, Bielorussia e Ucraina e indipendentemente dall'Organizzazione Mondiale della Sanit\u00e0 non hanno evidenziato alcuna variazione di rilievo, rispetto al periodo precedente al disastro, del tasso di incidenza di leucemie e tumori solidi (altri che tumori alla tiroide) e del tasso di decessi per queste malattie. Non \u00e8 stato cio\u00e8 possibile registrare aumenti vistosi, variazioni chiaramente distinguibili da fluttuazioni casuali, dei decessi dovuti a queste patologie rispetto alla media considerata \"normale\" di incidenza, che \u00e8 di circa il 25% di decessi nella popolazione umana.\nTuttavia, studi di Agenzie specializzate dell'ONU e le conclusioni del Chernobyl Forum arrivano a stimare in 4.000~5.000 presunti decessi aggiuntivi per tumori e leucemie sull'arco degli 80 anni successivi al disastro, da sommarsi al 25% di quei 5 milioni della popolazione presa in esame, cio\u00e8 1,2 milioni di persone che comunque morir\u00e0 per malattie oncologiche per cause non legate all'incidente. Le 4.000~5.000 vittime presunte rappresentano meno dell'1% del totale, percentuale troppo piccola su un arco di 80 anni per essere chiaramente osservabile, distinguibile statisticamente rispetto a fluttuazioni casuali.\nL'altro studio di Greenpeace sostiene invece che il valore di 4.000~5.000 decessi aggiuntivi \u00e8 in forte sottostima.\nSterilit\u00e0, aborti, complicazioni nel parto e malformazioni congenite.\nA causa delle basse dosi di radiazioni (10\u201320 millisievert) alle quali la popolazione delle regioni intorno a \u010cernobyl' \u00e8 stata esposta, secondo il rapporto del Chernobyl Forum, non c'\u00e8 nessuna evidenza e neanche alcuna probabilit\u00e0 di osservare una riduzione della fertilit\u00e0 sia in individui maschi sia nelle femmine come risultato dell'esposizione alle radiazioni. \u00c8 anche fortemente improbabile che cos\u00ec basse dosi di radiazioni possano comportare un aumento di aborti spontanei, complicazioni nelle gravidanza e nel parto o nella salute dei neonati. Il registrato diminuito tasso di nascite sembra dovuto piuttosto alla preoccupazione di avere figli dimostrata dall'aumento di aborti volontari. Si \u00e8 registrato un modesto incremento delle malformazioni congenite in Bielorussia, ma questo in modo uguale in aree contaminate e in aree a contaminazione assente, fatto questo che si spiega meglio con un'aumentata attenzione di registrazione epidemiologica piuttosto che con un effettivo aumento dovuto all'esposizione alle radiazioni.\nEffetto nel tempo dell'esposizione a basse dosi di radioisotopi.\nIl portale Humus dice che il professor Banda\u017e\u0117\u016dski in 240 lavori di ricerca, \"dimostra l'effetto nel tempo dell'esposizione continua a piccole quantit\u00e0 e basse dosi di radioisotopi, soprattutto del Cesio 137 a livello miocardico\", chiamata \"cardiopatia da ingestione di cesio\". Il veicolo di questo lento assorbimento \u00e8 il cibo e Banda\u017e\u0117\u016dski segnala la pericolosit\u00e0 del cibo bielorusso.\nImpatto sociale.\nIl Chernobyl Forum cos\u00ec come le associazioni ambientaliste sono concordi nell'affermare che il disastro di \u010cernobyl' ha avuto un impatto sociale enorme ed ha causato gravi problemi di salute mentale e conseguenze psicologiche persistenti sulla popolazione coinvolta. La deportazione forzata e quasi immediata di circa 300\u00a0000 persone e la rottura di tutte le relazioni sociali precostituite sono state gravemente traumatiche e hanno prodotto elevato stress, ansie, paure circa eventuali effetti sulla salute, depressione, includendo anche sintomi fisici da malattie psicosomatiche e da stress post-traumatico. La diminuzione della qualit\u00e0 di vita in questa popolazione, la disoccupazione e l'aumento della povert\u00e0, complicate ulteriormente dai contemporanei eventi politici legati al crollo dell'Unione Sovietica, hanno avuto come conseguenza un elevatissimo aumento dell'alcolismo, della tossicodipendenza, dei suicidi e di comportamenti contrari a ogni profilassi quali l'uso di siringhe infette e di rapporti sessuali non protetti, con conseguente aumento dei casi di epatiti e AIDS, oltre che di tubercolosi e difterite. inviando continuamente in visita in maniera capillare ed organizzata nelle citt\u00e0 dei paesi occidentali i cosiddetti \"bambini di \u010cernobyl'\" anche per decenni dopo l'evento ossia quando questi bambini presentati ufficialmente come \"di \u010cernobyl'\" erano addirittura nati dopo l'incidente e quindi non potevano nemmeno averne subito eventuali conseguenze. Le raccomandazioni fornite nel rapporto dell'OMS vanno nel senso di cercare di ridurre questo carico psicologico sulle popolazioni coinvolte grazie ad un rinnovato sforzo di fornire una informazione corretta sugli effettivi rischi per la salute dovuti alle radiazioni.\nStime recenti.\nIn tutto il 2010, secondo il Center for Russian Environmental Policy di Mosca e l'Institute of Radiation Safety di Minsk, Bielorussia, pubblicato dalla New York Academy of Sciences, il conto della mortalit\u00e0 totale \u00e8 di 1 milione di persone. Una recensione di una rivista scientifica ha messo fortemente in dubbio le basi dello studio russo.\nSecondo alcuni documenti recentemente desecretati, i livelli normali di radiazione assorbita dalla gente, sarebbero stati alterati per farli rientrare nella norma.\nResponsabilit\u00e0 civile e penale.\nResponsabilit\u00e0 penale.\nSecondo la tesi che attribuiva la responsabilit\u00e0 interamente agli operatori dell'impianto, si tenne nell'agosto 1986 un processo a porte chiuse e svariati provvedimenti disciplinari a carico del personale e di alcuni dirigenti, che hanno condotto a 67 licenziamenti e 27 espulsioni dal partito comunista.\nDieci anni di lavori forzati per l'imputazione di \"negligenza criminale\", vennero dati a Viktor Brjuchanov, direttore della centrale nucleare e a Nikolaj Fomin, ingegnere capo, 5 anni per \"abuso di potere\" a Anatolij Djatlov, vicecapoingegnere e a Boris Rogo\u017ekin, capo della vigilanza notturna, 3 anni a Aleksandr Kovalenko, supervisore del reattore 4, 2 anni per Jurij Lau\u0161kin, ispettore nella centrale nucleare della compagnia Gosatomnadzor.\nLa tesi del 1991 invece attribu\u00ec la responsabilit\u00e0 interamente ai progettisti, vale a dire al capo progettista della centrale Viktor Brjuchanov e agli esecutori dei difetti strutturali eseguiti con l'avallo di V. T. Gora e del responsabile del gruppo di costruzione, Ju. L. Matveev.\nResponsabilit\u00e0 civile.\nNelle cause civili 7 milioni di persone hanno ricevuto un risarcimento. Attualmente dal 5% al 7% della spesa pubblica in Ucraina e Bielorussia sono spese per varie forme di risarcimento correlate a \u010cernobyl'.\nIl professor Pierre Pellerin \u00e8 stato citato in giudizio da 500 persone francesi, affette da malattie ufficialmente legate alle radiazioni di \u010cernobyl', dopo aver mangiato prodotti di latte contaminati dalla radioattivit\u00e0.\n\u010cernobyl' dopo l'incidente.\nI problemi alla centrale di \u010cernobyl' non finirono con il disastro avvenuto nel reattore n\u00ba 4. Il governo ucraino continu\u00f2 a mantenere operativi i tre reattori rimanenti a causa della scarsit\u00e0 di energia elettrica nel paese. Nel 1991 divamp\u00f2 un incendio nel reattore n\u00ba 2; in seguito le autorit\u00e0 lo dichiararono danneggiato irreparabilmente e fu dismesso. Il reattore n\u00ba 1 fu decommissionato nel novembre 1996 nell'ambito di accordi stipulati tra il governo ucraino e le organizzazioni internazionali come l'AIEA. Il 15 dicembre del 2000, con una cerimonia ufficiale, il presidente ucraino Leonid Ku\u010dma premette personalmente l'interruttore per lo spegnimento del reattore n\u00ba 3, cessando definitivamente ogni attivit\u00e0 nell'intero impianto.\nNecessit\u00e0 di future riparazioni.\nLe repubbliche di Ucraina, Bielorussia e Russia, sono tuttora gravate dagli ingenti costi di decontaminazione e le popolazioni delle aree contaminate subiscono gli effetti dell'incidente.\nIl primo sarcofago non fu un contenitore permanente e duraturo per il reattore distrutto a causa della sua affrettata costruzione, spesso eseguita a distanza con l'impiego di robot industriali. Il progetto originario aveva considerato una durata massima del sarcofago di 30 anni, in quanto esso era stato previsto solo come misura di emergenza temporanea per dare il tempo di realizzare una struttura permanente.\nNonostante venissero periodicamente eseguiti dei lavori di ristrutturazione e consolidamento, l'edificio stava invecchiando. La presenza di crepe nella struttura ne stava accelerando il deterioramento permettendo le infiltrazioni di acqua. Inoltre l'edificio non venne costruito su solide fondamenta, perci\u00f2 ancora oggi sprofonda lentamente nel terreno deformandosi.\nIl 30 novembre 2016, a 30 anni dal disastro, \u00e8 stata ultimata la costruzione del nuovo sarcofago di acciaio, con il relativo posizionamento. La nuova struttura \u00e8 progettata per durare altri 100 anni.\nIl 7 aprile 2020 \u00e8 scoppiato il pi\u00f9 grave incendio della foresta circostante che si sia mai registrato dal giorno del disastro nucleare."}
{"id": "67411", "revid": "1444886", "url": "https://it.wikipedia.org/wiki?curid=67411", "title": "Radioattivit\u00e0", "text": "La radioattivit\u00e0, o decadimento radioattivo, \u00e8 un insieme di processi fisico-nucleari attraverso i quali alcuni nuclei atomici \"instabili\" o \"radioattivi\" (radionuclidi) decadono (trasmutano), in un certo lasso di tempo detto tempo di decadimento, in nuclei di energia inferiore, raggiungendo uno stato di maggiore stabilit\u00e0 con emissione di radiazioni ionizzanti in accordo ai principi di conservazione della massa/energia e della quantit\u00e0 di moto: il processo continua pi\u00f9 o meno velocemente nel tempo finch\u00e9 gli elementi via via prodotti, eventualmente a loro volta radioattivi, non raggiungono una condizione di stabilit\u00e0 attraverso la cosiddetta catena di decadimento.\nStoria.\nLa scoperta dei raggi X avvenne da parte di Wilhelm Conrad R\u00f6ntgen nel 1895. Nel 1896 Antoine Henri Becquerel, durante uno studio sulle relazioni intercorrenti tra fosforescenza e raggi X, scopr\u00ec la radioattivit\u00e0 naturale dell'uranio. Nel 1898 Marie Curie e Pierre Curie scoprirono, selezionando la pechblenda, in italiano nota come uraninite, gli elementi radioattivi polonio e radio.\nGli esperimenti di Becquerel consistevano nell'esporre alla luce del sole una sostanza fosforescente disposta su un involucro di carta opaco in cui vi era una lastra fotografica destinata a rivelare l'emissione non luminosa della sostanza. La scelta cadde sul solfato di uranio, che sviluppava una fosforescenza molto viva. Gli esperimenti mostravano che la lastra fotografica veniva impressionata dopo una debita illuminazione, il che confermava l'ipotesi di Becquerel. Ben presto, per\u00f2, Becquerel osserv\u00f2 un fenomeno del tutto nuovo e inatteso: si accorse che la lastra veniva impressionata anche al buio. Becquerel ipotizz\u00f2 che la sostanza continuasse ad emettere radiazioni derivate dall'illuminazione anche dopo la fine dell'esposizione ai raggi solari. Dopo ripetuti esperimenti con materiali diversi, si verific\u00f2 che le radiazioni non dipendevano dalla caratteristica della fosforescenza della sostanza, ma dall'uranio.\nQuesta scoperta apr\u00ec un nuovo filone di ricerca orientata a determinare l'eventuale presenza in natura di altri elementi che presentassero la stessa propriet\u00e0 dell'uranio e, soprattutto, la natura di ci\u00f2 che veniva emesso.\nFu Marie Curie che inizi\u00f2 a misurare la radiazione dell'uranio mediante la piezoelettricit\u00e0, scoperta dal marito Pierre in collaborazione con il fratello Jacques, facendo ionizzare l'aria tra due elettrodi e provocando il passaggio di una piccola corrente, di cui misurava l'intensit\u00e0 in rapporto alla pressione su un cristallo necessaria a produrre un'altra corrente di intensit\u00e0 tale da bilanciare la prima. Il sistema ideato funzion\u00f2, tanto che Pierre Curie abbandon\u00f2 il suo lavoro per affiancare la moglie in tali ricerche. Fu proprio Marie a proporre il termine \"radioattivit\u00e0\" per indicare la capacit\u00e0 dell'uranio di produrre radiazioni e dimostr\u00f2 la presenza di tale radioattivit\u00e0 anche in un altro elemento: il torio. Con il marito Pierre, saggiando il contenuto di uranio della pechblenda al fine di raffinare tale elemento, rilev\u00f2 che alcuni campioni erano pi\u00f9 radioattivi di quanto lo sarebbero stati se costituiti di uranio puro e ci\u00f2 implicava che nella pechblenda fossero presenti elementi in quantit\u00e0 minime non rilevate dalla normale analisi chimica e che la loro radioattivit\u00e0 fosse molto elevata.\nIl passo successivo fu quello di esaminare tonnellate di pechblenda (delle miniere di Joachimstal in Cecoslovacchia), che vennero stipate in una baracca nella quale era stata installata un'officina e, nel 1898, si isol\u00f2 una piccola quantit\u00e0 di polvere nera avente radioattivit\u00e0 pari a circa 400 volte quella di un'analoga quantit\u00e0 di uranio. In tale polvere era contenuto un nuovo elemento dalle caratteristiche simili al tellurio (sotto il quale venne successivamente sistemato nella tavola periodica), che fu chiamato polonio in onore della Polonia, paese natale di Marie. La scoperta fu annunciata dal suo amico Gabriel Lippmann con una nota all'Accademia delle Scienze di Parigi. L'ulteriore lavoro conseguente al rilievo che quest'ultimo elemento, il polonio, non potesse giustificare gli alti livelli di radioattivit\u00e0 rilevati, condusse, sempre nel 1898, alla scoperta di un elemento ancor pi\u00f9 radioattivo del polonio, avente propriet\u00e0 simili al bario e dal quale fu separato mediante cristallizzazioni frazionate, che fu chiamato radio, dal latino \"radium\", ovvero \"raggio\". Anche tale scoperta fu oggetto di una nota scritta in collaborazione con Gustave B\u00e9mont, che aveva lavorato con i coniugi Curie. Il resoconto di tale lavoro divenne nel 1903 la tesi di dottorato di Marie Curie.\nAgli inizi di questa scoperta non si conoscevano gli effetti nocivi sulla salute delle radiazioni, e agli inizi del secolo furono reclamizzati tanti prodotti additivati con radio, decantandone propriet\u00e0 salutari. La stessa Marie Curie neg\u00f2 sempre la sua pericolosit\u00e0, mentre oggi gli stessi suoi abiti, libri e strumenti sono visitabili dagli studiosi solo con dovute protezioni radiologiche.\nDescrizione.\nStabilit\u00e0.\nOgni atomo \u00e8 formato da un nucleo contenente protoni, neutroni e da un numero di elettroni che gli orbitano intorno, equivalente a quello dei protoni. Essendo tutti carichi positivamente i protoni tendono a respingersi per via della forza di Coulomb e, se non ci fossero altre forze a tenerli uniti, i nuclei non sarebbero stabili. A rendere invece stabili i nuclei atomici \u00e8 la cosiddetta \"forza nucleare forte\".\nQuando le forze all'interno del nucleo non sono per\u00f2 perfettamente bilanciate (ovvero il nucleo \u00e8 instabile) questo tende spontaneamente a raggiungere uno stato stabile attraverso l'emissione di una o pi\u00f9 particelle.\nMolti degli isotopi esistenti in natura sono stabili, per\u00f2 alcuni isotopi naturali e buona parte degli isotopi artificiali sono instabili. Tale instabilit\u00e0 induce la spontanea trasformazione in altri isotopi che si accompagna con l'emissione di particelle atomiche. Questi isotopi sono chiamati isotopi radioattivi, radionuclidi, o radioisotopi. La disintegrazione (o decadimento radioattivo) \u00e8 la trasformazione di un atomo radioattivo che decade in un altro atomo, il quale pu\u00f2 essere anch'esso radioattivo oppure stabile.\nLa maggior parte degli isotopi teoricamente possibili \u00e8 instabile, solo una stretta fascia di rapporti Z/A (numero atomico su numero di massa, cio\u00e8 numero di protoni su somma di neutroni e protoni) risulta invece stabile. In particolare, per numeri atomici bassi (fino a circa Z=20) sono stabili gli isotopi che hanno un rapporto Z/A di circa \u00bd (cio\u00e8 hanno lo stesso numero di protoni e neutroni); per atomi pi\u00f9 pesanti il numero di neutroni deve eccedere leggermente in numero di protoni. Per Z&gt;82 non ci sono isotopi stabili.\nMeccanismo.\nStoricamente (in seguito agli studi di Ernest Rutherford) i decadimenti nucleari sono stati raggruppati in tre classi principali:\nA questa prima classificazione, in seguito a ulteriori investigazioni sul fenomeno, si sono aggiunte l'emissione di neutroni, l'emissione di protoni e la fissione spontanea. Mentre il decadimento alfa e il decadimento beta cambiano il numero di protoni nel nucleo e quindi il numero di elettroni che vi orbitano attorno (cambiando cos\u00ec la natura chimica dell'atomo stesso), il decadimento gamma avviene fra stati dello stesso nucleo e comporta solo la perdita di energia.\nTempo di decadimento.\nIl momento esatto in cui un atomo instabile decadr\u00e0 in uno pi\u00f9 stabile \u00e8 ritenuto casuale e impredicibile. Ci\u00f2 che si pu\u00f2 fare, dato un campione di un particolare isotopo, \u00e8 notare che il numero di decadimenti rispetta una precisa legge statistica. L'attivit\u00e0, cio\u00e8 il numero di decadimenti che ci si aspetta avvenga in un intervallo \"dt\", \u00e8 proporzionale al numero \"N\" di atomi (o nuclei) presenti.\nSia formula_1 un elevato numero di nuclei radioattivi (radionuclidi) di una data sostanza al tempo formula_2, la funzione formula_3 di nuclei che decade nell'intervallo di tempo infinitesimo formula_4 \u00e8 data da\ndove formula_6 \u00e8 detta costante di decadimento; \u00e8 caratteristica della sostanza in questione e rappresenta il numero medio di decadimenti del singolo nucleo nell'unit\u00e0 di tempo. La variazione del numero formula_1 di nuclei nell'intervallo formula_4 \u00e8 data da\nda cui l'attivit\u00e0 risulta essere\nche \u00e8 un'equazione differenziale del primo ordine. La soluzione fornisce il numero di nuclei non ancora decaduti al tempo formula_2,\nche rappresenta un decadimento esponenziale. Bisogna notare che questa rappresenta solamente una soluzione approssimata, in primo luogo perch\u00e9 rappresenta una funzione continua, mentre l'evento fisico reale assume valori discreti, poich\u00e9 descrive un processo casuale, solo statisticamente vero. Comunque, poich\u00e9 nella gran parte dei casi \"N\" \u00e8 estremamente grande, la funzione fornisce un'ottima approssimazione.\nOltre alla costante di decadimento \u03bb il decadimento radioattivo \u00e8 caratterizzato da un'altra costante chiamata vita media. Ogni atomo \"vive\" per un tempo preciso prima di decadere e la vita media rappresenta appunto la media aritmetica sui tempi di vita di tutti gli atomi della stessa specie. La vita media viene rappresentata dal simbolo \u03c4, legato a \u03bb dalla:\nUn altro parametro molto usato per descrivere un decadimento radioattivo \u00e8 dato dalla emivita o tempo di dimezzamento t\u00bd. Dato un campione di un particolare radionuclide, il tempo di dimezzamento ci dice dopo quanto tempo saranno decaduti un numero di atomi pari alla met\u00e0 del totale ed \u00e8 legato alla vita media dalla relazione:\nQueste relazioni ci permettono di vedere che molte delle sostanze radioattive presenti in natura sono ormai decadute, e quindi non sono pi\u00f9 presenti in natura, ma possono essere prodotte solo artificialmente. Per avere un'idea degli ordini di grandezza in gioco, si pu\u00f2 dire che la vita media dei vari radionuclidi pu\u00f2 variare da 109 anni fino a 10\u221212 secondi.\nL'insieme degli elementi ottenuti per decadimenti successivi costituisce una famiglia radioattiva. In natura esistono tre famiglie radioattive principali: la famiglia dell'uranio, quella dell'attinio e quella del torio.\nMisura della radioattivit\u00e0.\nLa radioattivit\u00e0 si misura mediante l'attivit\u00e0 dell'isotopo che la genera. L'attivit\u00e0 si misura in:\nFonti di radioattivit\u00e0.\nLa radioattivit\u00e0 presente nell'ambiente pu\u00f2 essere di natura sia artificiale che naturale: il contributo principale alla dose assorbita annualmente mediamente da ciascun individuo deriva dalla radioattivit\u00e0 naturale, che \u00e8 responsabile di circa l'80% della dose totale. Di questa, circa il 30% \u00e8 dovuta al potassio (isotopo 40K, generato per irraggiamento del potassio naturale dai raggi cosmici che riescono ad arrivare al suolo): il 15% al gas radon emanato dal sottosuolo, il 15% dai materiali da costruzione e il 13% (al livello del mare) dalla radiazione cosmica. Pi\u00f9 si sale in quota, pi\u00f9 la radiazione cosmica aumenta, perch\u00e9 si assottiglia lo strato di aria che ne assorbe la maggior parte: a 5500 metri di altitudine la dose annuale assorbita sale a circa il doppio di quella al livello del mare. Il potassio 40 \u00e8 responsabile di quasi tutta la radioattivit\u00e0 naturale presente all'interno del corpo umano.\nLe fonti artificiali (o tecnologiche) a cui si pu\u00f2 venire in contatto volontariamente sono principalmente legate all'impiego dei radioisotopi in medicina a scopo diagnostico (scintigrafia) o terapeutico (Brachiterapia, cobaltoterapia, Terapia radiometabolica) , mentre eventuali contatti involontari possono essere causati con fonti radioattive usate in attivit\u00e0 militari, od eventuali fughe radioattive legate all'uso civile nelle centrali nucleari.\nEsistono tre forme distinte di radioattivit\u00e0 classificate per modo di decadimento: sono i raggi alfa, i raggi beta e i raggi gamma. A queste tre forme si aggiungono i neutroni liberi derivanti dalla fissione spontanea degli elementi pi\u00f9 pesanti. Ognuno di questi tipi di radioattivit\u00e0 ha propriet\u00e0 e pericolosit\u00e0 diverse. La tabella elenca le forme di radioattivit\u00e0, le particelle coinvolte, la distanza percorsa, la capacit\u00e0 di provocare fissione e trasmutazione.\nI raggi alfa e beta sono composti di particelle con carica elettrica, perci\u00f2 interagiscono quasi immediatamente con la materia circostante, e vengono assorbiti quasi tutti entro una determinata distanza: i raggi gamma e i neutroni invece, elettricamente neutri, vengono assorbiti solo per urto diretto contro un atomo o un nucleo atomico, e percorrono distanze molto maggiori. Inoltre non esiste una distanza limite per il loro assorbimento ma vengono assorbiti esponenzialmente: cio\u00e8, all'aumentare del cammino percorso dal fascio, \"sopravvive\" una frazione sempre pi\u00f9 piccola (per l'impossibilit\u00e0 pratica attuale di misurarla, ma stimata sempre diversa da zero) delle particelle originarie.\nRadiazione secondaria.\nQuando una particella radioattiva viene assorbita, essa trasferisce la sua energia al nucleo o all'atomo che l'ha catturata, eccitandolo: l'atomo catturatore poi riemette questa energia sotto forma di una nuova radiazione (raggi gamma o raggi X) o altre particelle (raggi beta o neutroni termici) di minore energia rispetto a quelle assorbite; inoltre l'impatto di particelle cariche di alta energia provoca l'emissione di raggi X (per \"bremsstrahlung\", radiazione di frenamento) nel materiale di assorbimento. Nel progetto di schermature contro le radiazioni \u00e8 sempre necessario tenere conto di quali tipi di particelle si debbono fermare e di quali emissioni secondarie si avranno.\nSchermature antiradiazioni.\nQuanta pi\u00f9 massa \u00e8 concentrata in un dato spazio tanto pi\u00f9 sar\u00e0 probabile che abbia luogo l'assorbimento di una data particella vagante in quello spazio: questo \u00e8 il motivo per cui in genere si usa un rivestimento di piombo, molto denso e assorbente, per schermare oggetti, contenitori e quant'altro dalla radioattivit\u00e0. Il piombo ha inoltre il vantaggio di essere l'elemento finale del decadimento dell'uranio e della sua famiglia, quindi nuclearmente molto stabile e poco soggetto a trasmutarsi, in tempi \"umani\", in altri elementi.\nFermare completamente emissioni di raggi alfa e beta \u00e8 molto semplice e richiede pochi millimetri di un qualunque materiale solido o qualche decina di centimetri di aria; un efficace schermo contro i fotoni costituenti dei raggi X e gamma deve essere pi\u00f9 spesso, e di materiale molto denso, come acciaio o piombo. Pi\u00f9 complesso invece schermare una radiazione neutronica, poich\u00e9 queste particelle penetrano e vanno molto in profondit\u00e0: i neutroni, a seconda della loro energia e del materiale, possono reagire con i nuclei in diversi modi e per progettare uno schermo efficace si usano schermature multistrato; la parte interna \u00e8 costruita con materiali pesanti (ad esempio il ferro), mentre la parte esterna con materiali leggeri.\nEffetti della radioattivit\u00e0.\nL'effetto delle radiazioni nucleari su materiale non vivente \u00e8 dovuto sostanzialmente a due cause: la ionizzazione e conseguente rottura dei legami chimici e la trasmutazione di alcuni nuclei in altri elementi. \nSimbolo di pericolo.\nIl simbolo di radiazione ionizzante \u00e8 costituito dal trifoglio caratteristico. Luoghi con livelli pericolosi di radiazioni ionizzanti sono indicati da cartelli con questo simbolo. I cartelli sono generalmente posizionati al limite di un'area controllata di radiazioni o in qualsiasi luogo dove i livelli di radiazione sono significativamente superiori a causa dell'intervento umano.\nEffetti sui materiali.\nLa trasmutazione rende necessaria una attenta scelta degli acciai e delle altre leghe metalliche destinate a operare in ambienti radioattivi, perch\u00e9 l'accumulo radioattivo ne cambia la composizione chimica e fisica e pu\u00f2 far loro perdere le necessarie caratteristiche di resistenza meccanica, stabilit\u00e0 e durata nel tempo, chimica e fisica; anche il cemento va incontro agli stessi inconvenienti, seppure in modo meno marcato. Inoltre, i nuclei trasmutati sono in parte anch'essi radioattivi; perci\u00f2 il materiale, se esposto in via permanente alle radiazioni, con il passare del tempo accumula al suo interno isotopi instabili e diventa sempre pi\u00f9 radioattivo. Questo \u00e8 il motivo principale per cui le centrali nucleari hanno un limite di vita operativa prefissato (alcuni decenni), al termine del quale devono essere smantellate.\nInoltre la radioattivit\u00e0 \u00e8 in grado di rendere inutilizzabile un circuito elettronico basato su semiconduttori, trasmutando gli atomi di silicio e alterando le deboli concentrazioni di elementi droganti da cui tali componenti elettronici derivano le loro capacit\u00e0.\nEffetti biologici.\nL'effetto biologico \u00e8 dovuto invece in massima parte alle propriet\u00e0 ionizzanti: distruggendo i legami fra molecole, le radiazioni danneggiano le cellule generando radicali liberi. Ma soprattutto alterano le grandi macromolecole del DNA e dell'RNA, causando danni somatici e genetici; tale effetto \u00e8 prodotto principalmente dalle radiazioni gamma, pi\u00f9 energiche e penetranti delle particelle alfa e beta. Inoltre alterano le funzioni e gli apporti degli oligoelementi nel metabolismo organico.\nIl momento in cui le cellule sono pi\u00f9 vulnerabili in rapporto alle radiazioni, \u00e8 quello della riproduzione (mitosi o meiosi), in cui il DNA \u00e8 in fase di duplicazione, le strutture del nucleo sono dissolte e gli enzimi che assicurano l'integrit\u00e0 del materiale genetico non possono operare. L'effetto macroscopico pi\u00f9 vistoso della radioattivit\u00e0 sulle cellule, quindi, \u00e8 il rallentamento della velocit\u00e0 di riproduzione: le popolazioni di cellule che si riproducono molto rapidamente sono pi\u00f9 vulnerabili di quelle che lo fanno lentamente. In virt\u00f9 di questo fatto, gli organi pi\u00f9 sensibili alle radiazioni sono il midollo osseo emopoietico e il sistema linfatico.\nA livello dell'intero organismo invece, sia nell'uomo che negli animali superiori si nota un precoce invecchiamento dell'organismo correlato alla dose totale di radiazione assorbita, sia con forti dosi istantanee che con l'esposizione prolungata a bassi livelli di radioattivit\u00e0.\nMidollo osseo e sangue.\n\u00c8 il tessuto del corpo umano pi\u00f9 colpito. La prima conseguenza dell'irraggiamento \u00e8 la diminuzione dei globuli bianchi nel sangue (\"leucopenia\"), seguita dalla diminuzione delle piastrine, che causa le emorragie e, se il danno \u00e8 molto grave, da quella dei globuli rossi (\"anemia\"). Se il danno non stermina completamente le cellule staminali emopoietiche questo tessuto si riprende pi\u00f9 in fretta dopo l'irraggiamento.\nSistema linfatico.\nNel sistema linfatico la conseguenza principale della radiazione \u00e8 l'infezione dei linfonodi e della milza conseguente alla morte dei linfociti presenti.\nSistema digerente.\nL'intestino tenue \u00e8 la porzione del tratto gastrointestinale radiosensibile, mentre l'esofago e lo stomaco lo sono meno. Con un danno lieve, le cellule della mucosa intestinale iniziano a riprodursi in modo discontinuo e a secernere pi\u00f9 muco, che insieme alle cellule morte pu\u00f2 dare origine a occlusioni. Con l'aumentare della dose compaiono ulcerazioni che, per il ridotto numero di globuli bianchi, si infettano facilmente.\nOrgani genitali.\nIl danno pu\u00f2 essere sia somatico (sterilit\u00e0, permanente o meno) che genetico. Le femmine sono pi\u00f9 sensibili dei maschi. Il danno genetico consiste in mutazioni che possono essere trasmesse alle generazioni successive.\nSistema nervoso.\nIl sistema nervoso centrale \u00e8 tra i tessuti meno radiosensibili, mentre la colonna vertebrale e i nervi periferici lo sono di pi\u00f9. Con forti dosi assorbite si pu\u00f2 avere una ischemia, per via del danno subito dai capillari cerebrali.\nTiroide e sistema endocrino.\nLa tiroide, la ghiandola pituitaria, le surrenali e le altre ghiandole non sono particolarmente radiosensibili. Per motivi metabolici per\u00f2 la tiroide concentra in s\u00e9 quasi tutto lo iodio presente nell'organismo; essendo l'isotopo radioattivo 131I molto comune, quest'organo pu\u00f2 assorbire dosi massicce di radioattivit\u00e0 se si respira aria o si ingeriscono alimenti contaminati.\nOcchio.\nLa retina non \u00e8 molto radiosensibile, ma il cristallino, composto di cellule morte e che quindi non pu\u00f2 ripararsi, perde rapidamente la sua trasparenza all'aumentare della dose assorbita, sviluppando una cataratta.\nPolmoni.\nIl polmone, venendo a contatto con l'aria esterna, \u00e8 colpito direttamente da particelle radioattive inalate con la respirazione che si depositano nei suoi alveoli: per questo \u00e8 certamente necessario indossare maschere antigas durante l'operazione in aree contaminate da sostanze, polveri, vapori o gas radioattivi. La principale fonte di contaminazione polmonare \u00e8 il Radon, che essendo un gas radioattivo, pu\u00f2 facilmente essere inspirato e depositarsi (esso o i suoi prodotti di decadimento) nei polmoni.\nFegato, reni, cuore e sistema circolatorio.\nSono tutti organi molto poco radiosensibili. Il fegato e la cistifellea possono ricevere danni in caso di contaminazione con particolari isotopi radioattivi, come l'oro; ma in generale si registra un danno solo con dosi di radiazione molto elevate.\nPelle e capelli.\nLa pelle ha una vulnerabilit\u00e0 particolare poich\u00e9, se non protetta, riceve tutti e tre i tipi di radiazione (alfa, beta e gamma). Il danno che riceve \u00e8 tanto pi\u00f9 elevato quanto meno le radiazioni sono penetranti: viene danneggiata poco dai raggi gamma e molto di pi\u00f9 dalle radiazioni alfa e beta. Per bassi livelli di radiazioni si sviluppa un eritema; se l'irraggiamento aumenta pu\u00f2 formarsi una neoplasia epiteliale. La capacit\u00e0 di riparazione del danno sub\u00ecto \u00e8 comunque molto elevata.\nLa crescita dei capelli si arresta completamente; quelli presenti cadono in maggiore o minore quantit\u00e0 in base alla dose assorbita. Dopo alcune settimane ricominciano a crescere, talora con caratteristiche diverse da quelle che avevano prima.\nApparato muscoloscheletrico.\nI muscoli e lo scheletro in genere sono in complesso i tessuti meno danneggiati dalle radiazioni; tuttavia alcuni isotopi dello stronzio o del plutonio si concentrano proprio nel midollo osseo, nel qual caso il danno pu\u00f2 essere molto grave e portare a leucemia o altre neoplasie.\nDa notare che non tutte le specie animali e vegetali hanno la stessa suscettibilit\u00e0 alle radiazioni: per esempio gli scarafaggi possono sopportare senza gravi danni tassi di radioattivit\u00e0 molto al di sopra di quelli letali per l'uomo, e un batterio, il \"Deinococcus radiodurans\", sopravvive a dosi di radiazioni 1000 volte superiori alla dose letale per l'uomo\nEffetti negli esseri umani.\nGli effetti delle radiazioni ionizzanti si suddividono in \"Effetti Deterministici\" ed \"Effetti Stocastici\" (ICRP 60 International Commission on Radiological Protection), a seconda se sono correlati direttamente o meno alla dose assorbita. Per via della suscettibilit\u00e0 al cancro al seno, le donne hanno un 40% di probabilit\u00e0 in pi\u00f9 di accusare effetti stocastici rispetto agli uomini.\nEffetti deterministici.\nGli effetti deterministici sono eritemi cutanei, particolari dermatiti (\"dermatiti da radiazioni\" appunto), cataratta, anemia e leucopenia. Nei casi pi\u00f9 gravi si hanno emorragie delle mucose e del tratto intestinale, perdita di capelli e peli. Se la dose assorbita non era letale, gli effetti deterministici regrediscono nel giro di alcune settimane, con sopravvivenza e guarigione pi\u00f9 o meno completa.\nEffetti stocastici.\nDopo l'irraggiamento, il DNA potr\u00e0 essere danneggiato in maniera reversibile o irreversibile; nel caso in cui la struttura del DNA non venisse riparata (o riparata in modo errato) la cellula darebbe vita a una progenie di cellule geneticamente modificate che dopo un certo periodo di latenza potranno dar luogo a patologie come tumori o leucemie. Aumenta pertanto la probabilit\u00e0 che il paziente, prima o poi, venga colpito da certi tipi di tumore.\nPer via degli effetti gravi provocati da forti dosi di radiazione, alcune persone soffrono di radiofobia: hanno cio\u00e8 una paura sproporzionata anche nei confronti di dosi di radiazione relativamente modeste, vicine al fondo naturale. \nUsi in medicina.\nLa radioterapia comprende quei trattamenti medici che fanno uso di radiazioni ionizzanti per curare tumori. A titolo di esempio, la tomografia a emissione di positroni, o PET, fa uso di particelle beta, mentre i raggi X vengono utilizzati per le radiografie utilizzando la propriet\u00e0 di queste radiazioni di penetrare in modo diverso i tessuti con minor o maggiore densit\u00e0."}
{"id": "67412", "revid": "647919", "url": "https://it.wikipedia.org/wiki?curid=67412", "title": "Tokio", "text": ""}
{"id": "67416", "revid": "1566286", "url": "https://it.wikipedia.org/wiki?curid=67416", "title": "Bianca Toccafondi", "text": "Biografia.\nFiglia di uno scenografo attivo presso il Teatro alla Pergola di Firenze, nel teatro di prosa debutt\u00f2 all'et\u00e0 di soli tre anni con la commedia \"Sesso debole\" di \u00c9douard Bourdet messa in scena dalla Compagnia Ricci-Cervi sempre alla Pergola dove lavorava il padre. Nel 1942 studi\u00f2 recitazione nella Compagnia del Teatro Universitario con Athos Ori, dove incontr\u00f2 il giovane Giorgio Albertazzi, suo grande compagno artistico e, per un certo periodo, anche sentimentale.\nInsieme a lui e con altri prestigiosi compagni di lavoro (Anna Proclemer, Renzo Ricci, Tino Buazzelli, Tino Carraro e Turi Ferro) recit\u00f2 in ruoli importanti passando con disinvoltura dal repertorio brillante a quello drammatico, con testi moderni quali \"Il seduttore\" di Diego Fabbri (dove interpret\u00f2 il ruolo dell'amante francese che nella versione per il grande schermo andr\u00e0 a Jacqueline Pierreux), \"Corruzione al Palazzo di giustizia\" di Ugo Betti e soprattutto \"I coccodrilli\" di Guido Rocca diretto da Franco Rossi. Con quest'ultima interpretazione si aggiudic\u00f2 nel 1956 il prestigioso Premio San Genesio come miglior attrice dell'anno. Affront\u00f2 poi anche i classici shakespeariani come \"Re Lear\".\nNel 1959 pass\u00f2 col nome in ditta nella Compagnia formata con Renzo Ricci, Eva Magni e Lina Volonghi e recit\u00f2 in \"L'estro del poeta\" di Eugene O'Neill, \"Miles gloriosus\" di Plauto e \"Sette contro Tebe\" di Eschilo.\nDal 1962 form\u00f2 un'altra compagnia insieme a Gianni Santuccio in spettacoli come \"Romanticismo\" di Gerolamo Rovetta e \"Incontro a Babele\" di Salvato Cappelli col quale si aggiudica il Premio IDI.\nUnitasi in matrimonio con l'attore Giuliano Esperati, in seguito si dedic\u00f2 all'insegnamento di recitazione, ma in palcoscenico la si not\u00f2 ancora nel 1993, alla \"Shakesperiana\" di Taormina in \"Antonio e Cleopatra\" e nell'opera musicale \"Peer Gynt\" di Eduard Grieg messa in scena all'Accademia di Santa Cecilia, dove recit\u00f2 come voce fuori campo nel ruolo della madre, quindi nel 1999 recita accanto ad attrici giovani come Mariangela D'Abbraccio e Simona Cavallari nella \"pi\u00e9ce\" \"Regine\" di Giacomo Carbone, diretta da Francesco Tavassi. Nel 2000 \u00e8 nel \"cast\" de \"Il figlio di Pulcinella\" di Eduardo De Filippo diretto da Geppy Gleijeses, mentre nel 2001 recit\u00f2 a Palermo \"I Vangeli\" per la regia di Alberto Di Stasio, con Margaret Mazzantini. In ultimo ricevette il Premio Flaiano alla carriera insieme a Ivo Chiesa e Sergio Fantoni (nella medesima edizione \u00e8 stato premiato come attore Paolo Ferrari).\nBionda, volto delicato, occhi azzurri intensi, dotata di una dizione splendida, ha avuto qualche esperienza di doppiaggio; prest\u00f2 la voce soprattutto a Janet Martin nella serie televisiva americana \"Hot Wheels\".\nNei primi anni cinquanta lavor\u00f2 nella prima Compagnia Stabile di Prosa Radiofonica. Sul piccolo schermo debutt\u00f2 sin dal periodo sperimentale, nel 1952, con molte trasposizioni teatrali e originali sceneggiati. \u00c8 stata fra l'altro fra gli interpreti del primo originale televisivo trasmesso in RAI nel 1954, \"La domenica di un fidanzato\", di Ugo Buzzolan, diretto da Mario Ferrero.\nSul grande schermo partecip\u00f2 soltanto a due film negli anni settanta, di non grande rilievo, facendovi ritorno soltanto nel 1998 per una sola occasione, nella pellicola \"Il guerriero Camillo\" diretta da Claudio Bigagli. Gravemente malata, muore a 81 anni nella sua casa di Monterotondo, nei pressi di Roma, e ai suoi funerali sar\u00e0 presente il suo primo e indimenticabile compagno di scena, Giorgio Albertazzi, che le dedicher\u00e0 un commosso ricordo."}
{"id": "67418", "revid": "767487", "url": "https://it.wikipedia.org/wiki?curid=67418", "title": "Eric Dolphy", "text": "Biografia.\nNato a Los Angeles, citt\u00e0 vivace dal punto di vista della tradizione musicale, apprese a nove anni l'uso del clarinetto e qualche anno pi\u00f9 tardi quello del sassofono contralto.\nDebutt\u00f2 in sala di registrazione nel 1949 con il gruppo di Roy Porter, ma per i dieci anni successivi non vi sono testimonianze discografiche del suo lavoro. In quel periodo Dolphy si impegn\u00f2 nello studio del flauto e la sua bravura colp\u00ec Buddy Collette, famoso flautista, tanto che lo propose nel 1958 come suo sostituto nel quintetto di Chico Hamilton. Con questa formazione rimase meno di un anno ma ebbe l'opportunit\u00e0 di rientrare in sala di registrazione e incidere un buon numero di brani in album quali \"Newport Jazz Festival\" e \"The Original Ellington Suite\". Alla fine degli anni cinquanta si spost\u00f2 a New York, dove si impose subito come il solista pi\u00f9 dotato sotto ogni punto di vista (armonico, ritmico, melodico e timbrico) debuttando come solista con l'album \"Outward Bound\".\nSubito dopo inizi\u00f2 la fruttuosa collaborazione con Charles Mingus (\"Mingus at Antibes\", \"Charles Mingus Presents Charles Mingus\", \"The Great Concert of Charles Mingus\", \"Mingus Mingus Mingus Mingus Mingus\").\nDolphy eccelleva soprattutto come sideman, con Max Roach (\"Percussion Bitter Sweet\"), John Lewis (\"Wonderful World of Jazz\"), Oliver Nelson (\"More Blues and the Abstract Truth\", \"Screamin' the blues\", \"Straight Ahead\"), John Coltrane (\"Ol\u00e9\"); notevole il contrasto dei due quartetti che suonano contemporaneamente nell'opera manifesto \"Free Jazz\" di Ornette Coleman.\nIl 28 febbraio 1964, Dolphy registr\u00f2, con Freddie Hubbard (tromba), Bobby Hutcherson (vibrafono), Richard Davis (contrabbasso) e il giovanissimo Tony Williams (batteria), un album che \u00e8 unanimemente considerato uno dei grandi capolavori del jazz anni sessanta: \"Out to Lunch!\". Il titolo si riferisce ironicamente al cartello che si espone di solito alle vetrine dei negozi chiusi per la pausa pranzo.\nDal 1960 in poi, Eric Dolphy fu pi\u00f9 volte presente in Europa, dove non sempre fu accolto con stima e successo: memorabile l'esibizione del 1960 al festival di Juan-les-Pins dove fu sonoramente fischiato. L'accoglienza fu migliore l'anno dopo a Stoccolma e a Copenaghen e nel 1964 nei Paesi Bassi e a Berlino, dove trov\u00f2 la morte.\nLe versioni sulla sua morte sono controverse: negli ultimi mesi della sua vita aveva sviluppato una forma molto aggressiva di diabete che lo aveva portato rapidamente a insufficienza renale e a complicanze cardiache. La sera del 29 giugno 1964, a Berlino Ovest durante un concerto ebbe un malore e chiese di essere portato a casa. Un amico dichiar\u00f2 invece che fu condotto in un ospedale dove, etichettato come musicista di colore, venne sottoposto ad indagini molto superficiali: i medici credevano di trovarsi di fronte ad un \"classico\" caso di overdose, mentre si trattava di uno stato di uremia che lo port\u00f2 rapidamente alla morte.\nPer molto tempo i collezionisti hanno creduto che l'ultima testimonianza registrata di Eric Dolphy fosse \"Last date\" con Misha Mengelberg e Han Bennink, incisa il 2 giugno. \u00c8 stata poi ritrovata una registrazione dell'11 giugno, che fu pubblicata con il titolo \"The Very Last Recording\", e che era stata realizzata a Parigi con Donald Byrd e con alcuni \"sessionmen\" francesi.\nUna dedica postuma ad Eric Dolphy arriva da Frank Zappa nel 1970, con \"The Eric Dolphy Memorial Barbecue\", notevole pezzo dai contorni chiaramente free jazz pubblicato nell'album \"Weasels Ripped My Flesh\".\nPolistrumentista, \u00e8 stato grande sia al sax alto che al flauto. Ma al clarinetto basso \u00e8 stato un autentico pioniere se si pensa che a quell'epoca questo strumento non era considerato ancora perfetto sia dal punto di vista della meccanica che dell'intonazione. \u00c8 stato l'apripista di altri jazzisti che dopo di lui si sono cimentati con questo strumento.\nDiscografia.\nSebbene concentrata in soli sei anni di attivit\u00e0, la discografia di Eric Dolphy \u00e8 ampia e articolata, comprendendo incisioni sia da leader che da collaboratore di altri importanti musicisti:\nCollaborazioni.\nChico Hamilton\nCharles Mingus\nOrnette Coleman\nOliver Nelson\nJohn Coltrane\nMakanda Ken McIntyre\nBooker Little\nGeorge Russell\nMax Roach\nAndrew Hill\nJohn Lewis\nBibliografia.\nClaudio Sessa, \"Il Marziano del Jazz - Vita e musica di Eric Dolphy\", Luciano Vanni Editore, Maggio 2006"}
{"id": "67420", "revid": "124929996", "url": "https://it.wikipedia.org/wiki?curid=67420", "title": "Michael J. Fox", "text": "\u00c8 famoso soprattutto per l'interpretazione di Marty McFly, protagonista della trilogia di \"Ritorno al futuro\", di Alex P. Keaton nella sitcom \"Casa Keaton\" e di Michael Flaherty nella serie televisiva \"Spin City\", grazie ai quali vinse complessivamente quattro Golden Globe, due Screen Actors Guild Awards e cinque Emmy Awards.\nNel 1991, all'et\u00e0 di 30 anni, gli fu diagnosticata una grave forma di malattia di Parkinson giovanile, notizia questa che avrebbe reso pubblica sette anni pi\u00f9 tardi, nel 1998. Ci\u00f2 lo obblig\u00f2 a ritirarsi quasi del tutto dalle scene dal 2000, ma gli consent\u00ec anche di lottare in prima fila per la ricerca sperimentale sulle cellule staminali. Per tale impegno, che lo ha portato anche a istituire la Fondazione Michael J. Fox, il 5 marzo 2010 l'Istituto Karolinska gli ha conferito una laurea honoris causa. Nel 2013 \u00e8 ritornato a interpretare un ruolo da protagonista nella sitcom \"The Michael J. Fox Show\".\nBiografia.\nDi origini inglesi, irlandesi e scozzesi, Michael Andrew Fox \u00e8 nato a Edmonton, in Alberta. La madre, Phyllis, svolgeva il lavoro di impiegata e di attrice, mentre il padre, William, lavorava come agente di polizia ed era un membro delle Forze armate canadesi. A causa del lavoro del padre, la famiglia di Michael spesso si spostava da una citt\u00e0 all'altra del Canada: si stabilirono, dopo il ritiro di William nel 1971, a Vancouver, nel sobborgo di Burnaby, nella zona della Columbia Britannica. Fu proprio l\u00ec che Fox frequent\u00f2 le scuole superiori, presso il \"Burnaby Central Senior Secondary\", liceo questo che in seguito avrebbe dato il nome a un teatro dello stesso attore (\"Burnaby South Secondary\"). Michael fece da co-protagonista nella serie televisiva canadese \"Leo and Me\" (a soli quindici anni), per proseguire la carriera da attore con il trasferimento a Los Angeles tre anni pi\u00f9 tardi.\nFu scoperto dal produttore Ronald Shedlo, che lo fece debuttare negli Stati Uniti con la pellicola televisiva \"Letters from Frank\", film in cui si present\u00f2 come \"Michael Fox\". Egli aveva intenzione di usare questo nome, ma quando si iscrisse alla Screen Actors Guild, che non poteva registrare pi\u00f9 di una volta lo stesso nome, scopr\u00ec che nel passato era vissuto un suo omonimo statunitense, Michael Fox. Come spieg\u00f2 nella sua autobiografia del 2002, aveva intenzione di cambiare il proprio nome, ma non con il secondo di battesimo: \"Andrew\" o \"Andy\" non attiravano particolarmente l'attore. Infatti, in questo modo, egli sarebbe stato riconosciuto come \"Michael A. Fox\", che in inglese avrebbe potuto intendersi come \"Michael, una volpe\". Alla fine, adott\u00f2 una \"J\" in onore dell'attore Michael J.(ohn) Pollard, che colloc\u00f2 tra il nome e il cognome. Fox, a volte, sostiene ironicamente che la \"J\" stia per \"Jenius\" o \"Jenuine\" (rispettivamente storpiature di \"Genio\" e \"Genuino\" in inglese).\nCarriera.\nNel 1982 debutta nella televisione statunitense come uno dei protagonisti della serie tv \"Casa Keaton\", di grande successo anche in Italia. Nel 1980 esordisce sul grande schermo con Follia di Mezzanotte (\"Midnight Madness\"), una produzione Disney di scarso successo. Nel 1985 viene scoperto e lanciato da Robert Zemeckis, nel ruolo di Marty McFly, nel fortunato film \"Ritorno al futuro\" (prodotto, tra l'altro, da Steven Spielberg). Successivamente si conferma attore brillante in \"Voglia di vincere\" e ne \"Il segreto del mio successo\".\nNonostante sia conosciuto come attore di film comici, gira con successo (in coppia con Sean Penn) il film \"Vittime di guerra\", di Brian De Palma, dove interpreta un soldato dell'esercito statunitense alle prese con le atrocit\u00e0 della guerra del Vietnam. Sul set di \"Vittime di Guerra\" il rapporto tra il mite Fox e la \"testa calda\" Sean Penn non \u00e8 idilliaco; ad ogni modo alla fine delle riprese Michael lascia nel camerino di Penn un biglietto in cui scrive: \u00ablavorare con te non \u00e8 stato un piacere, ma \u00e8 stato sicuramente un onore\u00bb.\nNel 1991, mentre gira il film \"Doc Hollywood - Dottore in carriera\", si accorge che le sue dita tremano senza che egli riesca a controllarle: gli viene diagnosticata la malattia di Parkinson, notizia che Fox render\u00e0 pubblica soltanto nel 1998. Nel 1996 si fa dirigere da Peter Jackson in \"Sospesi nel tempo\", altro riuscito film della coppia Spielberg/Zemeckis; nello stesso anno recita anche nel film di Tim Burton \"Mars Attacks!\". Sempre nello stesso anno inizia a lavorare nella sit-com \"Spin City\" nei panni del protagonista, il vanitoso ma efficiente vicesindaco della citt\u00e0 di New York. Nel 2000, dopo tre premi \"Golden Globe\", si trova costretto a lasciare la serie per l'aggravarsi della malattia.\nMichael J. Fox ha doppiato il personaggio di Stuart Little nella serie di film d'animazione tratta dal celebre libro di E. B. White, Chance nella serie di \"Quattro Zampe\" e Milo Thatch in \"Atlantis - L'impero perduto\" della Disney. Dopo il ritiro da \"Spin City\", l'attore \u00e8 divenuto un importante sostenitore e raccoglitore di fondi a favore della ricerca sulle cellule staminali, nella speranza che un giorno sia possibile aiutare chi soffre della malattia di Parkinson o di altri disturbi debilitanti; a questo scopo egli ha creato la Michael J. Fox Foundation for Parkinson's Research, il cui sito ufficiale contiene un blog. Ha anche scritto un libro autobiografico sulla sua malattia, intitolato \"Lucky Man\" (\"Uomo fortunato\").\nNel 2003 ha scritto la sceneggiatura per una sitcom intitolata \"Hench at Home\", ma della serie \u00e8 stato prodotto solamente l'episodio pilota. In questi anni non ha comunque disdegnato alcune apparizioni in veste di guest-star in alcune delle pi\u00f9 famose serie televisive statunitensi, come nel 2004, quando \u00e8 apparso in due episodi della terza stagione della serie tv \"Scrubs\", nel ruolo del dottor Kevin Casey e nel 2006, nella parte del miliardario Daniel Post, nella seconda e terza stagione di \"Boston Legal\". Nel 2006 il magazine statunitense \"TIME\", nella sua annuale classifica dei 100 uomini pi\u00f9 influenti della Terra, ha classificato Michael J. Fox al centesimo posto. Due anni pi\u00f9 tardi egli \u00e8 apparso come \"guest star\" in alcuni episodi della serie \"Rescue Me\", in cui ha interpretato il ruolo di Dwight.\nIl 7 maggio 2009 \u00e8 tornato in TV sull'emittente statunitense American Broadcasting Company (ABC) per condurre un programma dal titolo \"Michael J. Fox: Adventures of an Incurable Optimist\" (\"Michael J. Fox: le avventure di un incurabile ottimista\"). Sempre nel maggio 2009, ha lanciato un appello video su internet per promuovere la ricerca scientifica sulle cellule staminali.\nPoco dopo il termine dell'incontro di hockey su ghiaccio tra Canada e Stati Uniti, valido per la medaglia d'oro ai XXI Giochi olimpici invernali di Vancouver, ha partecipato con un monologo alla cerimonia di chiusura della manifestazione. Nel 2010, in occasione del 25\u00ba anniversario dall'uscita nei cinema di \"Ritorno al futuro\", Michael J. Fox riveste i panni di Marty McFly rigirando il trailer del film e annunciando la partecipazione agli Scream Awards 2010.\nDal 2010 al 2016 ha partecipato a 26 episodi della serie televisiva \"The Good Wife\" nel ruolo dell'avvocato Louis Canning, ruolo che ha ripreso nel 2020, in due episodi nello spin-off \"The Good Fight\". Il suo personaggio \u00e8 affetto da discinesia tardiva e acatisia, condizioni che l'attore vive anche nella realt\u00e0: si tratta infatti di un effetto collaterale dei farmaci che assume per controllare il Parkinson. Soffre anche, a causa della malattia, di crampi notturni ai piedi, saltuaria disartria e leggera amimia (perdita di espressivit\u00e0 del volto), caratteristiche parkinsoniane. Tuttavia i forti movimenti discinesici e di tremore cinetico causati dai farmaci sono, a suo dire, pi\u00f9 sopportabili del forte tremore a riposo e della rigidit\u00e0 del Parkinson; spesso l'attore dice di fare dell'umorismo sulla sua condizione, come dimostra anche in numerose interviste. Nel 1998 ha subito una talamotomia (asportazione del talamo).\nNel 2013, grazie alla stabilizzazione delle sue condizioni di salute, \u00e8 ritornato a essere protagonista in una serie televisiva per la NBC: \"The Michael J. Fox Show\", sitcom ispirata dalla sua storia personale.\nNel 2017 ha interpretato l'avvocato Ethan West in cinque episodi della serie TV \"Designated Survivor\".\nVita privata.\nSul set di \"Casa Keaton\" ha conosciuto l'attrice Tracy Pollan, che ha sposato nel 1988 e dalla quale ha avuto quattro figli: Sam Michael (1989), le gemelle Aquinnah Kathleen e Schuyler Frances (1995) ed Esm\u00e9 Annabelle (2001). In seguito alla diagnosi di Parkinson ha rischiato di sprofondare nell'alcolismo. Sulla propria esperienza della malattia, Fox ha affermato: \u00abIl Parkinson mi ha salvato la vita. Prima vivevo a 100 all'ora e bevevo, ora mi sono avvicinato alla famiglia\u00bb.\nDoppiatori italiani.\nNelle versioni in italiano dei suoi film, Michael J. Fox \u00e8 stato doppiato da:\nDa doppiatore \u00e8 sostituito da:"}
{"id": "67423", "revid": "2225", "url": "https://it.wikipedia.org/wiki?curid=67423", "title": "Jean Luc Picard", "text": ""}
{"id": "67424", "revid": "767487", "url": "https://it.wikipedia.org/wiki?curid=67424", "title": "Roy Haynes", "text": "Biografia.\nRoy Haynes inizi\u00f2 la sua carriera professionale nel 1945 e fu nel gruppo di Lester Young dal 1947 al 1949. Nel corso degli anni cinquanta, Haynes inanell\u00f2 una serie di importanti collaborazioni, lavorando con Charlie Parker (1949-1952), Bud Powell, Stan Getz, Sarah Vaughan (1953-1958), Thelonious Monk, Lennie Tristano, Miles Davis, Chick Corea.\nHaynes continu\u00f2 la sua carriera di sideman di lusso anche nel corso degli anni sessanta, al fianco di volta in volta di Eric Dolphy, John Coltrane (come sostituto di Elvin Jones, durante le sue assenze dovute alla droga). Fu ancora in tourn\u00e9e con Stan Getz e Gary Burton, intraprendendo nel frattempo una carriera da leader con diversi gruppi, spesso presentati sotto il nome di \"Hip Ensemble\". Negli ultimi tempi ha prodotto una serie di ottimi album con le etichette Verve records e Dreyfus Records. \nLe sue registrazioni pi\u00f9 recenti sono \"The Roy Haynes Trio\", \"Fountain of Youth\" e \"Where As\" (registrato dal vivo).\nOltre ad essere uno dei pi\u00f9 registrati e longevi batteristi della scena jazz, Roy Haynes \u00e8 anche ritenuto da alcuni uno dei musicisti pi\u00f9 originali nel suo genere. Non solo Haynes ha praticato con successo tutti i principali stili del jazz, dal bebop all'avanguardia, accompagnando con la stessa disinvoltura una cantante delicata come la Vaughan e un musicista come Coltrane in uno dei suoi periodi pi\u00f9 infuocati, ma possiede anche notevoli doti di leader.\nI riconoscimenti della statura di Haynes furono abbastanza tardivi: nel 1994, Haynes vinse il prestigioso premio \"Danish Jazzpar Prize\" e nel 2004 fu inserito nella \"Down Beat Jazz Hall of Fame\". Nel 2011 gli \u00e8 stato assegnato un Grammy Award alla carriera.\nIl figlio di Roy, Graham Haynes, \u00e8 un noto trombettista e suo nipote, Marcus Gilmore, \u00e8 una promessa della batteria jazz.\nHa inoltre un'altra figlia, Leslie Haynes"}
{"id": "67432", "revid": "339392", "url": "https://it.wikipedia.org/wiki?curid=67432", "title": "South Georgia e South Sandwich Islands", "text": ""}
{"id": "67433", "revid": "125675657", "url": "https://it.wikipedia.org/wiki?curid=67433", "title": "Asia Argento", "text": "Nel corso della sua carriera ha vinto molti premi, tra cui due David di Donatello per la migliore attrice protagonista per \"Perdiamoci di vista\" (1994) e per \"Compagna di viaggio\" (1997) e un Nastro d'argento per \"Incompresa\" (2014)\",\" film da lei stessa diretto\".\"\nBiografia.\nFiglia del celebre regista Dario e dell'attrice fiorentina Daria Nicolodi, e bisnipote del compositore Alfredo Casella, \u00e8 stata registrata allo stato civile con il nome di Aria, in quanto la normativa allora vigente impediva l'uso di alcuni tipi di nomi, tra cui quelli geografici; \u00e8 tuttavia comunemente nota come Asia, nome che i genitori avrebbero voluto darle e che utilizza prevalentemente anche in ambito lavorativo. Grazie a lei il nome Asia si diffuse in tutta Italia dopo il 1980, quando cambiarono le leggi..\nLa Argento \u00e8 inoltre sorellastra dell'ex attrice e stilista Fiorella detta Fiore, nata nel 1970 dal precedente matrimonio del padre con Marisa Casale. Oltre a Fiore aveva anche un'altra sorellastra, Anna Ceroli Nicolodi, nata il 9 giugno 1972 dalla precedente relazione di sua madre con lo scultore Mario Ceroli e deceduta in un incidente stradale il 29 settembre 1994.\nDal 2000 al 2006 ha avuto una relazione con il cantante Morgan dei Bluvertigo, da cui nel 2001 ha avuto una figlia, Anna Lou (chiamata Anna in onore della sorella morta nel 1994). Nel 2008 ha sposato il regista Michele Civetta, da cui ha avuto, nello stesso anno, il figlio Nicola. La coppia si \u00e8 poi separata nel 2012. Nel 2017 cominci\u00f2 una relazione con lo chef statunitense Anthony Bourdain. Nel giugno 2018 Bourdain fu rinvenuto morto in un hotel in Francia; appresa la notizia, la Argento ha ricordato il compagno su Twitter, chiedendo anche di rispettare la privacy della famiglia.\nAsia Argento si \u00e8 dichiarata favorevole ai diritti gay e al matrimonio tra persone dello stesso sesso. Nel suo libro \"Anatomia di un cuore selvaggio\" (Piemme, 2021) fa apertamente coming out: \"mi definisco bisessuale, se proprio dobbiamo dare a tutto una definizione\".\nAttrice.\nTra il 1984 e il 1989, Asia Argento ha avuto un'intensa carriera di attrice bambina, partecipando come interprete in sei film. Ha esordito a nove anni, nel film per la televisione \"Il ritorno di Guerriero\" (1984) della miniserie \"Sogni e bisogni\", diretto da Sergio Citti. Insieme al padre, la Argento ha lavorato in due film del genere da lui prediletto, quello \"horror\", da lui scritti e prodotti: \"D\u00e8moni 2... L'incubo ritorna\" (regia di Lamberto Bava, 1986) e \"La chiesa\" (Michele Soavi, 1989), cui va aggiunto l'episodio \"Giallo Natale\" della serie televisiva \"Turno di notte\" (Luigi Cozzi, 1987). Nel 1988, a tredici anni, ha poi avuto un ruolo da protagonista nel film \"Zoo\" diretto da Cristina Comencini, mentre l'anno seguente venne scelta da Nanni Moretti per la parte della figlia del suo alter ego Michele Apicella in \"Palombella rossa\" (1989).\nNel 1992 partecip\u00f2 a \"Le amiche del cuore\" di Michele Placido nel ruolo della cupa e sensibile Simona, succube di un padre incestuoso, ottenendo notevoli consensi; l'anno successivo torn\u00f2 poi a girare con il padre, partecipando al set di \"Trauma.\" Nel 1994 venne poi scelta da Carlo Verdone per interpretare Arianna, la ragazza paraplegica dotata di prorompente vitalit\u00e0 che smaschera le mire di un conduttore televisivo alla ricerca di casi umani per fare \"audience in\" \"Perdiamoci di vista;\" per questo film ottenne il David di Donatello e il Ciak d'oro.\nNel 1994 Asia Argento \u00e8 stata una dei tre interpreti italiani principali (assieme a Virna Lisi e Claudio Amendola) del kolossal francese \"La Regina Margot\" di Patrice Ch\u00e9reau, ispirato al romanzo omonimo di Alexandre Dumas padre. Nel film, in cui recit\u00f2 affiancando la candidata all'Oscar Isabelle Adjani, la Argento interpreta il ruolo di Charlotte de Sauve, componente dell\"'escadron volant\" della diabolica Caterina de' Medici. Il film ha molto successo, guadagnando premi al Festival di Cannes 1994, in Francia e in Italia, e una candidatura ai premi Oscar 1995.\nNel 1996, ottenne un secondo David di Donatello sempre come migliore attrice protagonista nel film \"Compagna di viaggio\" di Peter Del Monte, dove interpreta Cora, incaricata di pedinare un anziano e stralunato vagabondo attraverso l'Italia. Il film le fa vincere anche la Grolla d'oro. Nello stesso anno partecip\u00f2 anche a \"La sindrome di Stendhal\", diretto dal padre\".\"\nNel 1997 la Argento venne scelta per il ruolo di una rapinatrice in \"Viola bacia tutti\" di Giovanni Veronesi, mentre l'anno successivo prese parte a \"Il fantasma dell'Opera\" (diretto dal padre Dario) e interpret\u00f2 il ruolo di una prostituta doppiogiochista nel film \"New Rose Hotel\" diretto dal regista statunitense Abel Ferrara.\nNegli anni successivi ha lavorato soprattutto all'estero, dapprima in Francia con un'ennesima edizione de \"I miserabili\" diretta da Jos\u00e9e Dayan, nel ruolo della sventurata Eponine, e quindi negli Stati Uniti, dove appare nel film d'azione di Rob Cohen \"xXx. Nel 2005 \u00e8 nel cast di Last days diretto da Gus Van Sant, film incentrato sugli ultimi giorni di vita di Kurt Cobain, leader dei Nirvana. \"Nel 2007 comparve nel film \"Go Go Tales\" diretto da Ferrara e in \"La terza madre,\" diretto da Dario Argento\".\" Nel 2009 partecip\u00f2 al video di \"Ancora qui\", singolo di Renato Zero contenuto nell'album \"Presente\".\nNel 2011 ha avuto inoltre un ruolo nella fiction di Canale 5 \"Sangue caldo\" accanto a Gabriel Garko; l'anno dopo comparve nel film diretto dal padre \"Dracula 3D.\" Nel 2014 ha poi recitato nella fiction \"Rodolfo Valentino\", in onda sempre su Canale 5.\nNel 2015, ospite al \"Giffoni Film Festival\", la Argento annunci\u00f2 di avere abbandonato la carriera d'attrice per potersi dedicare esclusivamente a quella da regista. Ciononostante riprende a recitare nel 2018, apparendo fra gli altri nel film del padre \"Occhiali neri\", che ha anche prodotto.\nRegista.\nAccanto all'attivit\u00e0 di attrice, Asia Argento ha avviato una carriera come regista. Esord\u00ec dietro alla macchina da presa nel 1994, con il cortometraggio \"Prospettive\", inserito nel collettivo \"De Generazione\" e musicato dalla musicista e poetessa statunitense Erzsebet Beck. Gir\u00f2 poi il video musicale \"La tua lingua sul mio cuore\" dei Royalize, presentato al Festival di Locarno del 1999. Nel 2000 realizz\u00f2 il suo primo lungometraggio, \"Scarlet Diva\", che per\u00f2 non ottenne il successo sperato.\nNel 2001 dirige il videoclip di \"L'assenzio (The Power of Nothing)\" per i Bluvertigo. Nel 2003 ha diretto anche il controverso ed esplicito videoclip \"s(AINT)\" di Marilyn Manson tratto dall'album \"The Golden Age of Grotesque\". Nel 2004 gir\u00f2 poi negli Stati Uniti il film \"Ingannevole \u00e8 il cuore pi\u00f9 di ogni cosa\", nel quale compaiono attori di fama internazionale del calibro di Peter Fonda, Winona Ryder e Michael Pitt. Ha inoltre curato la regia di svariati \"videoclip\" per la cantante Loredana Bert\u00e8, alla quale la lega una profonda amicizia nata sul set della trasmissione televisiva \"Milano-Roma\".\nNel 2013 \u00e8 tornata dietro la macchina da presa per girare nella citt\u00e0 di Salerno il corto \"Era di marzo\" con l'attore Yari Gugliucci; l'anno successivo ha poi diretto l'attrice francese Charlotte Gainsbourg e l'attore Gabriel Garko nel film \"Incompresa\", che per\u00f2 \u00e8 risultato un insuccesso commerciale, incassando nel primo week-end di programmazione solamente 45.000 \u20ac. Il film tuttavia venne candidato a quattro Nastri d'argento 2014 e la giovane protagonista, Giulia Salerno, vinse il premio Guglielmo Biraghi come giovane promettente del cinema italiano.\nNello stesso anno ha inoltre diretto un cortometraggio di moda per la prima collezione della stilista Ludovica Amati.\nAltre attivit\u00e0.\nAsia Argento ha all'attivo anche due collaborazioni come cantante. Nel 2002 venne infatti scelta dal produttore discografico e dj francese Dimitri Tikovoi per il suo progetto \"Trash Palace\", per interpretare assieme a Brian Molko, leader dei Placebo, la cover di \"Je t'aime... moi non plus\" di Serge Gainsbourg, una canzone d'amore del 1969 interpretata nell'originale assieme alla moglie Jane Birkin: nella cover per\u00f2, per rispettare il concept dell'album (intitolato \"Positions\") che tratta il XX secolo con le sue ambiguit\u00e0 e perversioni sessuali, l'Argento e Molko cantano con i ruoli maschio/femmina invertiti.\nNel 2008 collabor\u00f2 all'album \"Da A ad A - Teoria delle catastrofi\" di Morgan, suo ex compagno. Lo stesso anno ha anche prestato la sua voce a Faith Connors, protagonista del videogioco \"Mirror's Edge\".\nHa fatto inoltre parte della giuria del Festival di Cannes 2009. Nel 2013 \u00e8 stato pubblicato il suo album \"Total Entropy\" (Nuun Records) da cui viene estratto il singolo \"Indifference\", scritto da Morgan e uscito nello stesso anno, cantato da entrambi.\nAsia Argento ha fatto anche da modella a Ermanno Scervino per la campagna Primavera-Estate nel 2013 e nel 2014. Nel 2015 ha preso parte come giudice al talent show di Rai 1, \"Forte forte forte\" ideato da Raffaella Carr\u00e0 e da Sergio Iapino con la conduzione di Ivan Olita.\nNel 2016 ha partecipato come concorrente all'undicesima edizione del talent show di Rai 1, \"Ballando con le stelle\" in coppia con Maykel Fonts. Ha inoltre condotto nello stesso anno la trasmissione televisiva \"Amore criminale\".\nA maggio 2018 era stata scelta come giudice del talent show \"X Factor\", in onda su Sky. A settembre dello stesso anno, anche a seguito della diffusione di accuse riguardo presunte molestie che avrebbe compiuto verso l'attore Jimmy Bennett, Asia Argento e la produzione del programma hanno interrotto la collaborazione. A partire dalle puntate successive a quelle di selezione dei cantanti in gara (live) \u00e8 stata quindi sostituita da Lodo Guenzi de Lo Stato Sociale.\nNel mese di gennaio 2019 ha debuttato come modella, sfilando a Parigi per lo stilista italiano Antonio Grimaldi.\nNel 2020 partecipa, in coppia con l'amica Vera Gemma, alla ottava edizione di \"Pechino Express\", formando la coppia delle \"Figlie d'arte\". La Argento \u00e8 per\u00f2 costretta a ritirarsi nella seconda puntata per un infortunio al ginocchio sinistro.\nControversie.\nLa scena con il Rottweiler in \"Go Go Tales\" (2007).\nNel 2007 durante la presentazione del film a Cannes suscit\u00f2 particolare clamore una scena del film \"Go Go Tales\" che la vede protagonista. Asia Argento, che interpretava il ruolo di una spogliarellista, baci\u00f2 infatti in bocca con molta passione un Rottweiler. Prima dell'uscita nelle sale, l'attrice dichiar\u00f2 che avrebbe voluto non aver mai girato quel film in quanto era stata strumentalizzata e si era parlato di lei solo per la sua interpretazione con il cane.\nLe accuse pubbliche a Weinstein e ad altri due registi per molestie (2017).\nNell'ottobre 2017 la Argento \u00e8 stata tra le attrici che denunciarono pubblicamente il produttore americano Harvey Weinstein per molestie sessuali; in particolare l'attrice dichiar\u00f2 che nel 1997, durante un party in Costa Azzurra, Weinstein l'avrebbe costretta a fargli un massaggio e a subire un rapporto orale. Ha affermato che, per paura di ritorsioni, aveva scelto di non rivelare prima la vicenda; dopo aver ricevuto diverse critiche e insulti sul web ed in tv, la Argento annuncia di lasciare l'Italia. In un discorso al Festival di Cannes 2018 ha confermato le sue accuse verso il produttore, dichiarando di essere stata abusata proprio a Cannes e aggiunge inoltre l'auspicio che i responsabili di comportamenti inappropriati verso le donne siano perseguiti.\nOltre alle molestie subite da Weinstein, Asia Argento ha denunciato pubblicamente altri due episodi: un attore e regista italiano, quando lei aveva 16 anni, avrebbe avuto un comportamento sessualmente molesto mentre parlavano del personaggio che lei avrebbe dovuto interpretare all'interno di una roulotte, mentre anni dopo un regista statunitense le avrebbe fatto assumere la droga da stupro per poi violentarla mentre era in stato di incoscienza.\nIn seguito alla diffusione delle accuse pubbliche, la Argento \u00e8 considerata una delle esponenti principali del movimento per i diritti delle donne \"#MeToo\".\nL'accusa di molestie da parte di Jimmy Bennett (2018).\nAd agosto 2018 il \"New York Times\" pubblica un articolo contenente i dettagli di un accordo economico che la Argento avrebbe stipulato con l'attore statunitense Jimmy Bennett, il quale la accusava di molestie sessuali. Secondo l'accusatore, il 9 maggio 2013, in una camera d'albergo in California, quando egli aveva 17 anni, la Argento gli avrebbe fatto bere alcolici per poi aggredirlo sessualmente.\nL'attrice ha negato le accuse di violenza sessuale, dichiarando di non aver mai avuto una relazione sessuale con Bennett, e che quando quest'ultimo le ha chiesto una cifra spropositata (3 milioni e mezzo di dollari) per non rivelare alla stampa le molestie, il suo ex partner Anthony Bourdain avesse sostenuto la necessit\u00e0 di accordarsi per pagare all'attore 380.000 dollari ed evitare cos\u00ec pubblicit\u00e0 negativa. Dopo la smentita della Argento viene pubblicata online una sua fotografia che la ritrae in topless a letto con Bennett ed alcuni SMS tra lei ed un amico nei quali confermerebbe di aver avuto un rapporto sessuale con l'attore. Gli SMS sarebbero stati rivelati dalla modella Rain Dove, come lei stessa ha ammesso.\nA settembre 2018 l'avvocato di Asia Argento dichiara che nel 2013 in California sarebbe stato Bennett ad attaccare la sua cliente, che avrebbe scelto di non denunciarlo per averla aggredita sessualmente. Il legale annuncia inoltre che il 1\u00ba agosto 2018 Asia Argento ha disposto l'immediata sospensione dei pagamenti previsti dall'accordo con l'attore, che aveva gi\u00e0 ricevuto 250.000 dei 380.000 dollari previsti.\nSempre a settembre 2018, Jimmy Bennett, ospite di Massimo Giletti nel programma \"Non \u00e8 l'Arena\", conferma di esser stato violentato e di aver subito un rapporto completo. Secondo il ragazzo, come nel caso Weinstein, \"anche Asia ha abusato del proprio potere\".\nIl 1\u00ba ottobre 2018, nel rispetto del diritto di replica, Asia Argento partecipa al medesimo programma, dichiarando che le dichiarazioni di Bennett sono false, che era stato lui ad assalirla come \"un ragazzo con gli ormoni impazziti\", e che tutte le precedenti rivelazioni della modella Rain Dove le sarebbero state estorte con frode e inganno per poi essere rivendute ai giornali con omissioni studiate per falsare la verit\u00e0, come gi\u00e0 dichiarato in una intervista al \"Daily Mail\" del 25 settembre."}
{"id": "67436", "revid": "400694", "url": "https://it.wikipedia.org/wiki?curid=67436", "title": "Beverly Crusher", "text": "Beverly Crusher (Beverly Cheryl Howard da nubile) \u00e8 un personaggio della serie televisiva di fantascienza \"\", interpretato dall'attrice Gates McFadden. Nella serie il suo grado \u00e8 comandante e svolge la funzione di Ufficiale medico dell'USS Enterprise (NCC-1701-D) e dell'USS Enterprise (NCC-1701-E).\nBeverly \u00e8 nata nel 2324 da Paul e Isabel Howard a Copernicus City sulla Luna. Sua madre \u00e8 morta quando lei era ancora piccola e quindi Beverly \u00e8 stata accolta da sua nonna su Arvada III. Nel 2343 \u00e8 entrata nella scuola medica della Flotta Stellare. Ha sposato Jack Crusher nel 2348 e da suo marito ha avuto un figlio, Wesley. Il marito \u00e8 morto durante una missione nel 2354 e questo l'ha profondamente segnata. Si \u00e8 molto discusso di una presunta attrazione tra Crusher e il capitano dell'Enterprise Jean-Luc Picard, che sono vecchi amici. Quest'attrazione \u00e8 stata rivelata solo quando i due sono stati costretti a condividere i propri pensieri per via di uno strumento alieno (\"Uniti\", TNG).\nNel 2365 la dottoressa Crusher \u00e8 stata trasferita dall'Enterprise al comando medico della Flotta Stellare per essere sostituita dalla dottoressa Katherine Pulaski. L'anno successivo Beverly \u00e8 ritornata sull'Enterprise e la dott.ssa Pulaski \u00e8 stata nuovamente trasferita."}
{"id": "67437", "revid": "31886", "url": "https://it.wikipedia.org/wiki?curid=67437", "title": "Moanin'", "text": "Moanin' (1958) \u00e8 il pi\u00f9 popolare disco di Art Blakey and the Jazz Messengers.\nOltre al leader alla batteria suonano Benny Golson (sax tenore e direttore musicale), Lee Morgan (tromba), Bobby Timmons (pianoforte) e Jimmy Merritt (contrabbasso).\nLa \"title-tune\", composta da Timmons, \u00e8 diventata subito uno standard, anche col brillante testo in stile gospel di Jon Hendricks, e segna la nascita del soul jazz.\nBrillano anche \"Blues March\", lunga \"feature\" per i tamburi di Buhaina composta da Golson e \"Along Came Betty\" (ancora di Golson) che sarebbe divenuta una presenza regolare nei concerti dei Messengers."}
{"id": "67439", "revid": "339392", "url": "https://it.wikipedia.org/wiki?curid=67439", "title": "Sandwich Australi", "text": ""}
{"id": "67440", "revid": "78273", "url": "https://it.wikipedia.org/wiki?curid=67440", "title": "Prima Guerra dell'Oppio", "text": ""}
{"id": "67444", "revid": "118310017", "url": "https://it.wikipedia.org/wiki?curid=67444", "title": "Wesley Crusher", "text": "Wesley Robert Crusher \u00e8 un personaggio della serie televisiva di fantascienza \"\" interpretato dall'attore Wil Wheaton.\nBiografia.\nI genitori di Wesley sono Jack e Beverly Crusher. Wesley \u00e8 un ragazzo molto intelligente per la sua et\u00e0. Suo padre \u00e8 morto quando lui era giovane e lui \u00e8 stato allevato solo dalla madre, che normalmente segue durante le sue missioni.\nWesley \u00e8 arrivato sull'Enterprise D seguendo sua madre che sulla nave stellare svolgeva la funzione di Ufficiale Medico. Quasi subito il Capitano Jean-Luc Picard si rende conto delle potenzialit\u00e0 del ragazzo e lo integra nell'equipaggio dell'Enterprise.\nCon gli anni Wesley matura e decide di entrare nell'Accademia della flotta stellare. All'inizio effettua un test per entrare nell'Accademia, senza superarlo; in seguito ripete il test e riesce a entrare nell'Accademia. Durante la sua permanenza all'Accademia, Wesley si distingue negli studi fino all'anno del presunto diploma quando, durante un'esercitazione non autorizzata, un membro della sua squadra di volo muore a causa di un incidente. Wesley viene processato insieme agli altri componenti della sua squadra e condannato a ripetere l'ultimo anno.\nProprio durante una pausa negli studi, Wesley, sempre pi\u00f9 incostante e infastidito, fa visita a sua madre e i suoi vecchi amici dell'Enterprise.\nIn questa occasione Wesley esterna la sua insoddisfazione per gli studi e la vita da ufficiale della flotta che gli si prospetta innanzi; nel tentativo di fare chiarezza sui suoi desideri per il futuro, fa la sua ricomparsa il Viaggiatore. Con la sua guida, Wesley scopre la possibilit\u00e0 di espandere le sue potenzialit\u00e0 e di trascendere il tempo e lo spazio.\nAl termine di questa inattesa scoperta, Wesley decide di seguire il Viaggiatore nella sua dimensione per perfezionare le sue capacit\u00e0.\nWesley Crusher ricompare a bordo della Enterprise-E durante la festa per il matrimonio tra il consigliere Deanna Troi e il primo ufficiale William T. Riker, Wesley indossa l'uniforme della Flotta Stellare con il grado di guardiamarina."}
{"id": "67446", "revid": "400694", "url": "https://it.wikipedia.org/wiki?curid=67446", "title": "Grande rivoluzione culturale", "text": ""}
{"id": "67448", "revid": "486946", "url": "https://it.wikipedia.org/wiki?curid=67448", "title": "Rivoluzione Culturale", "text": ""}
{"id": "67450", "revid": "1449352", "url": "https://it.wikipedia.org/wiki?curid=67450", "title": "Nemesi storica", "text": "Nella retorica, la locuzione nemesi storica \u00e8 utilizzata quando una serie di eventi storici, considerati negativi, si conclude con risultati compensatori inattesi.\nNel caso, ad esempio, di una serie di eventi i cui protagonisti si siano condotti in modo considerato riprovevole, \u00e8 detta \"nemesi storica\" una eventuale conclusione di quegli eventi tale che i soggetti considerati negativamente (prevaricatori, grassatori, ecc.) ne patiscano - a causa del Fato o per il successo di volont\u00e0 contrarie - uno svantaggio che appaia consolatorio o compensatorio e che possa suscitare una sorta di vendicativa soddisfazione: si sostiene, in breve, che la storia (o il Fato) abbia compiuto una vendetta in nome di chi abbia patito scorrettezze. Nell'uso politico della retorica, l'espressione \u00e8 stata frequentemente evocata in ambiti dialettici prossimi, se non contigui, al cosiddetto giustizialismo.\nLa campagna di Russia, ad esempio, \u00e8 definita la nemesi storica di Napoleone, e cio\u00e8 ci\u00f2 che fren\u00f2 la sua arroganza e il suo desiderio di onnipotenza, rivelando i suoi errori e i suoi limiti di uomo.\nL'origine della locuzione \u00e8 da ricollegarsi alla Nemesi della mitologia greca, delegata dagli dei a ristabilire il giusto equilibrio punendo la \"h\u00fdbris\", l'arroganza dell'uomo che crede di poter travalicare certi limiti. Si tratta dunque di un richiamo strumentale ad un concetto storico-analitico proprio della cultura della Grecia antica, per come riflesso in molte delle opere pervenuteci.\nArte in genere.\nNell'arte in genere, la nemesi storica appare in pi\u00f9 occasioni come il motivo etico caratterizzante un vibrante anelito di giustizia, e per questo \u00e8 stato talvolta tema o soggetto (dichiarato o attribuito dalla critica) di opere di varie discipline; in quanto tale, il concetto sotteso alla locuzione si d\u00e0 per noto nello studio e nella critica dell'arte.\nLetteratura.\nIn letteratura, ad esempio, la locuzione indica propriamente una delle direttrici espressive di Giosu\u00e8 Carducci, che oltre a mostrare, come noto, una appassionata tensione ideale verso il ripristino dello stato di giustizia, con una certa astrazione lirica indag\u00f2 in molte opere (taluno afferma: volendola trovare) la consistenza e il modo di manifestazione della nemesi storica (come nell'ode \"A Miramare\"). Non altrettanto condiviso, quantunque spesso suggerito, \u00e8 invece il supposto rintraccio di una ricerca nemetica nel Manzoni.\nAssai di frequente la locuzione era utilizzata in commentari e saggi sulla letteratura, sebbene la decrescente consuetudine con la cultura della Grecia antica ne stia riducendo progressivamente la comprensibilit\u00e0.\nCarducci e la nemesi degli Asburgo.\nSecondo un'interpretazione risorgimentale, diffusa principalmente da Giosu\u00e8 Carducci con l'ode \"Miramare\", la casata degli Asburgo, imperatori d'Austria, sarebbe stata punita dalla storia e dal Fato per l'oppressione e le numerose uccisioni dei patrioti italiani del Lombardo-Veneto, nonch\u00e9 di quelli ungheresi.\nLa locuzione, nell'accezione corrente, fa riferimento, in particolare, alle varie sventure familiari e politiche della famiglia di Francesco Giuseppe I:"}
{"id": "67451", "revid": "400694", "url": "https://it.wikipedia.org/wiki?curid=67451", "title": "Tasha Yar", "text": "Il tenente Natasha \"Tasha\" Yar, \u00e8 un personaggio immaginario della serie televisiva di fantascienza \"\" interpretato dall'attrice Denise Crosby. Tasha Yar \u00e8 l'ufficiale responsabile della sicurezza della nave stellare USS \"Enterprise\" D.\nStoria.\nTasha Yar nasce nel 2337 su Turkana IV, un pianeta precipitato in uno stato di anarchia dopo il ritiro delle forze della Federazione dei Pianeti Uniti. Nel suo mondo bisogna combattere per strada per difendersi dalle bande armate che infestano il pianeta. Durante la serie ha avuto un incontro intimo con il tenente comandante androide Data.\n\u00c8 morta sul pianeta Vagra II, durante una missione di recupero, uccisa dall'entit\u00e0 malvagia Armus. Dopo la sua morte, il tenente Worf le \u00e8 succeduto come ufficiale della sicurezza sull'Enterprise.\nIn un futuro alternativo, prodotto dal passaggio dell'Enterprise C in una fessura dello spaziotempo, Tasha Yar era viva, in una realt\u00e0 in cui la Federazione stava perdendo una guerra ventennale con i Klingon.\nTasha ha avuto una figlia di nome Sela, per met\u00e0 romulana."}
{"id": "67452", "revid": "122796899", "url": "https://it.wikipedia.org/wiki?curid=67452", "title": "Storia dell'automobilismo (1878-1894)", "text": "L'inizio della storia dell'automobilismo pu\u00f2 essere fatto risalire ad un episodio accaduto nell'estate del 1769: un gruppo di personalit\u00e0 parigine venne invitata dal Governo francese ad assistere all'esibizione di un bizzarro carro semovente a tre ruote, progettato e costruito da Joseph Nicolas Cugnot, ingegnere militare, con l'aiuto di un oscuro meccanico di nome Br\u00e9zin. Fu questo un momento di particolare importanza per gli sviluppi della storia dell'automobile.\nDurante il successivo XIX secolo, i pionieri ed i tecnici si concentrano soprattutto sulla propulsione a vapore, anche se non mancano coloro che intuiscono la possibilit\u00e0 di tentare altre strade: il motore a combustione interna e quello elettrico.\nGli italiani ed i francesi possono vantare i nomi dei primi realizzatori di motori a scoppio: le creazioni di Eugenio Barsanti e Felice Matteucci e del francese \u00c9tienne Lenoir si possono datare infatti attorno al 1860, vale a dire in anticipo di qualche anno sui primi motori progettati dai tedeschi Otto e Langen prima, Daimler e Benz poi.\nMa veniamo all'aspetto agonistico dell'automobile: lo spirito della competizione, da sempre vivissimo nell'uomo (come dimostrano le Olimpiadi) fa s\u00ec che, inventato il veicolo semovente, anche questo divenga subito un mezzo con cui competere, duellare e, quando possibile, vincere.\nI singoli avvenimenti.\nIl Premio del Wisconsin 1878.\nLa prima \"competizione\" riservata al nuovo mezzo di locomozione venne indetta nel 1878 negli Stati Uniti d'America, dallo Stato del Wisconsin. Attratti probabilmente pi\u00f9 che altro dal premio di 10.000 $ messi in palio ben 6 veicoli a vapore si iscrissero alla prova.\nIl premio, secondo il regolamento messo a punto - nel 1875 - dagli organizzatori, doveva essere attribuito (testualmente) \"al pi\u00f9 economico e soddisfacente sostituto del cavallo, che sia in grado di percorrere almeno 200 miglia su strada normale ad una velocit\u00e0 non inferiore alle 5 miglia orarie e che possa superare pendenze di 200 piedi di dislivello per miglio di strada\".\nDei 6 iscritti, 3 non si presentarono, 1 non giunse in tempo a causa di un guasto capitatogli prima di arrivare al punto di partenza, per cui soltanto due presero il \"via\", alle ore 11 di marted\u00ec 16 luglio 1878, per la gara, che si disput\u00f2 su 201 miglia (circa 323,5\u00a0km), da Green Bay a Madison.\nEntrambi i contendenti disponevano di veicoli con motore a vapore, a 2 cilindri: il primo, chiamato \"Green Bay machine\", apparteneva a E.P. Cowles (che ne fu il conduttore), pesava quasi 6.500\u00a0kg, disponeva di tre rapporti avanti e retromarcia e sembrava poter ottenere una buona velocit\u00e0 di marcia. Il suo rivale, di nome \"Oshkosh\", era un mezzo pi\u00f9 leggero (4.500\u00a0kg), pi\u00f9 pratico ma meno veloce (poteva utilizzare, tra l'altro, un solo rapporto di marcia, avanti o indietro) ed era stato costruito dai signori Frank A. Schomer, Alexander Gallagher, Anson Farrand e O.F. Morse. A detta dei quattro costruttori questo veicolo doveva essere capace di correre una decina di miglia senza doversi rifornire (un ottimo exploit, a quei tempi).\nCome prevedibile, il \"Green Bay\" andava subito in testa, ma successivamente perdeva ore e ore per ovviare ad un guasto e non riusciva a recuperare l'enorme ritardo accumulato. Vinceva cos\u00ec l'\"Oshkosh\", pi\u00f9 lento ma pi\u00f9 regolare, che - guidato alternativamente da Frank A. Schomer e Anson Farrand - giungeva al traguardo in 33 ore e 27 minuti, ad una media superiore alle 6\u00a0mph (9,671\u00a0km/h)\nLo Stato del Wisconsin, pur apprezzando la prova offerta dall'\"Oshkosh\", non lo ritenne meritevole dell'intero ammontare del premio ed assegn\u00f2 ai costruttori solo 5.000 dollari.\nUna prestazione eclatante del 1881.\nSecondo le cronache francesi nel 1881 Am\u00e9d\u00e9e Boll\u00e9e padre a bordo della vettura a vapore \"La rapide\" raggiunse sulla strada Parign\u00e9-L'Eveque-Le Mans, una velocit\u00e0 prossima ai 60\u00a0km/h. Ma la notizia \u00e8 da considerare con cautela, anche perch\u00e9 non vi furono testimoni in condizioni di confermare la piena veridicit\u00e0 dell'evento.\nLa Ponte di Neuilly/Versailles 1887.\nDa quello storico luglio 1878 trascorsero quasi 9 anni prima che qualcuno, stavolta in Europa, organizzasse una manifestazione riservata ai mezzi semoventi: fu un giornalista francese, Paul Faussier, direttore del periodico \"La v\u00e9locip\u00e8de illustr\u00e9e\" ad indire, per il 28 aprile 1887, una corsa sul percorso parigino \"Ponte di Neuilly-Versailles e ritorno\", di 32 chilometri.\nIl giorno della gara, nonostante la folla assiepata dietro le transenne sistemate sul Quai de la Seine, si presentava alla partenza un solo concorrente, Albert De Dion - comproprietario della gi\u00e0 nota fabbrica De Dion, Bouton e Tr\u00e9pardoux - alla guida di un omonimo quadriciclo a vapore (chiamato La Marquise), gi\u00e0 vecchio di qualche anno, su cui trovava posto anche un meccanico.\nIl solitario \"eroe\" della giornata, in assenza di qualsiasi rivale diretto, non pot\u00e9 far altro che misurarsi contro il tempo.\nViene calcolato - orologio alla mano - che il quadriciclo impieg\u00f2, tra andare e ritornare, un'ora e 14 minuti a 25,945\u00a0km all'ora di media.\nCi fu anche chi rifer\u00ec di un cronometrista improvvisato che calcol\u00f2 che l'inusuale veicolo aveva percorso l'ultimo tratto ad una velocit\u00e0 aggirantesi sui 60\u00a0km/h, ma anche in questo caso l'affermazione non ebbe riscontri. Questa prima corsa disputatasi in Francia - pur non entusiasmante sotto il profilo agonistico - riscosse comunque un discreto successo propagandistico, finendo per dar ragione agli entusiasti e torto agli scettici. Stranamente nessun altro costruttore francese di macchine a vapore ritenne conveniente prender parte alla gara: in particolare si fece notare l'assenza di qualsiasi veicolo dei molti realizzati da Am\u00e9d\u00e9e Boll\u00e9e. \u00c8 pur vero per\u00f2 che i veicoli del Boll\u00e9e - omnibus soprattutto - erano stati concepiti pi\u00f9 per scopi commerciali che per diporto e che, conseguentemente, non erano i pi\u00f9 idonei a compiere lavori \"leggeri\": a tale settore provvedevano meglio i piccoli tricicli e quadricicli di De Dion e soci, un discreto numero dei quali \u00e8 ancora esistente.\nLa Fondazione dell'Automobile Club di Montecarlo 1890.\nNel 1890 nasce il primo club automobilistico, quello del Principato di Monaco\nLa Corsa di Longchamp 1891.\nPaul Faussier organizz\u00f2 nuovamente, il 10 maggio 1891 una nuova corsa denominata ufficialmente \"Corsa per tricicli a motore automatico\" su un percorso di circa 20 chilometri a Longchamp e dintorni.\nGli unici tre veicoli partecipanti erano tricicli con motore a vapore prodotti dalla De Dion, Bouton &amp; Tr\u00e8pardoux e furono condotti da Albert De Dion, da Georges Bouton e da un valente meccanico della casa, M\u00e9relle.\nSubito dopo il via, De Dion prese la testa precedendo M\u00e9relle e Bouton e in quest'ordine i tre raggiunsero il ponte ferroviario che attraversava la strada da Suresne a Versailles, proprio mentre una squadra di operai era al lavoro per sistemare l'acciottolato, ma senza troppe difficolt\u00e0 il terzetto super\u00f2 l'ostacolo.\nNello stesso punto, al ritorno, si verific\u00f2 invece un lieve incidente: De Dion rallent\u00f2 di colpo e fu tamponato da M\u00e9relle, che lo tallonava da presso. I danni furono lievi ed i due, dopo essere scesi dai loro veicoli ed averli spinti a braccia per toglierli dalla zona dei lavori, ripresero la marcia.\nAl traguardo finale M\u00e9relle riusc\u00ec a sopravanzare De Dion, sia pure per un solo secondo. Terzo si piazz\u00f2 Bouton, staccato di poco pi\u00f9 di un minuto. Il tempo del vincitore fu di 41'01\" e la media corrispondente (calcolata su 20\u00a0km di percorso) risult\u00f2 di 29,256\u00a0km/h. De Dion venne accreditato di un tempo di 41'02\", Bouton di 42'04\"\nCi fu una modesta partecipazione di pubblico (malgrado la corsa si disputasse di domenica) e l'avvenimento ebbe scarsa risonanza.\nLa Corsa di Vincennes 1891.\nLuned\u00ec 31 agosto 1891 fu organizzata a Vincennes, attorno al lago di Daumesnil (Francia) una corsa su circa 40 chilometri di percorso. Soltanto un veicolo prese parte alla gara; si trattava anche stavolta di un triciclo a vapore De Dion, Bouton &amp; Tr\u00e9pardoux, pilotato per l'occasione da Lacaux.\nQuesta corsa nacque certamente sotto una cattiva stella, dato che la Polizia interruppe la corsa del solitario corridore dopo che questi pare abbia rischiato di travolgere una spettatrice.\nLa prova di un quadriciclo Peugeot, settembre 1891.\nNell'ultimo decennio del XIX secolo le auto azionate a benzina di Panhard &amp; Levassor, della Peugeot e della Benz cominciavano a diffondersi, tanto da poterne incontrare qualcuna sulle strade (anche se spesso ferme per qualche difficolt\u00e0 meccanica). Il pubblico comunque dimostrava solo un modesto interesse per questo nuovo modo di viaggiare anche per via dell'immagine - non certo positiva - che offrivano i conducenti, sempre sporchi ed indaffarati a lavorare lungo i bordi delle strade ai loro sballottanti e sbuffanti congegni.\nDi tanto in tanto, per\u00f2, correva voce che tecnici dilettanti avevano compiuto meraviglie con le loro automobili nonostante i fastidi e gli inconvenienti. Buon colpo pubblicitario, ad esempio, fu quello che mise a segno Armand Peugeot nel settembre del 1891 allorch\u00e9 decise di inviare un suo quadriciclo a benzina - munito di motore Daimler (all'epoca il solo vero motore a benzina \"affidabile\") al seguito della corsa ciclistica Paris-Brest (575 iscritti, 206 partenti).\nPer i ciclisti si trattava di qualcosa come 1.200 chilometri, ma la piccola Peugeot, che partiva dalla sede della Casa a Valentigny e l\u00ec doveva fare ritorno, erano quasi il doppio (2.047 per l'esattezza). Due chauffeurs, Louis Rigoulot e Auguste Doriot, si alternarono alla guida. Lungo il percorso la folla che aspettava i ciclisti rimase sbigottita alla vista dell'ancora inconsueto mezzo semovente, di questa sorta di locomotiva in miniatura che avanza senza binari, senza ciminiera, senza emissione di vistosi sbuffi di fumo.\nMalgrado non pochi incidenti tragicomici, il quadriciclo riguadagn\u00f2 Valentigny, suo punto di partenza, dopo 139 ore, realizzando dunque una velocit\u00e0 media di 14,726\u00a0km/h. Il primo classificato tra i ciclisti, Charles Terront, ottenne una prestazione velocistica migliore (quasi 17\u00a0km orari) ma su un percorso molto pi\u00f9 breve e a costo di uno sforzo davvero inimmaginabile, per cui la prova offerta dalla Peugeot andava senz'altro definita pi\u00f9 che soddisfacente.\nLa Parigi/Rouen 1894.\nAd un 1891 relativamente denso di eventi incentrati sui veicoli automobili, segu\u00ec un 1892 durante il quale non si ebbero notizie di manifestazioni motoristiche.\nAnche il 1893 pass\u00f2 tranquillo sino al 19 dicembre, quando a Parigi, sul \"Petit Journal\", apparve una notizia che dest\u00f2 l'interesse dei lettori: venne preannunciata l'intenzione di organizzare, nel 1894, un grande \"concorso per vetture senza cavalli\".\nTenuto conto che queste nuove locomobili parevano destinati a soppiantare i cavalli, lo scopo del concorso era palesemente quello di incentivarne il progresso.\n\"Giovanni senza terra\" (pseudonimo di Pierre Giffard, uno dei pionieri del ciclismo) fece pubblicare, nel numero successivo del giornale, il testo del regolamento, aprendo contemporaneamente la lista delle iscrizioni.\nTra le dieci clausole regolamentari, queste erano le pi\u00f9 importanti:\nIl montepremi annunciato ammontava a 10.000 franchi-oro: oltre al primo premio di 5.000 franchi, ne erano previsti altri quattro (messi in palio dal mecenate signor Marinoni, proprietario del giornale) rispettivamente di 2.000, 1.500, 1.000 e 500 franchi-oro.\nStando alla quantit\u00e0 di iscrizioni che pervennero al \"Petit Journal\", non si poteva negare il successo dell'iniziativa: alla data del 30 aprile 1894 (termine ultimo utile per iscriversi) risultarono iscritti ben 102 concorrenti.\nIn realt\u00e0 questo numero sbalorditivo ed inaspettato doveva essere ridimensionato, nel senso che una buona parte dei concorrenti dichiar\u00f2, sulla scheda di iscrizione, sistemi di propulsione quasi certamente esistenti soltanto nella loro fervida fantasia.\nMolto pi\u00f9 seriamente dovevano invece essere considerate le restanti 72 iscrizioni, che riguardano 37 veicoli a petrolio (quindi con motore a scoppio), 30 veicoli a vapore, 3 veicoli elettrici o semi-elettrici, mentre i rimanenti due erano definiti \"a petrolio oppure a gas\" in un caso e \"a vapore od aria compressa oppure gas\" nell'altro.\nIl concorso - per il quale si scelse il percorso Paris-Mantes-Rouen di 126 chilometri - venne originariamente indetto per il 1\u00ba giugno, poi fu rimandato al 7 giugno per consentire al \"patron\" Marinoni di essere presente: all'approssimarsi della data prevista, per\u00f2, gran parte dei concorrenti non aveva ancora i veicoli pronti per la gara, per cui la manifestazione slitt\u00f2 ulteriormente al 22 luglio.\nMalgrado il ritardo, il solo veicolo italiano iscritto - il triciclo elettrico costruito a Castelnuovo di Garfagnana nello stabilimento tessile del Conte Giuseppe Carli, Deputato al Parlamento Italiano - non venne spedito in tempo utile e non pot\u00e9 partecipare.\nI premi assegnati.\nPoich\u00e9 non vennero emessi orari d'arrivo ufficiali, la classifica di velocit\u00e0 non pot\u00e9 che risultare approssimativa.\nCalcolando in 25 minuti il tempo cumulativo delle due soste obbligatorie avutesi nel tratto tra Paris e Mantes e considerando le 13:30 quale orario di ri-partenza da Mantes per tutti i concorrenti, la graduatoria finale vede al 1\u00ba posto il trattore De Dion-Bouton a vapore di Albert De Dion che risulterebbe aver impiegato 6 ore e 48 minuti, ottenendo una velocit\u00e0 media di 18,529\u00a0km/h. Al posto d'onore, Georges Lemaitre su Peugeot 3 HP, staccato di 3'30\", terza l'altra Peugeot di Auguste Doriot, a pi\u00f9 di 16 minuti dal primo.\nQuarto \u00e8 Hippolyte Panhard con la prima macchina della Casa recante il suo nome (la Panhard &amp; Levassor), con oltre mezz'ora di ritardo rispetto al vincitore. Le posizioni dal 5\u00ba al 12\u00ba posto sono tutte occupate da automobili con motore a combustione interna Peugeot oppure Panhard &amp; Levassor, poi viene una De Bourmont e una Benz-Roger (entrambe ancora con motore a petrolio) prima di giungere ad un veicolo a vapore, il Serpollet-Le Blant di Maurice Le Blant, classificatosi 15\u00ba con un distacco che sfiora le 4 ore.\nAlle undici del luned\u00ec 23 luglio, la Giuria si riun\u00ec per decidere l'assegnazione dei premi e la determinazione di conferire il primo premio alla Peugeot oppure alla Panhard &amp; Levassor rimane a lungo in sospeso: alla fine, come sempre, si giunge al compromesso ed il primo premio venne assegnato ex aequo.\nMalgrado la maggiore velocit\u00e0 ottenuta, il primo premio non fu dunque assegnato al trattore De Dion-Bouton, perch\u00e9, come specificato nel comunicato ufficiale emesso dalla Giuria, \"pur essendo risultato il pi\u00f9 veloce, viene classificato al 3\u00ba posto perch\u00e9 troppo pesante, poco maneggevole e non del tutto conforme allo spirito del regolamento\".\nCommentando i risultati tecnici e pratici della Parigi-Rouen, il redattore di una rivista parigina scrisse \"senza realizzare ancora il sogno del turista o dell'uomo d'affari, la vettura a benzina \u00e8 ormai entrata nell'uso pratico: gli apparecchi si perfezionano ogni giorno di pi\u00f9 grazie alle lezioni dell'esperienza, gli inconvenienti si riducono o spariscono, i meccanismi si semplificano, ed essa raggiunger\u00e0 ben presto la perfezione di cui \u00e8 suscettibile\"\nAlla Paris-Rouen va comunque ascritto un grande merito, quello di aver portato alla ribalta le competizioni come potente mezzo di collaudo meccanico e di pubblicit\u00e0.\nLe principali \"Case\" automobilistiche 1894.\nBenz &amp; Cie..\nNato a Karlsruhe il 25 novembre 1844, diplomato ingegnere il 9 luglio 1864, impiegato come tecnico alle dipendenze di alcune industrie meccaniche di Mannheim e di Pforzheim, indi passato ad attivit\u00e0 in proprio: queste le prime tappe percorse da Karl Benz, il quale, il 31 dicembre 1879, riesce a coronare uno dei suoi sogni, quello di fare funzionare un motore a due tempi tutto suo.\nNel 1882 egli fonda, con altri soci, a Mannheim, la \"A.G. Gasmotorenfabrik\", di cui assume la direzione tecnica. Nel gennaio 1883, per dissapori con i soci, K. Benz lascia questa societ\u00e0 per fondare, assieme a Max-Gaspar Rose e Friederich Wilhelm Esslinger, la Benz &amp; Cie. Rheinische Gasmotorenfabrik, Mannheim. Questa nuova azienda inizia immediatamente la costruzione di motori a gas a due tempi, progettati naturalmente da Karl, ma quest'ultimo, da tempo attratto dall'idea di riuscire a costruire un suo mezzo meccanico semovente, mette mano, nell'85, alla realizzazione di un triciclo a motore. Karl Benz brevetta il suo triciclo \u2013 chiamato \u201cvelociped\u201d \u2013 il 29 gennaio del 1886 (brevetto n\u00ba 37435); caratteristiche principali di questo primo veicolo di Benz sono: motore posteriore ad un cilindro orizzontale, 4 tempi, di 577\u00a0cm\u00b3 (alesaggio mm 70, corsa mm 150), erogante una potenza di \u00be di cavallo e raffreddato tramite la vaporizzazione dell'acqua contenuta in un apposito serbatoio sistemato sul motore stesso; accensione elettrica (pila al bicromato di potassio, ruttore con bobina e candela); telaio in tubi di acciaio; sospensioni a balestre longitudinali; ruote a raggi metallici (di tipo ciclistico); trasmissione mediante cinghia (tra il motore e l'albero di rinvio) e catene (dall'albero di rinvio alle ruote); sterzo a barra; peso veicolo 263\u00a0kg.\nLa \u201cvelociped\u201d compie i suoi primi giri di ruota nel luglio 1886, ma il debutto non \u00e8 troppo incoraggiante, poich\u00e9 il veicolo non riesce a percorrere pi\u00f9 di qualche decina di metri. A fine anno, dopo ulteriori messe a punto, Karl benz riesce a percorrere una decina di chilometri filati, il che gi\u00e0 gli pare quasi\u2026 un record! L'anno dopo, nel 1887, Karl Benz appronta una versione ulteriormente migliorata e potenziata e dotata, tra l'altro, di un meccanismo (scatola planetaria) avente la funzione di cambio di velocit\u00e0 a due rapporti. Giustamente non ancora soddisfatto appieno, Benz lavora, durante il 1888, ad una nuova versione del suo veicolo, che viene tra l'altro munito di ruote in legno di grande diametro: oltre all'abbandono del cambio planetario a favore di una trasmissione a cinghie (in grado anch'essa di consentire, tramite pulegge di diametro diverso, due rapporti di marcia) si nota l'adozione di un motore, sempre monocilindrico, di maggiore cilindrata (116 x 160, cio\u00e8 1691\u00a0cm\u00b3).\nIntanto il nome di Benz comincia a correre sulle labbra dei primi appassionati, e non soltanto in Germania. All'inizio dell'88, Emile Roger - rappresentante per la Francia dei motori fissi a gas di Benz \u2013 acquista per uso personale un veicolo della casa tedesca e qualche tempo dopo, evidentemente entusiasta del collaudo effettuato in prima persona, decide di ordinare motori e parti meccaniche per montarli e venderli sotto la denominazione di Roger-Benz.\nAll'agosto 1888 risale un episodio che sta a met\u00e0 tra leggenda e realt\u00e0. Cos\u00ec Karl benz lo descriver\u00e0 nel suo libro \u201cDalla vita di un inventore tedesco\u201d.\nQuale itinerario del viaggio venne scelto il percorso Mannheim-Pforzheim, prendendo a pretesto la visita a certi parenti. Di nascosto, i due ragazzi prepararono la vettura accantonata sotto una tettoia. Una bella sera essi annunciarono alla madre che la vettura era pronta. La donna, ormai allettata a sua volta dall'idea del viaggio, si comport\u00f2 come se il giorno dopo avesse dovuto compiere, in treno, un viaggio di alcuni giorni. L'astuzia funzion\u00f2. Il padre, ignaro di tutto, era ancora addormentato quando i tre, di primissimo mattino, se ne partirono gioiosi con la vettura scoppiettante. Eugen sera al volante, la madre gli era accanto, Richard era seduto sul seggiolino posteriore. Nel breve volgere di meno di un'ora, lungo una bella strada pianeggiante, il terzetto raggiunse Heidelberg. Anche il successivo tratto sino a Wiesloch venne percorso agevolmente, poi per\u00f2 la strada prese a salire e cominciarono i guai: la trasmissione non era ancora prevista per salite tanto ripide, ed Eugen e la madre dovettero scendere e spingere a forza di braccia, lasciando a Richard il posto di guida. Dopo la salita, la discesa, compiuta con il cuore in gola, nel timore che i freni cedessero. Anche se l'impianto frenante era decisamente primordiale (un ceppo in legno munito di guarnizione in cuoio) fortunatamente non accadde nulla, anche se si rese necessario, di tanto in tanto, acquistare delle nuove guarnizioni in cuoio dai ciabattini dei paesi attraversati, per inchiodarle nuovamente ai ceppi. Il viaggio prosegu\u00ec, anche se ben presto il piacere della guida svan\u00ec, lasciando il posto alle preoccupazioni per i continui inconvenienti. Poich\u00e9 le catene si erano allungate e saltavano dalle ruote dentate, fu necessario fare una sosta davanti alla fucina di un fabbro. Subito la gente si affoll\u00f2 attorno alla vettura sgranando tanto d'occhi, quasi fosse piovuta dal cielo. Dopo aver teso le catene, la marcia riprese, ma poco dopo ecco altri guai. La vettura si rifiuta di proseguire perch\u00e9 l'afflusso della benzina si \u00e8 intasato. La spilla del cappello della madre si dimostra lo strumento pi\u00f9 idoneo all'intervento necessario. Alla \u201cpanne\u201d successiva, allorch\u00e9 l'accensione non voleva pi\u00f9 funzionare, Bertha sacrific\u00f2 un nastro reggicalze per usarlo quale materiale isolante. Nel paese successivo viene fatta una nuova sosta, ma questa volta a richiederla erano i tre viaggiatori, stremati dal caldo ed assetati. Anche questa volta la vettura richiama l'attenzione degli abitanti del villaggio, nella cui mente si affacciano certamente i pi\u00f9 strani interrogativi: come pu\u00f2 una carrozza senza cavalli muoversi ed andare? Alcuni sussurrano di streghe, altri di misteriosi meccanismi ad orologeria. I tre, per\u00f2, presto risalgono in vettura e se ne partono ridacchiando. La strada da percorrere era ancora molta, ma i tre riuscirono a raggiungere Pforzheim prima che l'imbrunire lasciasse il posto al buio.\nFiera, ma stanca fino al limite delle forze, Bertha lancia al marito il felice messaggio \u201c Pforzheim raggiunta felicemente\u201d. Karl per\u00f2 ritelegrafa immediatamente \u201cRispedire immediatamente per espresso le catene, altrimenti la vettura non arriva a Munich e dovrete rientrare in treno\u201d. Dopo l'iniziale spavento, Karl era ora intimamente fiero dell'impresa compiuta dai suoi familiari e sped\u00ec subito una nuova catena di ricambio, grazie alla quale anche il viaggio di ritorno pot\u00e9 essere compiuto signorilmente in automobile, anche se con qualche intermezzo \u201ca spinta\u201d\nUn mese dopo questo avventuroso avvenimento, nel settembre 1888, Karl Benz presenta un suo veicolo alla Esposizione di Munich, ricevendone anche una medaglia d'oro in premio. Nonostante questi exploit, mentre le vendite dei motori fissi procedono discretamente, non altrettanto pu\u00f2 dirsi accada per i veicoli a motore: i due primi soci di Benz (Max-Gaspar Rose e Wilhelm Esslinger) cedono le loro quote a due nuovi personaggi, molto pi\u00f9 interessati alla locomozione meccanica. Si tratta di Friedrich Von Fischer e Julius Ganss: al loro ingresso in azienda, il 1\u00ba maggio 1890, il primo prende ad occuparsi dell'amministrazione, il secondo delle vendite, e Benz si trova automaticamente a poter dedicare quasi tutte le sue energie ed il suo tempo alle sperimentazioni tecniche, a lui pi\u00f9 congeniali.\nI due anni che seguono sono interamente dedicati alla creazione della prima vettura \u201ca quattro ruote\u201d, che debutta agli inizi del 1893, con il nome di \u201cViktoria\u201d. Il motore studiato per questa vettura \u00e8 ancora un monocilindrico orizzontale a quattro tempi, ma le sue dimensioni sono maggiori di quelli precedenti: la cilindrata \u00e8 ora di 1991\u00a0cm\u00b3 (alesaggio mm 130, corsa mm 150) e la potenza raggiunge i 3 cavalli ad un regime di rotazione vicino ai 500 giri al minuto. Motore posteriore, valvole d'aspirazione automatiche, accensione elettrica, trasmissione mediante cinghie (e catene alle ruote), telaio tubolare. Molto somigliante ad una carrozza privata delle stanghe, la Viktoria viene posta in vendita al prezzo di 4.000 marchi (comprese le gomme piene, in caoutchouc): se ne vendono un buon numero, specialmente in Francia.\nE veniamo al 1894: Karl Benz presenta una vetturetta dalle prestazioni interessanti e, fatto pi\u00f9 importante, dal prezzo che \u00e8 la met\u00e0 di quello della Viktoria: 2.000 marchi. Studiata assieme al figlio Eugen, questo nuovo modello \u2013 che viene denominato \u201cVelociped\u201d o pi\u00f9 semplicemente \u201cVelo\u201d \u2013 ripropone, in scala ridotta, le caratteristiche della Viktoria: motore posteriore monocilindrico orizzontale di 1.045\u00a0cm\u00b3 (110 x 100), potenza attorno ad 1 cavallo e mezzo, trasmissione a due rapporti, velocit\u00e0 massima 20 chilometri all'ora. Il peso della vetturetta \u00e8 di appena 280\u00a0kg.\nSi pu\u00f2 ancora ricordare che la vettura con cui Emile Roger porta onorevolmente a termine la Paris-Rouen era praticamente una Benz tipo \u201cViktoria\u201d con carrozzeria \u201cvis-a-vis\u201d montata in Francia. Questo riuscito tipo di macchina ha tra l'altro compiuto, quasi contemporaneamente alla disputa della Paris-Rouen, una performance di tutto rispetto: condotta dal Barone Theodor Von Liebig, una \u201cViktoria\u201d ha attraversato quattro nazioni, percorrendo complessivamente oltre 2.500 chilometri. Per fornire una idea pi\u00f9 precisa delle prestazioni della vettura, baster\u00e0 dire che i 939 chilometri che separano Gondorf sulla Mosella da Reichenberg sono stati superati alla media di oltre 13\u00a0km orari, con un consumo totale di appena 140 litri di carburante (oltre 6 chilometri e mezzo con un litro).\nDaimler.\nGottlieb Daimler inizia nel 1882, gi\u00e0 quarantottenne, a dedicarsi, congiuntamente all'amico Wilhelm Maybach, alla sperimentazione del motore a combustione interna, forte anche dell'esperienza acquisita in alcuni anni di attivit\u00e0 quale direttore tecnico della Gasmotorenfabrik Deutz.\nIl primo motore a combustione interna realizzato dai due amici reca la data del 1883. Due anni dopo, questo motore \u2013 un monocilindrico da 212\u00a0cm\u00b3 erogante una potenza di mezzo cavallo a 700 giri al minuto e pesante una quarantina di chilogrammi, viene montato su un insolito veicolo sperimentale ideato dal Maybach, una specie di motocicletta in legno rinforzata da armatura metalliche e munita, oltrech\u00e9 delle due grandi ruote normali, di due piccole ruote laterali. Leggenda vuole che queste due piccole ruote aggiuntive siano state applicate per via del fatto che n\u00e9 Daimler n\u00e9 Maybach sapevano andare in bicicletta.\nQuesto primo veicolo, denominato \u201cEinspur\u201d, raggiunge una velocit\u00e0 massima di 12 chilometri orari e pu\u00f2, a ragione, essere definito \u201cprimo veicolo al mondo funzionante grazie ad un motore a benzina\u201d, dal momento che il suo collaudo su strada si pu\u00f2 far datare verso la fine del 1885. Incoraggiato da questi primi esperimenti, Daimler decide di dedicarsi ad un veicolo a quattro ruote, che risulta pronto per la prova su strada nel marzo del 1887.\nSi tratta di una vettura quasi identica, nelle forme, ad una carrozza (fornita al Daimler dal carrozziere tedesco Wimpf) sulla quale viene montato un motore costituito da un cilindro verticale con alesaggio e corsa di mm 70 e 120 rispettivamente, cilindrata 462\u00a0cm\u00b3, potenza di circa 1,1 cavallo a 650 giri/minuto, raffreddato ad aria e piazzato tra i sedili anteriori e quelli posteriori. Questa prima versione \u2013 che Daimler battezza Motorkutsche \u2013 non si rivela ancora a punto: i principali difetti che si riscontrano sono la scarsa potenza e l'inefficace raffreddamento del motore; Daimler provvede ad una serie di modifiche e l'anno dopo (1888) la \u201cMotorkutsche\u201d viene potenziata (da 1,1 a 1,5 HP) e dotata di raffreddamento ad acqua.\nNel frattempo Daimler compie tanti altri interessanti esperimenti, tra i quali vanno citati: l'applicazione di un motore ad una imbarcazione, ad un tram ed alla pompa di un carro antincendio ippotrainato. Tra la seconda met\u00e0 del 1888 e il primo semestre 1889, Daimler spende buona parte delle sue energie alla progettazione e realizzazione di un motore bicilindrico da applicare ad una vettura a quattro ruote leggera e molto pi\u00f9 moderna della ormai gi\u00e0 obsoleta \u201cMotorkutsche\u201d. Il nuovo motore, un vero capolavoro di ingegneria del tempo, viene brevettato il 18 giugno 1889, mentre la macchina sulla quale viene installato, la Stahlradwagen, compie i suoi primi passi qualche mese dopo.\nNella sua primitiva versione il motore, un bicilindrico a V di 17\u00b0, ha una cilindrata di 565\u00a0cm\u00b3 (alesaggio mm 60, corsa mm 100) ed \u00e8 accreditato di una potenza di 1,5\u00a0hp e di un regime massimo di rotazione di 600 giri al minuto. Ma non solo il motore \u00e8 all'avanguardia, anche la vettura vera e propria presenta caratteristiche moderne, ad iniziare dal telaio, ora in tubi d'acciaio di stile ciclistico, per finire alla trasmissione, tutta ad ingranaggi. Altre particolarit\u00e0 della \u201cStahlrad\u201d sono il raffreddamento ad acqua del motore (l'acqua scorre in parte dei tubi del telaio), il sistema di sterzatura (le ruote anteriori sono piazzate entro due forcelle di tipo ciclistico, le quali sono fissate ad un tubo trasversale girevole azionato, tramite leva, dal conduttore) ed il sistema di sospensione (priva di balestre per via della trasmissione \u201cdiretta\u201d ad ingranaggi, per cui il comfort dei passeggeri dovrebbe essere determinato soltanto dalla imbottitura dei sedili\u2026.).\nIl 28 novembre 1890 \u00e8 la data di fondazione della Casa costruttrice vera e propria, la Daimler Motoren Gesellschaft (D.M.G.).\nPrima ancora della costituzione della D.M.G., Gottlieb Daimler cede alla vedova di Sarazin, al momento \u201cfidanzata\u201d di \u00c9mile Levassor, tutti i brevetti relativi ai suoi motori per la Francia e per il Belgio ma, contemporaneamente, da inizio alla costruzione di proprie vetture complete da porre in vendita, sulle quali monta il \u201csuo\u201d bicilindrico a V, la cui cilindrata viene peraltro incrementata a 1.060\u00a0cm\u00b3 (alesaggio mm 75 e corsa mm 120) con conseguente innalzamento della potenza, che ora raggiunge la soglia dei 3 cavalli.\nIn questi primi \u201canni'90\u201d del XIX secolo, comunque, l'attivit\u00e0 primaria della D.M.G. (e quella che lancer\u00e0 il nome Daimler nel mondo intero) \u00e8 sicuramente la costruzione dei motori, dal momento che la produzione di veicoli completi non raggiunge cifre rilevanti (grosso modo una decina di unit\u00e0 nel 1894).\nDe Dion-Bouton.\nQuella che \u00e8 generalmente nota con il nome di \u201cDe Dion-Bouton\u201d, sorge nel 1883 sotto la denominazione \u201cDe Dion, Bouton e Tr\u00e9pardoux\u201d, dal nome dei tre soci fondatori: il Conte Albert De Dion, Georges Bouton ed il cognato di questi, Charles-Armand Tr\u00e9pardoux. Il 1\u00ba maggio dello stesso anno, la fabbrica brevetta una caldaia a vapore, a fasci verticali amovibili, molto leggera e di ottimo rendimento. Sempre nel 1883, i tre costruiscono un quadriciclo con motore (bicilindrico) a vapore, dotato di trasmissione a cinghie, avente le due ruote posteriori sterzanti.\nNel 1884 la sede della societ\u00e0 si trasferisce dalla Rue Pergol\u00e9se a Puteaux (in Rue des Pavillons) e viene realizzato un secondo veicolo a vapore, perfezionato, commissionato da un Generale francese. Negli anni successivi, la De Dion, Bouton \u00e8 Tr\u00e9pardoux, oltre a proseguire nella costruzione di leggeri veicoli a vapore (tricicli o quadricicli) mette a punto, tra l'altro, un motore a vapore da applicarsi ad una imbarcazione per la navigazione della Senna. L'andamento dell'azienda, malgrado la vulcanica attivit\u00e0 del De Dion (che si dedica anche, quasi di nascosto dai soci, allo studio del motore a scoppio), non \u00e8 tuttavia economicamente soddisfacente, ed il Tr\u00e9pardoux, nel 1893, lascia la societ\u00e0, che assume dunque la denominazione ufficiale di De Dion, Bouton &amp; C.\nIl 1893 va ricordato anche perch\u00e9 i due soci brevettano un nuovo sistema di sospensione posteriore per veicoli semoventi, caratterizzata dal fatto che le ruote (non indipendenti) sono obbligate a rimanere parallele tra loro grazie ad una barra di collegamento, mentre gli organi di trasmissione sono fissati al corpo del veicolo: \u00e8 il famoso congegno universalmente noto come ponte De Dion.\nLa \u201cnovit\u00e0\u201d 1894/95 della De Dion, Bouton &amp; C. consiste nel fatto che la Casa sta mettendo a punto il suo primo motore a benzina, da montare su un veicolo leggero a tre ruote. Questo triciclo, che verr\u00e0 lanciato all'inizio del 1895, godr\u00e0 di uno straordinario successo e sar\u00e0 venduto in migliaia di unit\u00e0. Lo stesso successo arrider\u00e0 ai motori a benzina, che saranno a loro volta adottati da innumerevoli Case costruttrici di piccole e medie dimensioni (francesi e non) che, invece di progettare e costruire un proprio motore, preferiranno rivolgersi alla De Dion-Bouton per ottenere la fornitura di questi motori, validi ed affidabili.\nPanhard &amp; Levassor.\nUnitamente alla Peugeot, la Panhard &amp; Levassor \u00e8 la pi\u00f9 antica fabbrica francese di veicoli con motore a combustione interna. Tutto inizia nel 1845 quando, in Parigi, un certo Paul Perin fonda una azienda di piccole dimensioni dedita alla costruzione di macchinari per la lavorazione del legno. All'impresa si associano, anni dopo, l'ing. Ren\u00e9 Panhard ed il suo amico \u00c9mile Levassor. Nel 1886, alla morte del Perin, l'azienda assume la denominazione di Panhard et Levassor.\nIntanto un certo Edouard Sarazin, grazie all'amicizia che lo lega a Gottlieb Daimler, sta adoperandosi per ottenere l'esclusiva per la Francia dei brevetti per la fabbricazione del motore tedesco. La malattia e la morte che ne segue a breve impedisce a Sarazin di concludere la trattativa. Poco dopo la morte di Sarazin, la vedova, Louise, si fidanza con \u00c9mile Levassor e, assieme al nuovo compagno, entrano finalmente in possesso degli agognati brevetti.\nDopo aver convinto Armand Peugeot \u2013 altro illustre pioniere\u00a0\u2013 a fabbricare alcuni quadricicli muniti del motore Daimler prodotto in Francia, nel 1889 Ren\u00e9 Panhard ed \u00c9mile Levassor decidono di produrre direttamente un veicolo automobile. Dopo una serie di esperimenti, nel 1891 escono dalla fabbrica ben 6 esemplari di vettura (di cui 4 con motore sistemato anteriormente), tutte ovviamente munite del bicilindrico a V di Daimler di 1.060\u00a0cm\u00b3 (alesaggio mm 75 e corsa mm 120). Anche nel triennio 1892-1894 le Panhard &amp; Levassor monteranno lo stesso motore, anche se perfezionato.\nAnche i ritmi produttivi saranno in crescendo: dalle 6 unit\u00e0 nel 1891 si passer\u00e0 a 19 nel'92 e si raddoppier\u00e0 nel'94, anno in cui Panhard &amp; Levassor costruiranno 38 veicoli.\nPeugeot.\nI Peugeot danno inizio alla loro attivit\u00e0 industriale nel 1810, allorch\u00e9 Jean-Pierre e Jean-Fr\u00e9d\u00e9ric Peugeot trasformano in fonderia il loro vecchio mulino. Nel 1858 le officine Peugeot contano gi\u00e0 alcune centinaia di dipendenti.\nNel 1881 Armand Peugeot \u2013 nipote dei fondatori\u00a0\u2013 avvia la produzione di biciclette e, quasi contemporaneamente, si dedica allo studio della propulsione a vapore, entrando in contatto con i Boll\u00e9e e con L\u00e9on Serpollet: da quest'ultimo, anzi, acquista nel 1888 i diritti per la fabbricazione di un triciclo a vapore. Dopo gli iniziali entusiasmi, Armand Peugeot si rende conto in prima persona dei limiti della locomozione a vapore, l'abbandona e nel 1889 stringe un accordo con la Panhard &amp; Levassor che gli fornisce i motori a scoppio Daimler di cui detiene il brevetto.\nNello stesso tempo, Armand Peugeot incarica l'ing. Rigoulot di realizzare un quadriciclo ispirato alle soluzioni di tipo ciclistico. Questo primo quadriciclo viene ultimato nel luglio del 1890 ma ovviamente deve trascorrere qualche mese per la necessaria messa a punto: nell'aprile del 1891 Armand Peugeot presenta alla stampa questo nuovo quadriciclo leggero, le cui caratteristiche possono cos\u00ec sintetizzarsi: motore Daimler a 2 cilindri a V di soli 566\u00a0cm\u00b3 (alesaggio mm 60 e corsa mm 100) con circa 2\u00a0hp di potenza, a due posti, guida a barra e cambio a quattro rapporti.\nPer cercare di raccogliere maggiori consensi, all'inizio del mese di settembre del 1891 Armand Peugeot decide di mandare un suo quadriciclo a benzina al seguito della corsa ciclistica Paris-Brest. Questa Peugeot, condotta da Louis Rigoulot ed Auguste Doriot, si comporter\u00e0 egregiamente, portando a termine l'impegnativa impresa, pur tra alcuni inconvenienti. A questo quadriciclo erano naturalmente state apportate modifiche: carrozzeria vis-a-vis a 4 posti, parafanghi, fanali, ecc. La riuscita dell'impresa desta favorevoli commenti e, da allora, di questo quadriciclo vennero costruite decine e decine di esemplari. I dati di produzione di questi primi anni sono eloquenti: 5 veicoli nel 1891, 29 nel'92, 24 nel'93, 40 nel'94, 72 nel'95. E cos\u00ec la Peugeot gi\u00e0 si pone ai primi posti, in Francia, per quantit\u00e0 di veicoli prodotti e venduti.\nSerpollet.\nL\u00e9on Serpollet \u00e8 il fondatore e l'animatore principale della azienda cui ha dato il suo nome, sorta ufficialmente nel 1887. Gi\u00e0 due anni prima, tuttavia, il Serpollet, allora appena ventisettenne, aveva realizzato il suo primo triciclo a vapore. Pioniere di assoluto rilievo, Serpollet contribuisce allo sviluppo della propulsione a vapore, grazie soprattutto alla sua caldaia multitubolare del 1888, che consente la rapida evaporazione dell'acqua nelle tubature surriscaldate e la quasi istantanea erogazione del vapore.\nTra l'altro, al posto del carbone, Serpollet impiega, nel bruciatore, il kerosene, offrendo in questo modo un ulteriore vantaggio alla sua trazione a vapore. Non molto numerosi, in questa sua prima fase di attivit\u00e0, i veicoli costruiti da Serpollet. Pi\u00f9 diffusa, invece, l'adozione di motori Serpollet da parte di costruttori di grosse macchine stradali, quali ad esempio Le Blant.\nL\u00e9on Serpollet rimarr\u00e0 sempre fedele al \u201cvapore\u201d e trover\u00e0 nell'americano Frank Gardner i finanziamenti necessari al rilancio aziendale, che avverr\u00e0 sin dai primi anni del XX secolo."}
{"id": "67454", "revid": "1305772", "url": "https://it.wikipedia.org/wiki?curid=67454", "title": "CSM", "text": ""}
{"id": "67463", "revid": "1452073", "url": "https://it.wikipedia.org/wiki?curid=67463", "title": "Worf", "text": "Worf (\"wo'rIv\" in lingua klingon) \u00e8 un personaggio dell'universo di \"Star Trek\", interpretato dall'attore Michael Dorn, ufficiale della Federazione di razza Klingon nella serie televisiva ', quindi in ' (dalla quarta stagione) e negli ultimi film di Star Trek. \u00c8 il primo Klingon a comparire come personaggio regolare in una serie di Star Trek ed \u00e8 inoltre il personaggio che \u00e8 apparso di pi\u00f9 nelle serie di \"Star Trek\". Il suo nome legale \u00e8 Worf Ro\u017eenko, mentre tra i klingon \u00e8 appellato come Worf, figlio di Mogh.\nBiografia.\nWorf \u00e8 nato su Kronos \"(Qo'noS)\" nel 2340. Nel 2346 \u00e8 stato adottato da una coppia umana, i Ro\u017eenko, difatti il suo nome legale risulta essere Worf Ro\u017eenko, sebbene non venga utilizzato normalmente. \u00c8 entrato nell'Accademia della Flotta Stellare nel 2357 e si \u00e8 laureato nel 2361. Ha un figlio di nome Alexander.\nWorf \u00e8 figlio naturale di Mogh e nipote del colonnello Worf. I suoi genitori sono deceduti durante un attacco dei Romulani all'avamposto di Khitomer. Ha un fratello, Kurn, a cui \u00e8 stata cancellata la memoria e data una nuova identit\u00e0. Vive con l'amico di suo padre Lorgh.\nNell'ultimo episodio di Worf lascia intuire di essere originario, da parte Ro\u017eenko, di Minsk (Bielorussia)."}
{"id": "67468", "revid": "174925", "url": "https://it.wikipedia.org/wiki?curid=67468", "title": "Museo egizio (Torino)", "text": "Il Museo Egizio di Torino \u00e8 il pi\u00f9 antico museo, a livello mondiale, interamente dedicato alla civilt\u00e0 nilotica ed \u00e8 considerato, per valore e quantit\u00e0 dei reperti, il pi\u00f9 importante al mondo dopo quello del Cairo. Nel 2004 il ministero dei beni culturali l'ha affidato in gestione alla \"Fondazione Museo Egizio di Torino\".\nNel 2019 il museo ha fatto registrare 853\u00a0320 visitatori, risultando il sesto museo italiano pi\u00f9 visitato. Nel 2017 i Premi Travellers' Choice di \"TripAdvisor\" classificano il Museo Egizio al primo posto tra i musei pi\u00f9 apprezzati in Italia, al nono in Europa e al quattordicesimo nel mondo.\nStoria.\nIl primo oggetto che diede origine a una collezione di reperti, primo nucleo di quello che diventer\u00e0 il museo, fu la Mensa isiaca, tavoletta bronzea giunta a Torino intorno al 1626 quando fu acquistata da Carlo Emanuele I di Savoia. \n&lt;br&gt;La Mensa suscit\u00f2 enorme interesse fra gli studiosi al punto che, verso la met\u00e0 del XVIII secolo, si volle inviare una spedizione in Egitto per scoprire i fondamenti storici della tavoletta.\nTra il 1759 e il 1762 il botanico e professore universitario Vitaliano Donati, che era anche appassionato egittologo, ebbe perci\u00f2 l'incarico di recarsi in Egitto per effettuarvi degli scavi; egli ritrov\u00f2 vari reperti, tra cui tre grandi statue: il faraone Ramses II in granito rosa, la dea Sekhmet assisa e la dea Iside rinvenuta a Coptos; tutto il materiale fu inviato al Museo dell'Universit\u00e0 di Torino. \nAll'inizio dell'800, all'indomani delle campagne napoleoniche in Egitto, in tutta Europa scoppi\u00f2 una vera e propria moda per il collezionismo di antichit\u00e0 egizie. Bernardino Drovetti, piemontese, console generale di Francia durante l'occupazione in Egitto, collezion\u00f2 in questo periodo oltre 8\u00a0000 pezzi tra statue, sarcofaghi, mummie, papiri, amuleti e monili vari. \n&lt;br&gt;Nel 1824 il re Carlo Felice acquist\u00f2 questa grande collezione per la cifra di 400.000 lire e unendovi altri reperti di antichit\u00e0 classiche di Casa Savoia, tra cui la collezione Donati, diede vita al primo Museo Egizio del mondo.. La raccolta, appena giunta a Torino, venne posta nelle sale dell'Accademia delle Scienze; qui si rec\u00f2 Champollion che ebbe modo cos\u00ec di verificare, su questa grande quantit\u00e0 di materiale, quanto aveva scoperto.\nNel 1894 divenne Sovrintendente del Museo Ernesto Schiaparelli che era stato allievo di Gaston Maspero; egli, come far\u00e0 poi il suo successore Farina, promosse nuovi scavi in Egitto, ottenendo cos\u00ec nuove acquisizioni e documentazioni dalla fase pi\u00f9 antica fino all'epoca copta, mettendosi personalmente a condurre almeno quindici importanti campagne di scavi. In questo modo, intorno agli anni trenta del '900, la collezione arriv\u00f2 a contare oltre 30\u00a0000 pezzi in grado di testimoniare ed illustrare tutti i pi\u00f9 importanti aspetti dell'Antico Egitto, dagli splendori delle arti agli oggetti comuni di uso quotidiano.\nIl museo \u00e8 dedicato esclusivamente all'arte e alla civilt\u00e0 egizia. Al suo interno si possono trovare gruppi statuari, mummie, papiri, arredi funerari e di uso comune e tutto ci\u00f2 che riguarda l'antico Egitto, compresi animali imbalsamati.\nNel 2013 il museo \u00e8 stato inserito dal quotidiano britannico \"The Times\" nella classifica dei 50 migliori musei del mondo.\nDopo lavori di ristrutturazione e ampliamento, il 1\u00ba aprile 2015 il museo, con un'estensione di , completamente ristrutturato \u00e8 stato nuovamente inaugurato con una superficie espositiva pi\u00f9 che raddoppiata, una sala mostre, e aree per la didattica. Il museo risulta suddiviso in cinque piani espositivi (quattro piani fuori terra e uno sotterraneo) con un percorso di visita cronologico. Alcuni di questi interventi di ampliamento sono stati realizzati grazie al Gioco del Lotto, in base a quanto regolato dalla legge 662/96. Il museo dispone oggi di quarantamila reperti, in parte esposti in sale dotate di un moderno impianto di controllo igrotermico.\nInoltre il museo \u00e8 fornito di un'importante biblioteca, spazi di restauro e studio di mummie e papiri e dal giugno 2015 partecipa a una spedizione archeologica internazionale in Egitto.\nDopo un anno dalla riapertura, con il nuovo allestimento il risultato \u00e8 di quasi 1 milione di visitatori, posizionandosi cos\u00ec tra i musei pi\u00f9 visitati d'Italia.\nCollezione.\nNel museo sono presenti pi\u00f9 di 37\u00a0000 pezzi che coprono il periodo dal paleolitico all'epoca copta. I pi\u00f9 importanti sono:\nGestione.\nIl Ministero per i Beni e le Attivit\u00e0 Culturali ha conferito il 6 ottobre 2004 per trent\u2019anni la gestione dei beni del Museo ad una apposita fondazione, la \"Fondazione museo delle antichit\u00e0 egizie\", cui fanno parte la Regione Piemonte, la Provincia di Torino, il comune di Torino, la Compagnia di San Paolo e la Fondazione Cassa Risparmio Torino. In tal modo il Museo egizio viene gestito dalle istituzioni pubbliche locali e godendo dei finanziamenti delle fondazioni bancarie, e di una maggiore autonomia gestionale. Primo presidente della fondazione \u00e8 stato Alain Elkann.\nL'attuale presidente della fondazione \u00e8 Evelina Christillin, indicata dal ministero, in carica dal 2012\nSede e attivit\u00e0.\nHa sede nello storico Palazzo dell'Accademia delle Scienze, sede dell'omonima Accademia, che ha ospitato anche la Galleria Sabauda fino all'aprile 2012, eretto nel XVII secolo dall'architetto Guarino Guarini.\nNel 2006, l'anno dei giochi olimpici, \u00e8 stato visitato da 554.911 persone, con un aumento del 93,8% rispetto al 2005.\nNel 2008 il raggruppamento Isolarchitetti vince la gara internazionale per scegliere i progettisti del nuovo museo con un progetto firmato insieme a Dante Ferretti. Dal 2014 il direttore del museo \u00e8 Christian Greco. Il 1\u00ba aprile 2015 \u00e8 stato riaperto dopo 3 anni e mezzo di lavori.\nFilmografia.\nIl museo \u00e8 stato utilizzato nella realizzazione dei seguenti film:"}
{"id": "67469", "revid": "78273", "url": "https://it.wikipedia.org/wiki?curid=67469", "title": "Museo Egizio di Torino", "text": ""}
{"id": "67474", "revid": "1638611", "url": "https://it.wikipedia.org/wiki?curid=67474", "title": "Michele III", "text": " Fu Basileus dei Romei dal 29 gennaio 842 fino alla sua morte, ma di fatto lo fu effettivamente dall'855. L'impero fu retto in precedenza da sua madre, l'imperatrice Teodora Armena.\nDall'infanzia e reggenza di Teodora al trono solitario.\nFiglio di Teofilo, della dinastia amoriana, e di Teodora, nacque nell'840 e successe al padre nell'842, a soli due anni, sotto la reggenza della madre. Durante la minore et\u00e0 di Michele, l'impero fu governato dalla madre Teodora, suo zio Sergio ed il ministro Teoctisto. L'imperatrice-madre, contraria alla politica iconoclasta del precedente Imperatore, depose il Patriarca Giovanni VII Grammatico e lo sostitu\u00ec con l'iconodulo Metodio I nell'843. Con questo ebbe fine il secondo periodo iconoclastico: ci\u00f2 caus\u00f2 la rivolta dei pauliciani, i quali si rifiutarono di riconoscere il culto delle icone (per loro paragonabile all'idolatria pagana) ed iniziarono perci\u00f2 a collaborare con gli arabi affinch\u00e9 conquistassero la Cappadocia, cuore del paulicianesimo e thema bizantino a confine con i territori arabi.\nSempre nell'843 le incursioni arabe non lasciavano scampo all'impero, il quale sub\u00ec ripetute sconfitte nel sud Italia, a Creta e lungo le coste dell'Asia Minore. Tuttavia, grazie ad una sapiente gestione delle finanze imperiali condotta da Teoctisto, nell'853 il governo di Reggenza riusc\u00ec ad organizzare una flotta imponente, costituita da ben 300 navi in totale, le quali affrontarono e vinsero la flotta araba nell'Egeo e lungo le coste della Siria: il Califfato Abbaside, al seguito di questa sconfitta ed alle prese con una crisi dinastica interna, prefer\u00ec accettare le condizioni dell'impero e firmare una tregua.\nNell'856 alla Reggenza non rimaneva che sistemare i pauliciani, complici delle incursioni arabe: l'esercito fu affidato al valente generale Petronas, fratello dell'imperatrice-madre Teodora, il quale vinse gli eversori. A questo punto si scelse di trapiantare i responsabili ribelli in Tracia, affinch\u00e9 lontani dalla terra natia e dagli altri pauliciani smarrissero il fervore ribelle. Successivamente l'esercito si spinse nei Balcani, dove soggiog\u00f2 le popolazioni slave l\u00ec insediatesi e le rese tributarie dell'impero.\nMentre l'imperatore cresceva, in seno alla corte nacquero due fazioni divergenti sull'educazione del giovane Michele: da una parte la fazione di sua madre, di suo zio Sergio e del ministro Teoctisto; dall'altra quella di altri due suoi zii, Bardas e Petronas. I primi accusavano i secondi di portare Michele sulla cattiva strada, facendogli condurre una vita libertina, edonistica e peccaminosa: ma agli occhi di Michele suo zio Bardas diventava sempre pi\u00f9 prezioso e modello di riferimento. Dal canto suo Bardas cercava invece di persuadere Michele ad allontanarsi dagli oppressivi precetti materni: cos\u00ec, Bardas riusc\u00ec a farsi nominare cesare dal giovane Michele.\nNell'855 Teodora e Teoctisto si imposero contro la volont\u00e0 dell'imperatore e gli impedirono di sposare Eudokia Ingerina, figlia di un ufficiale della guardia variaga, costringendolo invece a convolare a nozze con un'aristocratica, vale a dire Eudokia Decapolitissa. Fu in questa circostanza che entr\u00f2 in gioco tutta la spregiudicatezza e la bramosia di potere di Bardas: questi, infatti, al fine di guadagnare potere e prestigio, convinse il giovane Michele che alcuni membri della corte stessero remando costantemente contro la sua volont\u00e0, privandolo della sua autorit\u00e0 imperiale e bocciando le sue legittime decisioni. Pertanto, nello stesso anno Bardas convinse Michele a lasciargli assassinare il ministro Teoctisto: Michele accett\u00f2 e Bardas consum\u00f2 il delitto.\nFu per le stesse ragioni che Bardas, ancora una volta, nel marzo dell'856 persuase Michele a porre fine alla reggenza ed a farsi incoronare imperatore, mentre nell'857 riusc\u00ec a far s\u00ec che Michele, divenuto unico sovrano col nome di Michele III, si sbarazzasse finalmente degli ultimi ostacoli al suo libero e legittimo esercizio del potere, ovvero l'imperatrice-madre e le sorelle: fu cos\u00ec che le releg\u00f2 in monastero.\nPolitica estera.\nNell'855 il cesare Bardas dichiar\u00f2 guerra ai Bulgari: obiettivo della guerra era strappare ai Bulgari il controllo di numerose citt\u00e0 un tempo parte dell'impero bizantino, nonch\u00e9 ottenere il controllo del Golfo di Burgas e dei suoi ricchi porti. Divenuto imperatore nell'anno successivo, le armate imperiali furono condotte in guerra direttamente da Michele III e da Bardas, cosicch\u00e9 gi\u00e0 nello stesso anno poterono trionfalmente riconquistare Filippopoli, Develtos, Anchialo, Mesembria e numerose altre citt\u00e0 sotto il controllo dei Bulgari, ponendo fine alla guerra.\nMichele III si impegn\u00f2 in numerose spedizioni militari contro gli Abbasidi, tra l'856 e l'863, conducendo personalmente le armate in guerra, con cui assedi\u00f2 la citt\u00e0 di Samostata. Nell'860 fu temporaneamente costretto a far marcia indietro verso la capitale, la \"Nuova Roma\", poich\u00e9 posta d'assedio dai Rus'. Nell'863 l'esercito guidato da suo zio, il generale Petronas, vinse abilmente le armate arabe nella battaglia di Lalakaon: i bizantini ripresero il controllo della regione di Melitene e posero fine all'espansione abbaside, spianando il terreno alle conquiste future. Come da tradizione romana, al vittorioso generale Petronas fu concesso il trionfo nella capitale.\nPolitica interna e relazioni ecclesiastiche.\nNell'858 un giovane studioso di legge da poco entrato nell'ordine sacro, Fozio, convinse Michele III a nominarlo Patriarca di Costantinopoli al posto di Ignazio I, il quale nell'847 era stato designato dall'imperatrice-madre Teodora come sostituto di Metodio I, morto in quell'anno per cause naturali: Ignazio rappresentava dunque l'ennesimo fautore di quella parte di corte che, secondo Bardas e Fozio, illegittimamente si arrogavano l'esercizio del potere al posto di Michele. Comunque, grazie alla sapienza di Fozio ed all'astuzia di Bardas, in quegli anni Michele III si impegn\u00f2 in una gran manovra di restauro e manutenzione di numerose citt\u00e0 dell'impero, guadagnandosi la stima del popolo ed il favore degli intellettuali, i quali plaudirono l'iniziativa con cui Fozio e Michele III riorganizzarono l'Universit\u00e0 Imperiale.\nNell'863 su iniziativa di Fozio, Michele III incaric\u00f2 i monaci Cirillo e Metodio di cristianizzare il Khaganato dei Kazari: adattando l'alfabeto greco ai fonemi ed i suoni slavi, Cirillo invent\u00f2 un alfabeto per quei popoli, successivamente rinominato \"cirillico\" proprio in onore del monaco.\nSempre nell'863 Papa Niccol\u00f2 I si schier\u00f2 in favore del deposto Ignazio e non riconobbe Fozio quale legittimo successore al Patriarcato costantinopolitano. Allora Michele III organizz\u00f2 un sinodo a Costantinopoli che si ebbe nell'867 ed in cui furono invitati altri patriarchi ecumenici, incluso lo stesso Papa Niccol\u00f2: i patriarchi scomunicarono il Papa, reo di essere eretico nelle liturgie a causa del filioque. Tale evento verr\u00e0 conosciuto come \"scisma di Fozio\".\nLa congiura e le considerazioni sul suo Impero.\nNon solo Michele III non fu mai felice per aver sposato la basilissa Eudokia Dekapolitissa, ma da questa nemmeno riusciva ad avere degli eredi. La sua relazione con Eudokia Ingerina, invece, era ripresa sin dalla reclusione di Teodora in convento: tuttavia, non volendo rischiare scandali ed inimicarsi il clero, Michele III non scelse mai di divorziare dalla moglie per sposare Ingerina. Prefer\u00ec invece far sposare Ingerina al suo ciambellano di corte, Basilio, il quale a sua volta ottenne le attenzioni e la disponibilit\u00e0 \"more uxori\" della sorella dell'imperatore Tecla, che fu per queste ragioni liberata dalla clausura alla quale era stata costretta insieme alla madre Teodora. \nBasilio, divenuto sempre pi\u00f9 influente, ottenne da Michele III il permesso di poter uccidere Bardas nell'aprile dell'866, facendolo accusare di cospirazione contro l'imperatore, ed ottenne addirittura di essere adottato (e dunque reso erede) dall'Imperatore ed associato al trono nel maggio dello stesso anno come co-imperatore. Sul perch\u00e9 Michele III avesse acconsentito a tanto, potrebbe esserci una spiegazione logica che per\u00f2 non \u00e8 stata totalmente confermata dagli storici: parrebbe che il piccolo Leone, ufficialmente figlio di Basilio ed Ingerina, fosse in realt\u00e0 figlio del suo amante Michele III. Adottando come suo erede Basilio, Michele III si assicurava che in seguito l'Impero sarebbe passato a suo figlio naturale, al contrario il riconoscimento ufficiale di Leone quale suo figlio, avrebbe creato uno scandalo che poteva porre a rischio il suo potere imperiale ed anche la vita del piccolo: non era infatti desueto che i bizantini accecassero o castrassero gli aristocratici pretendenti al trono al sol fine di renderli inadatti a questa funzione, essendo il trono precluso a ciechi ed eunuchi. \nInaspettatamente nell'867 Basilio ord\u00ec una congiura ai danni dell'imperatore: Basilio temeva che Michele III volesse associare al trono un altro co-imperatore, il cortigiano Basilikiano, divenuto sempre pi\u00f9 influente su Michele III. Cos\u00ec, il 25 settembre 867 Michele venne trucidato nel suo letto a colpi di spada dai soldati comandati da Basilio e mor\u00ec all'et\u00e0 di 27 anni, dopo 25 anni di regno.\nBench\u00e9 per lungo tempo l'immagine di Michele III sia stata screditata per via della sua vita libertina, dissoluta e poco religiosa che gli cost\u00f2 il soprannome l\"'Ubriacone\", tuttavia le moderne rivalutazioni storiche hanno consentito di tracciare un quadro dell'attivit\u00e0 di Michele tutto sommato positivo: difatti, durante il suo regno fu fermata l'espansione araba ai danni delle province bizantine, furono incrementate le entrate dell'Erario malgrado si dicesse di lui che fosse uno spendaccione, furono vinti i Bulgari e poi cristianizzati, furono cristianizzati gli Slavi settentrionali del Khaganato cazaro e furono costretti a tributo gli Slavi meridionali che abitavano i Balcani. Inoltre, con Basilio I e Leone VI, la rinascita macedone garantir\u00e0 un \"secondo inizio\" all'impero, ed in parte i meriti furono anche di Michele III, malgrado le sue scelte \"poco ortodosse\" con cui ag\u00ec sempre per vie traverse."}
{"id": "67475", "revid": "400694", "url": "https://it.wikipedia.org/wiki?curid=67475", "title": "Geordi La Forge", "text": "Geordi La Forge \u00e8 un personaggio della serie televisiva di fantascienza \"Star Trek - The Next Generation\" interpretato dall'attore LeVar Burton. Nell'universo di Star Trek, La Forge interpreta un ufficiale della Federazione dei Pianeti Uniti con il grado di Tenente Comandante e l'incarico di ingegnere capo dell'astronave Enterprise D (ed in seguito dell'Enterprise E).\nDescrizione.\nIl nome del personaggio deriva da quello di un fan di Star Trek, Jordan La Forge, morto per distrofia muscolare.\nLa Forge \u00e8 cieco fin dalla nascita ed utilizza un'avanzata protesi visiva chiamata \"VISOR\".\nGeordi \u00e8 nato il 16 febbraio 2335 nella Confederazione Africana sulla Terra. I suoi genitori sono il Capitano Silva La Forge ed il Comandante M. La Forge. Ha studiato all'Accademia della Flotta Stellare tra gli anni 2353 e 2357.\nNel 2357 \u00e8 stato assegnato all'astronave USS Victory sotto il comando del Capitano Zimbata. Dopo la prima assegnazione \u00e8 stato trasferito sulla USS Hood negli anni compresi tra il 2361 e il 2364. Durante questi anni \u00e8 stato promosso al grado di Tenente Junior e ha conosciuto il Comandante William Riker, col quale stringer\u00e0 poi un rapporto di amicizia. Nel 2364 \u00e8 stato assegnato come Ingegnere sulla USS Enterprise (NCC-1701-D) sotto il comando del Capitano Jean-Luc Picard.\nNel 2365 \u00e8 stato promosso al grado di Tenente e trasferito dal comando alla divisione operativa, diventando capo ingegnere e sostituendo il Tenente Comandante Logan. Nel 2366 \u00e8 stato promosso al grado di Tenente Comandante (tra la seconda e la quarta stagione di \"Star Trek: The Next Generation\").\nTra \"Generazioni\" e \"Star Trek: Primo contatto\" il VISOR \u00e8 stato sostituito con degli impianti oculari cibernetici, dato che il visore produceva un sovraccarico nervoso ed era quindi pericoloso per la salute di La Forge. Durante la serie \"Star Trek: The Next Generation\", il VISOR \u00e8 stato sfruttato dai Romulani per trasmettere degli ordini direttamente al cervello di La Forge. Successivamente, in \"Generazioni\", l'El auriano Soran modific\u00f2 il VISOR per ritrasmettere ci\u00f2 che La Forge vedeva. Le immagini provenienti dal VISOR sono state utilizzate dalla sorelle klingon Duras per danneggiare con un Falco da guerra l'Enterprise-D (l'Enterprise riusc\u00ec a fronteggiare il falco da guerra e a distruggerlo, ma i danni subiti furono tali da rendere l'astronave inutilizzabile).\nNel 2372 La Forge viene trasferito sulla nuova Enterprise (NCC-1701-E) di classe \"Sovereign\".\nNell'episodio della serie \"\" \"Senza tempo\" La Forge \u00e8 diventato capitano della nave stellare USS Challenger nel 2390 e deve evitare che Harry Kim e Chakotay alterino la linea del tempo. La Forge non riesce nella missione e pertanto quella realt\u00e0 \u00e8 stata cancellata. In un futuro La Forge potrebbe diventare comandante di un vascello, ma ci\u00f2 non \u00e8 certo, dato che quella linea temporale \u00e8 stata alterata.\nIn un futuro alternativo (\"TNG\": Ieri, oggi, domani) La Forge si \u00e8 sposato nel 2395 con Leah Brahms e ha avuto da lei tre figli (Alandra, Brett e Sydney). Egli ha abbandonato la Flotta Stellare per diventare uno scrittore. Questo futuro alternativo \u00e8 stato tuttavia creato da Q e quindi non \u00e8 da considerarsi attendibile."}
{"id": "67479", "revid": "1226", "url": "https://it.wikipedia.org/wiki?curid=67479", "title": "Geordi LaForge", "text": ""}
{"id": "67482", "revid": "709565", "url": "https://it.wikipedia.org/wiki?curid=67482", "title": "Jonathan Archer", "text": "Jonathan Archer \u00e8 un personaggio della serie televisiva di fantascienza \"\" interpretato dall'attore Scott Bakula.\nNell'universo di Star Trek, Archer \u00e8 il capitano della prima astronave della Flotta Stellare in grado di viaggiare a curvatura 5 \"(warp 5)\", l'Enterprise (NX-01).\nPersonaggio.\nArcher nasce a New York (il 22 giugno 2111), ma da molti anni vive a San Francisco in California.\nSuo padre, Henry Archer, prende parte al team che sviluppa la tecnologia alla base della nave stellare Enterprise NX-01. Jonathan ha vissuto in prima persona le difficolt\u00e0 affrontate da suo padre nel collaborare con i Vulcaniani. Jonathan infatti li ha sempre percepiti come un ostacolo allo sviluppo umano, ritenendo che i Vulcaniani volessero rallentare lo sviluppo del motore a curvatura 5. \u00c8 molto legato al progetto Warp 5 per via di suo padre.\nNel 2152 Archer viene condannato all'ergastolo dal tribunale klingon di Nerendra III a lavori forzati sulla colonia penale di Rura Penthe, assieme al suo avvocato klingon Kolos. Archer comunque viene presto soccorso dal suo equipaggio, mentre Kolos (condannato ad un anno) decide di rimanere.\nHa un ruolo chiave nel conflitto con gli Xindi e nella fondazione della Federazione Unita dei Pianeti, avvenuta nel 2161, della quale in seguito diverr\u00e0 presidente (dal 2184 al 2192). Nel 2169 diventa ambasciatore della Federazione su Andoria. In seguito, diviene Ammiraglio di Flotta (come si afferma nel film Star Trek XI). Muore il 2 ottobre 2245, per essere ricordato dai posteri come il pi\u00f9 grande esploratore del XXII secolo.\nLo sport preferito di Archer \u00e8 la pallanuoto ed ha un cane beagle di nome Porthos. Egli \u00e8 generalmente tranquillo, astuto e satirico; anche se talvolta agisce impulsivamente e autonomamente (senza l'aiuto dei suoi ufficiali e del suo equipaggio)."}
{"id": "67488", "revid": "400694", "url": "https://it.wikipedia.org/wiki?curid=67488", "title": "T'Pol", "text": "T'Pol \u00e8 un personaggio immaginario del \"franchise\" di fantascienza \"Star Trek\", apparso nella serie televisiva \"\" e interpretato dall'attrice Jolene Blalock.\nOrigini del personaggio.\nIl produttore Rick Berman aveva inizialmente pensato ad una versione pi\u00f9 giovane di T'Pau come ufficiale vulcaniano in servizio sulla nave Enterprise, ma a causa di difficolt\u00e0 giuridiche legate al personaggio originale della serie, i produttori hanno creato T'Pol.\nPanoramica.\nNell'universo di Star Trek, T'Pol \u00e8 stata il primo ufficiale vulcaniano a servire per un tempo prolungato su un vascello umano (il periodo pi\u00f9 lungo mai raggiunto in precedenza era stato di 10 giorni; T'Pol ha servito a bordo dell\"'Enterprise\" per dieci anni, dal 2151 al 2161). Come sub-comandante in servizio all'Alto comando vulcaniano, venne collocata a bordo dell'Enterprise nell'aprile del 2151, come osservatore del capitano Jonathan Archer e del suo equipaggio, poich\u00e9 l'Alto comando insisteva che l'umanit\u00e0 non fosse ancora pronta per l'esplorazione interstellare. Dopo il successo della missione iniziale dell'Enterprise, venne confermata la missione esplorativa della nave e T'Pol richiese di rimanere a bordo.\nT'Pol \u00e8 rimasta a bordo dell'Enterprise nonostante vari tentativi dei suoi superiori di richiamarla su Vulcano. La decisione di rimanere compromise la sua immagine presso i suoi superiori ma accrebbe il supporto del capitano Archer; infine diede le dimissioni dall'Alto comando e accett\u00f2 un incarico nella Flotta Astrale nel 2154, che le frutt\u00f2 il grado di comandante.\nAll'inizio T'Pol venne accolta con risentimento e sospetto dall'equipaggio della nave terrestre, e fu costretta a guadagnarsi la fiducia dei compagni ufficiali. La mente scientifica di T'Pol si \u00e8 evoluta da una situazione di fiducia incondizionata ai \"dogmi\" del Direttorato scientifico vulcaniano ad una di continua interrogazione e scoperta. Anche se non si oppose direttamente alle regole del Direttorato scientifico, la sua esperienza sull'Enterprise le aveva provato che queste potevano essere sbagliate.\nT'Pol \u00e8 sempre stata considerevolmente soggetta alle proprie emozioni, molto pi\u00f9 degli altri vulcaniani, ed ha sempre avuto difficolt\u00e0 ad averne il controllo, una situazione che ha sempre preoccupato sua madre. Le sue emozioni divennero ancora pi\u00f9 difficili da tenere sotto controllo dopo l'esposizione ad una sostanza tossica, il Trellium-D, che aveva danneggiato la parte del suo cervello responsabile del controllo delle emozioni.\nDurante l'intera serie \"Enterprise\", T'Pol non ha mai pronunciato la classica frase di saluto vulcaniana \"\"Lunga vita e prosperit\u00e0\". Con l'eccezione dell'episodio doppio \"\"\", T'Pol non ha mai reso neanche il tradizionale gesto di saluto."}
{"id": "67491", "revid": "767487", "url": "https://it.wikipedia.org/wiki?curid=67491", "title": "Dottor Phlox", "text": "Il Dottor Phlox \u00e8 un personaggio della serie televisiva di fantascienza interpretato dall'attore John Billingsley. Nell'universo di Star Trek, Phlox \u00e8 un alieno denobulano ed \u00e8 il medico di bordo dell'astronave Enterprise (NX-01).\nPhlox proviene dal pianeta Denobula ed era sulla Terra per uno scambio medico interspecie quando venne chiamato per essere imbarcato sull'Enterprise. Il suo corrispondente su Denobula dello scambio interspecie \u00e8 il dottor Lucas.\nIl dottore \u00e8 portato ad avere una mente aperta nei confronti delle altre specie e razze ed \u00e8 assai curioso verso le abitudini umane. Nell'infermeria vi sono moltissimi animali alieni, che il dottore utilizza per le loro qualit\u00e0 medicinali. Il dottore \u00e8 dotato di uno strano senso dello humour e di straordinarie abilit\u00e0 fisiche, che si sono rivelate con il tempo. Necessita di poco riposo potendo rimanere a lungo sveglio, tuttavia ogni anno deve mettersi in una sorta di letargo per circa una settimana. Ha un controllo dei muscoli facciali molto superiore a quello umano, infatti \u00e8 in grado di aprire la propria bocca molto pi\u00f9 di un umano. Ha inoltre la capacit\u00e0 di gonfiare il proprio volto (come alcuni pesci) per spaventare un eventuale assalitore."}
{"id": "67495", "revid": "2225", "url": "https://it.wikipedia.org/wiki?curid=67495", "title": "Digital Versatile Disc", "text": ""}
{"id": "67496", "revid": "287204", "url": "https://it.wikipedia.org/wiki?curid=67496", "title": "Hoshi Sato", "text": " \u00e8 un personaggio della serie televisiva di fantascienza \"\" interpretato dall'attrice Linda Park. Nell'universo di Star Trek, Hoshi \u00e8 l'ufficiale addetto alla comunicazioni dell'astronave Enterprise (NX-01). \u00c8 stata chiamata a svolgere quella mansione per la sua straordinaria abilit\u00e0 come linguista. Parla correntemente oltre trenta lingue incluso il Klingon.\n\u00c8 tra coloro che hanno contribuito alla progettazione del traduttore universale, un dispositivo avveniristico in grado di tradurre in tempo reale qualsiasi lingua (straniera o aliena). Grazie alla similitudine delle onde cerebrali prodotte dal cervello durante la formazione delle parole, il traduttore riesce ad interpretarle ed a generare il dialogo nella lingua dell'ascoltatore. Nella serie Enterprise questo traduttore \u00e8 ancora in fase di prototipo e dar\u00e0 non pochi grattacapi a tutto l'equipaggio in diverse situazioni. L'apporto di Hoshi Sato sar\u00e0 pertanto fondamentale per districarsi da questi problemi.\nA giudicare dal suo nome, era destinata a raggiungere le stelle: significa \"stella\" nella lingua giapponese mentre \u00e8 probabilmente il cognome pi\u00f9 comune in Giappone.\nSembra che Sato sia attratta dal collega Travis Mayweather, sebbene questo non sia mai emerso in modo chiaro. Sembra anche vicina al capitano Jonathan Archer, sebbene anche questa possibilit\u00e0 non sia stata esplorata nel corso della serie.\nNell'Universo nello specchio, grazie alla USS Defiant diventa Imperatrice dopo aver ucciso Jonathan Archer ()."}
{"id": "67497", "revid": "2225", "url": "https://it.wikipedia.org/wiki?curid=67497", "title": "Digital Video Disc", "text": ""}
{"id": "67501", "revid": "2225", "url": "https://it.wikipedia.org/wiki?curid=67501", "title": "Digital Video Disk", "text": ""}
{"id": "67502", "revid": "547992", "url": "https://it.wikipedia.org/wiki?curid=67502", "title": "Alessandra Acciai", "text": "Biografia.\nEsordisce nel 1987, mentre \u00e8 ancora allieva dell'Accademia nazionale d'arte drammatica di Roma, sia al cinema sia in televisione. Dalla fine degli anni ottanta \u00e8 presente in pellicole di genere brillante facendosi apprezzare per una notevole spontaneit\u00e0, aiutata anche dal suo aspetto, essendo alta e slanciata.\nNegli anni novanta prende parte a un buon numero di film e ottiene nel 1994 una segnalazione come \"miglior attrice rivelazione dell'anno\" per il ruolo sostenuto nel film \"Anni ribelli\", regia di Rosaria Polizzi, girato in Argentina, cui ne seguono altri: \"La vera vita di Antonio H.\" (1995), regia di Enzo Monteleone, \"Uomini senza donne\" (1996), regia di Alessandro Longoni e \"La classe non \u00e8 acqua\" (1997), regia di Cecilia Calvi, a detta di molti la sua interpretazione pi\u00f9 riuscita sino a oggi. In seguito partecipa a opere di registi giovani come Claudia Florio, Marco Filiberti ed Eugenio Cappuccio.\nSul piccolo schermo esordisce da protagonista nel 1989 ne \"Il gioko\", un thriller diretto da Lamberto Bava. Lavora poi nell'episodio \"Senza perch\u00e9\" della serie \"Il maresciallo Rocca\" e nella serie televisiva \"Incantesimo\", nella quale compare per due stagioni consecutive.\nSempre negli anni novanta inizia una buona carriera teatrale, in allestimenti come \"Ifigenia in Aulide\" (1990), diretta da Mem\u00e8 Perlini, \"La valigia di carne\" (1993), per la regia di Giulio Base, \"Mani di profilo\" (1995) di Sibilla Barbieri, \"Il ceffo sulle scale\" (1996) di Lorenzo Loris a fianco di Gigio Alberti e infine in \"Proof - La Formula\" di David Auburn (2002), dove recita insieme a Rosalinda Celentano."}
{"id": "67503", "revid": "2225", "url": "https://it.wikipedia.org/wiki?curid=67503", "title": "Digital Versatile Disk", "text": ""}
{"id": "67507", "revid": "1573940", "url": "https://it.wikipedia.org/wiki?curid=67507", "title": "Travis Mayweather", "text": "Travis Mayweather \u00e8 un personaggio della serie televisiva di fantascienza \" \" interpretato da Anthony Montgomery. Nell'universo di Star Trek, Mayweather \u00e8 il timoniere dell'astronave Enterprise (NX-01).\nTravis \u00e8 nato nel 2126 a bordo del cargo stellare di classe J \"ECS Horizon\". Ha visitato molti mondi con il cargo, compreso Trillius Primo, Draylax, le colonie di Vega ed entrambe le lune di Teneebian. Essendo nato e vissuto nello spazio, Travis ha pi\u00f9 esperienza del cosmo dello stesso capitano Jonathan Archer. Travis \u00e8 un pilota esperto e una persona calma, oltre ad essere un rocciatore con una discreta esperienza.\nTravis Mayweather ha almeno un fratello, Paul Mayweather, che \u00e8 diventato comandante della ECS Horizon dopo la morte di loro padre nel gennaio del 2153. Sua madre Rianna Mayweather \u00e8 l'ufficiale medico e l'ingegnere della nave. Mayweather \u00e8 ritornato sull'Horizont il 10 gennaio 2153 mentre la Horizont stava andando verso la colonia di Deneva. Mentre la Horizon era in viaggio verso la stazione Deneva \u00e8 stata attaccata dai pirati, ma l'esperienza di Travis con le armi della Flotta gli hanno consentito di difendersi dagli aggressori (). Nel 2154 Travis Mayweather ottiene il rango di Tenente.\nInizialmente Travis Mayweather doveva avere il rango di Tenente, data la sua esperienza nello spazio, ma i produttori pensarono che, essendo Mayweather un sottoposto di Malcolm Reed, non potessero avere entrambi lo stesso grado."}
{"id": "67508", "revid": "2028514", "url": "https://it.wikipedia.org/wiki?curid=67508", "title": "Sonetto", "text": "Il sonetto \u00e8 un componimento poetico, tipico soprattutto della letteratura italiana, il cui nome deriva dal provenzale \"sonet\" (piccolo suono, diminutivo di \"son\": suono, melodia). Nella sua forma tipica, \u00e8 composto da quattordici versi endecasillabi raggruppati in due quartine a rima alternata o incrociata e in due terzine a rima varia.\nLe origini.\nIl sonetto \u00e8 stato inventato da Jacopo da Lentini verso la prima met\u00e0 del Duecento, nell'ambito della scuola poetica siciliana, sulla base di una stanza isolata di canzone, in modo che la struttura metrica formata da quattordici versi endecasillabi suddivisi in due quartine e due terzine, sia identica a quella di una stanza con fronte di due piedi e sirma di due volte senza concatenazione.\nSe sull'origine del sonetto i pareri sono discordi, consenso totale vi \u00e8 - come rileva Giovanni Getto - per quanto riguarda il nome.\nRespinta l'ipotesi ingenua affacciata nelle antiche pagine \"De rhitmis vulgaribus\" di Antonio da Tempo, che riteneva che il sonetto fosse cos\u00ec chiamato \"quia bene sonat auribus audientium\" [\"perch\u00e9 suona bene alle orecchie degli ascoltatori\"] e soprattutto \"quod haec nomina ad libitum antiquorum inventa fuerunt\" [\"perch\u00e9 questi nomi furono inventati per il capriccio degli antichi\"], \u00e8 ben certo che tale nome (nel provenzale \"sonet\") fosse impiegato nel designare in genere un componimento poetico musicato, e in particolare, come par probabile, un componimento di una certa brevit\u00e0, quasi a dire \"piccolo suono\", breve melodia, secondo gi\u00e0 Gian Giorgio Trissino e altri ritenevano: \"Il sonetto, il cui nome non vuol dire altro che canto picciolo, perci\u00f2 che gli antiqui dicevano suono a quello che oggid\u00ec chiamano canto.\".\nLa struttura metrica.\nLo schema rimico del sonetto \u00e8 molto vario. Quello originario era composto da rime alternate ABAB ABAB sia nelle quartine che terzine CDC DCD, oppure con tre rime ripetute CDE CDE, o ancora con struttura ABAB ABAB CDE EDC.Quello in vigore nel Dolce stil novo introduceva nelle quartine la rima incrociata: ABBA/ABBA, forma che in seguito ebbe la prevalenza. Il sonetto \u00e8 pertanto un genere poetico che ha capacit\u00e0 poliedriche e risponde a funzioni diverse.\nEsempio di sonetto con schema: \"ABBA\" - \"ABBA\" | \"CDE\" - \"EDC.\"\nVarianti comuni.\nLe varianti metriche del sonetto sono molte:\nCorona di sonetti.\nSi indica cos\u00ec quel componimento formato dall'unione di pi\u00f9 sonetti su uno stesso argomento; nelle corone pi\u00f9 ampie e complesse il sonetto \u00e8 utilizzato come se fosse la semplice stanza di un poema.\nCi sono poi alcuni tipi particolari di \"corona\": quella formata da 14 o 15 sonetti dove togliendo il primo verso di ognuno si ottiene un altro sonetto ulteriore; e quella dove l'ultimo verso di ogni sonetto costituisce il primo del verso successivo. (Questo tipo di concatenazione richiama molto da vicino il rond\u00f2, componimento in cui l'ultimo verso della prima stanza \u00e8 ripreso quale primo della seconda.)\nSonetto caudato.\nQuesta variante si svilupp\u00f2 nel sec. XIV, si tratta di un sonetto a cui viene aggiunta una \"coda\", solitamente costituita da un settenario in rima con l'ultimo verso del sonetto, e un distico di endecasillabi a rima baciata. Per ogni coda successiva alla prima il settenario rima con l'ultimo verso della coda precedente. La \"coda\" non ha una lunghezza definita, si va da tre versi a molte decine; quando la lunghezza si faceva esorbitante il \"sonetto\" era detto \"sonettessa\". Il sonetto caudato ha avuto successo specialmente nello stile comico-realistico, e la sua fortuna dura fin quasi ai giorni nostri.\n\"Schema d'esempio: ABBA ABBA CDC DCD dEE eFF fGG (ecc.)\"\nUn esempio di sonetto caudato\nUn esempio celebre di sonetto caudato di grandi dimensioni \u00e8 il \"\" (\"sonettino col codone\") di Carlo Porta con cui questo autore esplicit\u00f2 la sua adesione al romanticismo, che conta ben 177 versi di \"coda\" oltre ai 14 del sonetto regolare.\nSonetto rinterzato.\nIdeato probabilmente da Guittone d'Arezzo \u00e8 un sonetto in cui vengono inseriti settenari dopo i versi dispari delle quartine e il primo e il secondo verso delle terzine\n\"Secondo lo schema: AaBAaB, AaBAaB, CcDdC, DdCcD.\"\nUn esempio:\nSonetto minore e sonetto minimo.\nQuesto sonetto utilizza versi pi\u00f9 brevi dell'Endecasillabo: generalmente settenari. Se il sonetto prevede versi ancora pi\u00f9 brevi come quinari, si chiama sonetto \"minimo\". Bench\u00e9 all'epoca della loro introduzione queste varianti avessero avuto scarso successo goderono di buona fama tra i poeti del Novecento.\nUn esempio di sonetto minore:\n\"Il sonetto minore in questione ha schema abab abab cde edc. I versi sono tutti settenari il 9\u00b0, l'11\u00b0, il 12\u00b0 e il 14\u00b0 sono tronchi.\"\nSonetto continuo.\nIn questo caso le rime delle quartine sono riprese anche dalle due terzine.\n\"Schema d'esempio: ABBA ABBA BAB ABA\"\nUna particolare specie di sonetto continuo \u00e8 quello a rime identiche, tutto costruito su due sole parole-rima.\nSonetto misto.\nSonetto di endecasillabi e settenari disposti simmetricamente, \n\"secondo lo schema aBbA , aBbA , CdC , DcD .\"\nSonetto doppio.\nHa un settenario dopo ogni verso dispari delle quartine e dopo il secondo delle terzine: \"Signor senza pietansa udit ho dire\" del pisano Pucciandone Martelli.\n\"con schema AaBAaB AaBAaB CDdC CDdC )\" molto simile al \"sonetto rinterzato.\"\nUn esempio: Dante Alighieri, \"Vita Nova\"\nSonetto ritornellato.\nIn auge praticamente solo nel XIII secolo; \u00e8 un sonetto alla cui fine si aggiunge o un endecasillabo in rima con l'ultimo verso (detto ritornello) o una coppia di versi endecasillabi a rima baciata che non riprendono le rime del sonetto (ritornello doppio).\nEsempio di uno schema: ABBA ABBA CDE DCE FF.\nAltre varianti minori.\n\"Schema finale:ABABABABAB CDC DCD\".\nUno schema possibile: \"AABB AABB AABB AABB CDC CDC DCD DCD\".\nUno schema possibile: \"ACA CAC DEED DEED\".\nSignificato simbolico.\nNel secolo in cui il sonetto \u00e8 stato ideato, basti pensare alla struttura della \"Commedia\", la valenza numerologico/esoterica dei versi era molto sentita; anche il sonetto (il sonetto italiano) pu\u00f2 essere letto in questa chiave:\nQuesto \u00e8 stato probabilmente uno dei motivi del suo enorme successo in Italia e all'estero.\nLa fortuna al di fuori dell'Italia.\nIl sonetto godr\u00e0 di una grande fortuna anche al di fuori dell'Italia: nella letteratura portoghese, spagnola, francese, tedesca e anche inglese, dove trover\u00e0 tra i suoi estimatori anche Shakespeare, Milton e Neruda. Spesso il sonetto mantiene la propria struttura metrica anche nelle altre lingue, altre volte viene cambiata: la forma classica del sonetto inglese, introdotta da Shakespeare, consta di tre quartine e un distico finale (sonetto elisabettiano).\nGli utilizzi nel tempo.\nEsso \u00e8 legato soprattutto al genere lirico ma anche ad altri generi, come quelli giocosi o comici di Cecco Angiolieri o satirici di Carlo Porta di Giuseppe Gioachino Belli, di Trilussa, nei quali si ritrovano non solo la critica della societ\u00e0 e dei costumi, ma anche i temi a carattere filosofico e politico, come nei sonetti di Giordano Bruno e di Tommaso Campanella. Il sonetto persiste tuttora, spesso se ne fa un uso manierato, tuttavia non mancano esempi di autori che abbiano saputo utilizzarlo in maniera originale: Sanguineti, Zanzotto, Fortini, Pasolini e altri.\nSi pu\u00f2 cogliere nella storia del sonetto l'impiego del suo particolare genere metrico anche in alcuni componimenti pi\u00f9 vasti e incentrati su di un unico argomento, nei quali ogni sonetto ha la funzione di capitolo. Si tratta, in questo caso, della \"corona\" o \"collana\" di sonetti come pu\u00f2 essere da esempio il \"Fiore\" del Duecento, e il \"\u00c7a ir\u00e0\" di Giosu\u00e8 Carducci.\nIl sonetto pu\u00f2 anche apparire nel genere del prosimetro, insieme di testi in prosa o in versi, come nella \"Vita Nova\" di Dante Alighieri, o pu\u00f2 apparire con una precisa funzione comunicativa.\nSi pu\u00f2 cos\u00ec avere il \"sonetto monovalente\" che si basa su un rapporto di proposta-risposta tra due autori oppure il \"sonetto a valenze plurime\" che si rivolge a una categoria di persone che hanno una qualifica ma non evocati singolarmente, come nella\" Vita Nova\" di Dante quando il poeta si rivolge a \"tutti li fedeli d'Amore\"."}
{"id": "67513", "revid": "1543377", "url": "https://it.wikipedia.org/wiki?curid=67513", "title": "Hirofumi Nakazono", "text": "La sua produzione spazia agilmente dai manga leggermente erotici per ragazzi agli hentai per adulti, supportata da un'approfondita conoscenza delle usanze BDSM.\nGli inizi.\nNel 1980 (poco prima di laurearsi all'universit\u00e0 di Shokutoku in \"benessere sociale\" alla facolt\u00e0 di sociologia) partecipa ad un concorso per autori emergenti organizzato dalla casa editrice Akita Shoten; pur non vincendo, viene notato da un giurato e invitato a collaborare a Shonen Champion, una rivista per ragazzi: il suo primo lavoro da professionista \u00e8 \"Parallel Ami\". In seguito ha disegnato altri manga per ragazzi, tra cui due volumi di \"Mirai Keisatsu Urashiman\" e la serie \"Gakuen Senshi Eru\".\nIl successo.\nNel 1987 pubblica l'opera che l'ha reso celebre: \"Ogenki Clinic\" (un manga erotico pubblicato per la rivista Play Comic della Akita Shoten), giunto in Italia con il titolo \"La clinica dell'amore\"; nel 1991 dal manga \u00e8 stata tratta una serie di tre OAV diretti da Takashi Watanabe (adattati in inglese nel 1999 e trasmessi in Italia da Canal Jimmy nel 2002. Sono disponibili su DVD in edizione Yamato Video).\nAltre opere.\nIn seguito ha pubblicato \"Josama Wozu\" (\"Le guerre della regina\"), \"Kyujo no Monogatari\" (\"Le storie di Miss Q\") e \"Ranmaru XXX\".\nPer la testata \"inui\", l'autore ha ricevuto le congratulazioni di Tinto Brass."}
{"id": "67514", "revid": "301422", "url": "https://it.wikipedia.org/wiki?curid=67514", "title": "Haruka Inui", "text": ""}
{"id": "67516", "revid": "114182992", "url": "https://it.wikipedia.org/wiki?curid=67516", "title": "Funzione di variabile complessa", "text": "In matematica, si definisce funzione di variabile complessa una funzione definita su un sottoinsieme dei numeri complessi a valori in quello stesso insieme. In genere la variabile complessa si denota con formula_1, la sua parte reale con formula_2 e la sua parte immaginaria con formula_3, in modo che si possa scrivere formula_4. \nDescrizione.\nUna funzione di variabile complessa formula_5 corrisponde a una legge che associa in modo \"univoco\" a un punto formula_1 di un sottoinsieme del piano complesso, il dominio della funzione, un punto che pu\u00f2 considerarsi appartenere a un sottoinsieme di un secondo piano complesso che costituisce il codominio della funzione. Esplicitando la variabile formula_4 dentro l'espressione della funzione complessa formula_5 \u00e8 possibile scrivere l'espressione della funzione complessa nella forma\nove le funzioni di due variabili reali formula_10 e formula_11 sono, rispettivamente, la parte reale e la parte immaginaria della funzione complessa formula_5.\n\u00c8 interessante notare come nel campo complesso le funzioni trigonometriche sono esprimibili in termini della funzione esponenziale e della logaritmica.\nIn campo fisico, una funzione di variabile complessa pu\u00f2 essere considerata la funzione d'onda formula_13, utile in meccanica quantistica e presente, tra l'altro, nell'equazione di Schr\u00f6dinger. Sempre in meccanica quantistica, non \u00e8 tanto rilevante la funzione complessa formula_13, (poich\u00e9, producendo numeri immaginari, non pu\u00f2 rappresentare grandezze fisiche), ma \u00e8 rilevante il suo valore assoluto, elevato al quadrato formula_15\nLe pi\u00f9 utili e interessanti tra le funzioni di variabile complessa sono le funzioni olomorfe, cio\u00e8, secondo la definizione di Cauchy, le funzioni dotate di una funzione derivata prima e con derivata prima continua. Le condizioni che garantiscono la derivabilit\u00e0 di una funzione di variabile complessa sono dette condizioni di Cauchy-Riemann o condizioni di monogeneit\u00e0, ovviamente per l'esistenza delle derivate parziali \u00e8 richiesta la differenziabilit\u00e0. Da una funzione olomorfa si ottiene, mediante operazioni di prolungamento analitico una funzione analitica, entit\u00e0 che \u00e8 da considerare una \"funzione multivoca\"; le condizioni di monogeneit\u00e0, di conseguenza, sono chiamate anche condizioni di analiticit\u00e0.\nFra le risorse gratuite presenti in Internet, esistono dei disegnatori di funzioni complesse, e programmi gratuiti che funzionano off-line.\nPer lo studio di funzioni complesse, il disegno di grafici tridimensionali pu\u00f2 essere un valido strumento per interpretare visivamente le funzioni meno comuni.\nEsempi.\nSegue un elenco delle principali funzioni di variabile complessa, che in effetti, ad esclusione delle prime 5, sono funzioni olomorfe."}
{"id": "67517", "revid": "112207377", "url": "https://it.wikipedia.org/wiki?curid=67517", "title": "Malcolm Reed", "text": "Malcolm Reed \u00e8 un personaggio della serie televisiva di fantascienza \"\" interpretato da Dominic Keating. Nell'universo di Star Trek, Reed interpreta l'ufficiale addetto alle armi dell'astronave Enterprise (NX-01).\nReed \u00e8 di origine britannica. Il prozio era un ufficiale della marina militare inglese e lavorava come capo ingegnere a bordo del sottomarino \"HMS Clement\". Quando il sottomarino rimase incastrato nel ghiaccio, il suo prozio si sacrific\u00f2 per permettere al resto dell'equipaggio di sopravvivere. Reed ha un profondo ricordo del prozio (in originale \"great uncle\") e un forte senso del dovere derivato dalla sua eroica azione. Reed condivide con il prozio anche la paura per l'acqua ed \u00e8 uno dei pochi uomini della sua famiglia a non aver scelto la marina militare, il che ha generato degli attriti con suo padre.\n\u00c8 allergico agli acari della polvere, al polline di quercia, alle erbe tropicali ed a molti enzimi delle piante compresa la bromelina che si trova nell'ananas. Reed ha una sorella, Madeline Reed. Il suo profondo senso del dovere lo spinge a compiere azioni autodistruttive pur di salvare l'equipaggio da una possibile minaccia. Occasionalmente rammenta vecchi amori e ripensa alle alternative che ha abbandonato. In una linea temporale alternativa, dopo uno scontro con gli Xindi, essendo l'Enterprise danneggiata ed essendogli impossibile trovare una compagna per poter perpetuare la famiglia, Reed decide di suicidarsi."}
{"id": "67519", "revid": "1543377", "url": "https://it.wikipedia.org/wiki?curid=67519", "title": "Bashar al-Assad", "text": "Personaggio internazionale noto e controverso, \u00e8 stato designato come successore dal padre Hafiz al-Assad ed ha governato la nazione dal 17 luglio 2000. Numerosi analisti sostengono che il governo della famiglia al-Assad sulla Siria sia un regime dittatoriale. Nelle elezioni presidenziali in Siria del 2000 e del 2007, in cui era l'unico candidato, ha ricevuto rispettivamente il 97,29% e il 97,6% dei voti totali. Nonostante agli inizi della sua presidenza fosse inquadrato a livello internazionale come un potenziale riformatore avendo dichiarato pubblicamente di voler ottenere una normalizzazione delle relazioni tra Siria e Israele, nel 2011 gli Stati Uniti, l'Unione europea e la maggioranza della Lega araba hanno chiesto le dimissioni di Assad dopo che nella nazione avvennero violente repressioni contro i manifestanti della Primavera araba. Anche a causa della fornitura di armamenti a tutte le formazioni ostili al governo da parte di numerose nazioni straniere, le manifestazioni pacifiche furono progressivamente sostituite da scontri armati su larga scala e le violenze aumentarono esponenzialmente fino a diventare una sanguinosissima guerra civile nell'anno successivo. In ambito ONU sulla figura di Bashar al-Assad si \u00e8 verificata una profonda spaccatura tra i due blocchi dei membri permanenti del Consiglio di sicurezza costituiti da Stati Uniti d'America, Francia e Regno Unito che durante la guerra hanno espresso sostegno agli insorti e da Russia e Cina che invece sostengono il governo siriano sia in ambito diplomatico sia in quello militare. Assad \u00e8 stato riconfermato presidente nel 2014 ottenendo l'88,7% dei voti e nel 2021 ottenendo il 95,1% dei voti.\nBiografia.\nBa\u0161\u0161\u0101r al-Asad \u00e8 nato a Damasco l'11 settembre 1965, secondogenito del presidente siriano \u1e24\u0101fi\u1e93 al-Asad e di An\u012bsa Makhl\u016bf. Cresciuto nella capitale siriana, ha conseguito la laurea in medicina nel 1988 presso l'Universit\u00e0 di Damasco ed ha lavorato nell'ospedale militare della citt\u00e0 fino al 1992, quando si \u00e8 trasferito nel Regno Unito per specializzarsi in oculistica, frequentando il \"Western Eye Hospital\" di Londra.\nMorte di B\u0101sil al-Asad.\nSenza tenere in alcun conto gli ideali del partito Ba\u02bfth al quale apparteneva, Hafiz al-Assad programm\u00f2 attentamente la sua successione alla carica presidenziale ricercandola all'interno della sua famiglia e del suo gruppo religioso alauita. Ba\u0161\u0161\u0101r studiava a Londra e sembrava mostrare scarso interesse per la vita politica poich\u00e9 il padre aveva destinato a succedergli l'altro figlio, fratello maggiore di Ba\u0161\u0161\u0101r, B\u0101sil al-Asad, il quale aveva ricevuto una formazione militare ed era a capo della guardia presidenziale. \nQuando B\u0101sil per\u00f2 mor\u00ec in un incidente d'auto nel 1994, Ba\u0161\u0161\u0101r si ritrov\u00f2 a essere il nuovo successore designato da parte di suo padre e dovette abbandonare gli studi per tornare in patria. Qui ebbe una rapidissima carriera militare e si form\u00f2 alla scuola di Stato Maggiore ottenendo il comando delle forze di occupazione siriane in Libano nel 1998 e raggiungendo il grado di colonnello nel 1999.\nPresidente della Siria.\nAscesa al potere.\nQuando l'anziano genitore mor\u00ec per un infarto nel giugno del 2000, Ba\u0161\u0161\u0101r eredit\u00f2 la presidenza violando di circa due mesi la legge che stabiliva un'et\u00e0 minima di 35 anni per assumere la carica e riuscendo, grazie alla lunga preparazione politica voluta da suo padre, a marginalizzare i sostenitori di suo zio Rifa'at al-Assad. Diventato presidente senza avere alcuna precedente esperienza politica, secondo alcuni osservatori sarebbe stato guidato dalla vecchia cerchia di collaboratori del padre. Assad \u00e8 stato poi confermato presidente il 10 luglio 2000, con il 99,7% dei voti espressi. In linea con il suo ruolo di presidente della Siria, \u00e8 stato anche nominato comandante in capo delle Forze armate siriane e segretario regionale del Partito Ba'th.\nPolitica interna.\nPrimavera di Damasco.\nSubito dopo essere entrato in carica, un movimento di riforma ha compiuto cauti passi avanti durante la cosiddetta \"Primavera di Damasco\" ().\nLa Primavera di Damasco vide il fiorire di numerosi gruppi di discussione e critica politica, come il Forum Atassi e il Forum Kawakibi, impegnati a rivolgere petizioni e proposte di riforma al governo.\nCominci\u00f2 con la \"Dichiarazione del 99\" (dichiarazione firmata da un gruppo di intellettuali in cui si chiedeva la fine dello stato di emergenza, della detenzione dei prigionieri politici, il rimpatrio di deportati ed esuli, la protezione legale per la libert\u00e0 di parola e la libert\u00e0 di riunione) e l'istituzione dei Comitati della Societ\u00e0 Civile, quindi la \"Dichiarazione dei 1000\" (pi\u00f9 dettagliata della precedente e in cui, criticando la regola del partito unico del partito Ba\u02bfth, si faceva appello alla democrazia multipartitica, con un sistema giudiziario indipendente e senza discriminazioni nei confronti delle donne) emessa portando la firma di intellettuali siriani nel 2001. Asma al-Assad, la \"first lady\" siriana, partecipava alle assemblee e presiedeva alcuni di questi gruppi. Gli eventi della Primavera di Damasco rappresentarono i primi luoghi di dibattito pubblico, dove potevano essere formulate critiche verso il governo centrale.\nBisogna inoltre ricordare la nascita di organizzazioni non governative, sponsorizzate dal governo, come la Societ\u00e0 Siriana per lo Sviluppo e il Fondo per lo Sviluppo Rurale Integrato in Siria. Nello stesso periodo la stampa, da sempre strettamente controllata dal regime, visse una timida iniezione di libert\u00e0 con la nascita di alcune testate formalmente indipendenti come il satirico \"al-D\u016bmar\u012b\", il settimanale d'attualit\u00e0 politica \"Abya\u1e0d wa Aswad\" (\"Bianco e Nero\") e il quotidiano economico \"al-Iqti\u1e63\u0101diyya\" (\"L'economia\"). Si trattava di una novit\u00e0 assoluta, sebbene la direzione di queste testate sia per lo pi\u00f9 appannaggio di fedelissimi del clan al-Asad o del partito.\nLa Primavera di Damasco ha portato alla chiusura della prigione di Mezzeh e alla dichiarazione di un'amnistia di ampio respiro che ha liberato centinaia di prigionieri politici affiliati ai Fratelli Musulmani. Tuttavia, le repressioni di sicurezza sono incominciate nuovamente entro l'anno. Molti analisti hanno affermato che la riforma sotto Assad era stata inibita dalla \"vecchia guardia\", membri del governo fedeli al suo defunto padre.\nIl periodo fu di intenso dibattito politico e sociale in Siria, iniziatosi dopo la morte del presidente Hafiz al-Asad nel giugno 2000 \u00e8 continuato in certa misura fino all'autunno 2001, quando la maggior parte delle attivit\u00e0 a essa associate furono soppresse dal governo.\nLa legislazione dello stato di emergenza e gli sconvolgimenti provocati dall'arrivo dei profughi iracheni, dopo l\u2019invasione statunitense dell\u2019Iraq nel 2003, rappresentarono un periodo di arresto nel dibattito politico e un irrigidimento delle posizioni del governo.\nIl 27 maggio 2007, Assad \u00e8 stato confermato per altri sette anni in un referendum sulla sua presidenza, con il 97,6% dei voti a favore.\nRiforme del sistema politico.\nNel corso dei primi tre anni di presidenza di Bashsh\u0101r i tre quarti dell'amministrazione siriana, fino ad allora in mano alla \"vecchia guardia\" del partito, saranno sostituiti pezzo per pezzo con fedeli del nuovo presidente, molti dei quali sono giovani tecnocrati con un'educazione occidentale. \u00c8 con la loro collaborazione che il nuovo capo dello stato avvia la riorganizzazione del settore pubblico (sotto la guida di esperti francesi), la creazione di universit\u00e0 private e la lotta alla corruzione all'interno della pubblica amministrazione non escludendo l'arresto di membri del governo per sottrazione di fondi pubblici.\nIl processo di svecchiamento dell'apparato statale prende anche la strada del pensionamento: gli impiegati statali con pi\u00f9 di sessant'anni vengono infatti mandati in quiescenza nel marzo 2002.\nNel 2003 le prime elezioni legislative durante la presidenza di Ba\u0161\u0161\u0101r al-Asad confermano l'avvento di un'onda nuova: cambiano 178 deputati su 250 eletti. Dal 2001 i partiti del Fronte Nazionale Progressista possono pubblicare giornali, aprire sedi locali e patrocinare associazioni studentesche: il risultato di questa modesta apertura \u00e8 il 50% in pi\u00f9 di candidati rispetto alle precedenti elezioni, fra cui circa l'80% di candidati indipendenti, per lo pi\u00f9 uomini d'affari, esponenti del mondo universitario, professionisti e anche leader religiosi. Tutto ci\u00f2 nonostante le liste siano controllate da un'apposita commissione, la pratica dell'acquisto di voti sia estremamente comune e il ruolo dei candidati indipendenti in parlamento sia ancora poco significativo.\nLa maggiore apertura nei confronti dei partiti del FNP sembra in qualche modo strumentale al regime che necessita un ulteriore allargamento della base del proprio potere; in quest'ottica nel 2005 il Partito Nazionalista Sociale Siriano entra nel FNP.\nRiforme del partito Ba'th.\nLe riforme pi\u00f9 significative riguardano per\u00f2 l'organizzazione interna del partito e dell'apparato burocratico: secondo la Costituzione al Comando Regionale del partito Ba'th \u00e8 riservata l'elaborazione e il rafforzamento delle riforme politiche profonde, mentre al governo spetta gestire i problemi correnti.\nCon il decreto 408-409 del giugno 2003, la presidenza ribadisce la separazione di poteri tra partito ed esecutivo ma cercher\u00e0 anche di bypassare sempre pi\u00f9 la mediazione del partito nella gestione degli affari regionali, cercando un contatto diretto con i governatori locali. Il processo di ridimensionamento del Comando Regionale del Ba\u02bfth, e in definitiva del ruolo del partito, continuer\u00e0 con il successivo Congresso, il decimo, tenutosi due anni dopo.\nI maggiori cambiamenti si riscontrano, come premesso, nell'organizzazione interna del partito: la speaker del Congresso, Butayna Sha\u02bfb\u0101n annuncia una maggiore separazione tra funzioni del partito e funzioni di governo, mantenendo le sole cariche di primo ministro e speaker del parlamento riservate a membri del Ba\u02bfth. Il Comando Regionale inoltre \u00e8 ridotto da 21 a 14 membri. Tuttavia il cognato del presidente \u00e8 confermato al vertice dei servizi segreti militari, mentre Maher al-Assad fratello di Bashsh\u0101r e Man\u0101f \u1e6class, figlio dell'ex ministro della difesa Mu\u1e63\u1e6daf\u0101 \u1e6class, sono a capo della Guardia Repubblicana. All'interno del partito \u00e8 portato a termine il processo di sostituzione della vecchia guardia, cominciato nel giugno 2000, con i fedeli del presidente in carica; la pi\u00f9 clamorosa sostituzione \u00e8 quella avvenuta nel 2005 ai danni del vicepresidente \u02bb\u02bfAbd al-\u1e2aal\u012bm Khadd\u0101m, icona del regime di Hafiz al-Asad. Khadd\u0101m riparer\u00e0 in seguito a Parigi, da dove far\u00e0 pesanti rivelazioni sul coinvolgimento del regime nell'omicidio \u1e24ar\u012br\u012b.\nRiforme economiche.\nPrivato del poco competitivo mercato iracheno a causa della guerra, l'apparato produttivo siriano mise in evidenza l'esigenza di riforme: l'economia rimaneva caratterizzata da una marcata centralizzazione, dal sistema dei sussidi e da una generale inefficienza. Il presidente si concentr\u00f2 invece sull'ammodernamento del sistema finanziario. Nel 2001 venne autorizzata la creazione di banche private: il cambiamento fu molto lento ma con il tempo si poterono contare 14 istituti privati, tradizionali o islamici. Nel 2003 \u00e8 stata abrogata la legge che criminalizzava il possesso di valuta estera da parte dei privati e nel 2006 le banche sono autorizzate a cedere valuta ai privati per finanziare le importazioni mentre i privati sono autorizzati a svolgere attivit\u00e0 di cambiavalute.\nNel 2005 si tiene il decimo congresso del partito Ba\u02bbth e in accordo con esso l'anno successivo viene approvato il piano economico quinquennale 2006-2010, che prevede la trasformazione dell'economia siriana da un'economia pianificata di stampo socialista in un'economia sociale di mercato (sebbene la Costituzione prevedesse, fino alla modifica del 2012, solo un'economia pianificata), attraverso metodi indiretti di controllo dei settori produttivi (pianificazione \u201cindicativa\u201d) e la promozione di investimenti privati. Il primo passo della riforma consiste nella legge n. 155 sugli investimenti del 2007, che abroga la legge n. 10 del 1991. Essa sancisce il diritto all'acquisto di propriet\u00e0 immobiliari da parte di investitori locali e stranieri (sebbene con alcuni vincoli residui per questi ultimi), permette il trasferimento dei capitali ricavati, e parzialmente anche degli stipendi, all'estero o in valuta straniera, offre incentivi (nella forma di esenzioni) fiscali ed elimina i dazi sulle importazioni di capitali. Sebbene gli investimenti esteri diretti siano aumentati considerevolmente durante la presidenza di Ba\u0161\u0101r al-Asad, l'attrattivit\u00e0 della Siria rimane bassa per gli investitori: nel triennio 2007-2009 il paese registra un livello d'investimento di 79 dollari pro capite, contro una media regionale di 163 dollari e una media mondiale di 235 dollari; la performance risulta positiva invece se gli investimenti esteri sono rapportati al PIL. Il 2009 segna una forte caduta degli investimenti (-58%), con qualche operazione di rilievo nel settore strategico dell'energia.\nNel marzo del 2009 inoltre \u00e8 stata riaperta la borsa valori di Damasco. Nel gennaio 2010 il governo ha elevato dal 49 al 60% la quota di capitale che pu\u00f2 essere detenuta dagli investitori esteri. Nel luglio dello stesso anno \u00e8 stata autorizzata la costituzione di banche d'investimento, seppur fissando un livello minimo di capitale molto elevato che scoraggia i potenziali investitori esteri.\nOstacoli al processo riformista.\nIl paese subisce l'impatto negativo delle sanzioni americane, il raffreddamento dei rapporti con l'Arabia Saudita a partire dal 2005 e l'allentamento dei rapporti con il Libano, partner economico importante, sia nel settore formale sia in quello informale. La dipendenza delle esportazioni dal settore petrolifero rimane alta.\nLe riforme economiche messe in atto negli anni duemila hanno dato risultati contraddittori: il PIL pro capite, bench\u00e9 rimanga molto basso anche rispetto alla media dell'area, aumenta considerevolmente e costantemente nel quinquennio 2005-2009; l'inflazione \u00e8 cresciuta mediamente del 14% nei primi quattro anni, con un calo del 7,6% nel 2009. L'inefficienza e la corruzione dell'apparato burocratico continuano a scoraggiare gli investitori; la situazione di monopolio che ancora caratterizza diversi settori, il basso livello tecnologico e la scarsa specializzazione dei lavoratori rendono inoltre i prodotti siriani poco competitivi sul mercato estero. La produttivit\u00e0, in generale, rimane bassa. Nella classifica stilata dalla Banca Mondiale delle economie che maggiormente favoriscono gli investimenti, la Siria \u00e8 al 144\u00ba posto su 183 paesi, ben al di sotto degli altri paesi dell'area e al 176\u00b0 per quanto riguarda i mezzi di tutela giudiziaria e al 168\u00b0 per la possibilit\u00e0 di accesso al credito.\nSe dunque la legislazione siriana in materia economica si \u00e8 notevolmente evoluta nell'ultimo ventennio, l'attrattivit\u00e0 del paese per gli investitori rimane ancora bassa in confronto agli altri paesi dell'area. Basse sono anche le performance della produttivit\u00e0 e del valore aggiunto. Ci\u00f2 \u00e8 dovuto in grande misura al persistere dell'inefficienza del sistema burocratico: sebbene l'apparato statale sia stato svecchiato con il pensionamento obbligatorio degli ultrasessantenni, gli impiegati pubblici sono tuttora in soprannumero: con un milione e quattrocentomila unit\u00e0 costituiscono quasi il 30% della forza lavoro del paese. Lo snellimento dell'apparato eroderebbe la base di legittimit\u00e0 del regime, creando al contempo notevoli scompensi sociali dovuti all'incapacit\u00e0 del sistema economico di riassorbire i lavoratori espulsi e alla mancanza di una rete sociale di protezione. Le cariche pi\u00f9 alte all'interno del sistema avvengono inoltre per nomina politica, anteponendo l'interesse clientelare alle capacit\u00e0 degli individui.\nNella classifica stilata da Transparency International, che misura il grado di corruzione pubblica (\"Corruption Perception Index\"), e quindi l'affidabilit\u00e0 economica di un paese, la Siria \u00e8 al 126\u00ba posto su 180 paesi censiti, con un punteggio di 2,5 su 10. Il risultato era stato di 3,4 su 10 nel 2003. Per quanto riguarda l'indice di libert\u00e0 economica (\"Index of Economic Freedom\") \u00e8 al 145\u00ba posto su 179 paesi e quindicesimo sui diciassette paesi della regione, davanti ai soli Iran e Libia, con un peggioramento generale rispetto agli anni precedenti, concentrato in particolare nell'area delle norme e della possibilit\u00e0 di accumulare propriet\u00e0 private, nelle possibilit\u00e0 d'investimento e ancora nella corruzione del sistema pubblico. Il paese manca tuttora, inoltre, di una legge anti-corruzione. Il cammino contraddittorio delle liberalizzazioni messe in opera prima da \u1e24\u0101fiz e poi da Ba\u0161\u0161\u0101r ha favorito il nascere di un capitalismo clientelare, i cui membri assumono un ruolo sempre pi\u00f9 visibile nella societ\u00e0 siriana.\nConsapevole di queste sfide il governo siriano ha conferito al progetto per il piano quinquennale 2011-2015, approvato il 7 novembre 2010, un'impostazione fortemente sociale (o \u201cfocalizzata sulla dimensione sociale dello sviluppo\u201d) con obiettivi che vanno dalla creazione di una rete di protezione sociale alla promozione della giustizia sociale, dalla creazione di posti di lavoro all'eliminazione della povert\u00e0, rivendicando ancora una volta, almeno ufficialmente, l'aspetto sociale della svolta economica e rinnovando cos\u00ec il \u201ccontratto sociale\u201d con gli strati pi\u00f9 disagiati della popolazione e pi\u00f9 esposti ai disagi della svolta economica.\nPolitica estera.\nMusulmano del gruppo religioso minoritario degli alauiti, Ba\u0161\u0161\u0101r \u00e8 malvisto dai militanti sunniti, che gi\u00e0 nel settembre del 1982 si erano ribellati nella citt\u00e0 di Hama contro il governo del padre. Ba\u0161\u0161\u0101r al-Asad \u00e8 malvisto in particolare dagli ambienti legati ai Fratelli musulmani, tanto che, nell'incendio della rappresentanza consolare a Damasco della Danimarca a seguito della pubblicazione nel 2005 di alcune vignette satiriche nel quale era talora tratteggiata la figura di Maometto, alcuni osservatori hanno immaginato vi fosse una responsabilit\u00e0 non tanto del governo siriano, quanto dei Fratelli Musulmani, desiderosi di mettere in difficolt\u00e0 il regime agli occhi degli Stati Uniti d'America e dell'Unione europea.\nNonostante Ba\u0161\u0161\u0101r al-Asad avesse promesso riforme economiche e politiche sin dalla sua ascesa al potere, non ha evitato alla Siria di essere inclusa dagli USA tra i cosiddetti \"Stati canaglia\": una definizione assai controversa con la quale gli USA indicavano quei Paesi - come la Corea del Nord, Cuba, l'Iraq di Saddam Hussein, l'Iran degli Ayatollah e la Libia di Mu\u02bfammar Gheddafi - distintisi per forme di governo autoritarie che violavano gravemente i diritti umani, per aver sponsorizzato il terrorismo oppure per aver organizzato in prima persona operazioni terroristiche, in particolare contro gli Stati Uniti e Israele.\nNonostante le relazioni tese con Israele, Ba\u0161\u0161\u0101r al-Asad ha dichiarato di auspicare una ripresa delle trattative con lo Stato ebraico sulla questione delle alture del Golan occupate. Il suo appoggio a \u1e62add\u0101m \u1e24usayn prima dell'invasione americana dell'Iraq nel 2003 ha tuttavia alimentato ulteriormente le tensioni tra i due Paesi e lo ha fatto bollare come personaggio politicamente ambiguo agli occhi delle diplomazie occidentali.\nLa medesima ambiguit\u00e0 sembra caratterizzare anche la vicenda che ha portato il 14 febbraio del 2005 all'assassinio del miliardario ed ex Primo ministro del Libano Raf\u012bq \u1e24ar\u012br\u012b a Beirut, a seguito di un attentato dinamitardo che distrusse l'autovettura su cui viaggiava. L'avvio dell'inchiesta ha messo in luce un intreccio d'interessi politici nel quale \u00e8 stato coinvolto anche Rifa'at al-Asad. Le pressioni di una parte dei libanesi e le minacce degli USA hanno indotto dal 24 aprile 2005 la Siria a far rientrare in patria le proprie forze armate che stazionavano nella valle libanese della Beq\u0101\u02bf fin dall'ottobre 1976, anno in cui, sotto il nome di FAD (Forza Araba di Dissuasione) e su esplicito invito dalla Lega Araba riunita a Riy\u0101\u1e0d, alla Siria era stato chiesto di intervenire militarmente in Libano per metter fine a una lunga e irrefrenabile guerra civile.\nLa Siria, Paese povero di petrolio e con un'economia non particolarmente forte, rappresenta la punta pi\u00f9 avanzata della politica anti-israeliana nel Vicino Oriente (soprattutto dopo che Egitto e Giordania hanno avviato un processo di normalizzazione delle loro relazioni con lo Stato ebraico), e da sempre reclama la restituzione dei territori occupati da Israele in seguito alla sconfitta araba nella guerra dei sei giorni. \u00c8 per questo che la Siria da sempre offre ospitalit\u00e0 ai movimenti pi\u00f9 violentemente anti-israeliani, dall'ormai non pi\u00f9 esistente organizzazione palestinese di resistenza \"al-S\u0101\u02beiqa\" (La folgore), alla pi\u00f9 recente organizzazione \u1e24am\u0101s, qualificata come terrorista sia dagli Stati Uniti sia dall'Unione europea.\nBa\u0161\u0161\u0101r al-Asad si ritrova quindi in rotta di collisione con gli Stati filo-americani e filo-israeliani, in particolare sui seguenti punti:\nQuesta condotta politica ha procurato ad al-Asad una grandissima popolarit\u00e0 tra le popolazioni del mondo arabo, oltre a creare una forte sintonia con il regime dell'Iran, paese la cui influenza nel Vicino Oriente \u00e8 cresciuta dopo il crollo del regime iracheno e la perdurante instabilit\u00e0 del Libano.\nLa guerra civile in Siria.\nNella prima met\u00e0 del 2011, a seguito della cosiddetta Primavera Araba, anche la Siria \u00e8 stata coinvolta in manifestazioni contro il governo di Ba\u0161\u0161\u0101r al-Asad per spingerlo alle dimissioni. Asad ha risposto alle manifestazioni concedendo una nuova costituzione, approvata mediante il referendum costituzionale del 2012. Il 3 giugno 2012, in occasione dell'insediamento del nuovo Parlamento siriano, il \"ra\u02be\u012bs\" ha accusato i rivoltosi di essere dei terroristi manovrati da potenze straniere con i quali, pertanto, non vi sarebbe stato compromesso. Fra le forze di opposizione si aggiunsero in seguito anche le Unit\u00e0 di Protezione Popolare curde affiliate al PKK e nel 2013 incominci\u00f2 l'ascesa del Fronte al-Nusra affiliato ad al-Q\u0101\u02bfida e dello Stato Islamico.\nIl 23 agosto 2013, a seguito dell'uso di armi chimiche avvenuto a Damasco, Stati Uniti e Unione europea hanno accusato le forze governative di Asad di aver condotto l'operazione, aprendo concretamente la possibilit\u00e0 di un intervento militare contro il regime. Asad e il suo governo hanno sempre sostenuto che gli attacchi chimici siano stati in realt\u00e0 orchestrati dai ribelli e dall'intelligence straniera per avere un pretesto per l'intervento. Su iniziativa russa, la crisi internazionale si \u00e8 risolta con l'adesione della Siria alla Convenzione sulle armi chimiche e con la distruzione sotto egida ONU dell'arsenale chimico siriano.\nIl 3 giugno 2014, in occasione delle prime elezioni presidenziali multipartitiche dopo mezzo secolo, svolte secondo quanto previsto dalla Costituzione del 2012, Ba\u0161\u0161\u0101r al-Asad viene rieletto, sostenuto dal Partito Ba'th, Presidente della Siria con 10.319.723 voti (92,20% delle preferenze, pari al 65% dell'elettorato siriano) per un terzo mandato di 7 anni. Il governo siriano sottoline\u00f2 come l'affluenza, limitata solo alle aree in mano ai governativi, fosse stata record sia nel Paese sia all'estero. Per gli oppositori di Assad si sarebbe trattato invece di una \"farsa costruita nel sangue\" e gli altri candidati sarebbero stati dei \"burattini\" manovrati dal regime. Diversi Paesi hanno fatto in modo che i siriani espatriati non potessero votare presso i consolati o le ambasciate: Belgio, Canada, Egitto, Francia, Germania, Giordania, Qatar, Arabia Saudita, Turchia, Emirati Arabi Uniti, Gran Bretagna e USA. Il voto \u00e8 stato tuttavia riconosciuto da 30 stati tra cui Russia, Cina, Sudafrica, Brasile, India, Venezuela, Cuba e Iran.\nPer far fronte alle necessit\u00e0 militari l'esercito siriano guidato da Asad ha dovuto integrare nell'esercito regolare varie milizie di differenti provenienze formando allo stesso tempo nuove forze operative quali la Forza Nazionale di Difesa, nata nel 2012 per istituzionalizzare le forze di autodifesa popolari nate spontaneamente in risposta agli attacchi delle milizie ribelli islamiste, e le Forze Tigre, unit\u00e0 governativa di forze speciali creata nel 2013.\nLa Russia di Vladimir Putin, assieme all'Iran e alla milizia libanese di Hezbollah hanno al contempo rappresentato il pi\u00f9 valido sostegno al fronte di Assad nel conflitto civile.\nCon il protrarsi della guerra il governo di Assad, dopo dure sconfitte iniziali che avevano messo concretamente a repentaglio la sua stessa sopravvivenza, ha sfruttato efficacemente la frammentazione del fronte ribelle e, a partire dal 2015, grazie al massiccio supporto militare russo, ha progressivamente riconquistato e ripreso il controllo di gran parte dei territori persi a favore di milizie ribelli o islamiste tanto che al gennaio 2019 le forze governative controllano le citt\u00e0 principali di Aleppo e Damasco e la maggior parte del territorio siriano con l'esclusione di alcune zone sotto il controllo dei curdi o di milizie vicine alla Turchia e al governatorato di Idlib ancora occupato da diverse milizie ribelli, quali soprattutto il Fronte di Liberazione Nazionale (NLF, supportato dalla Turchia) e Hayat Tahrir al-Sham (HTS, legato ad Al Qaida).\nQuestione curda.\nI curdi durante la guerra civile hanno costituito le Forze Democratiche Siriane (FDS) allo scopo di combattere contro le forze islamiste dello Stato Islamico in tutta la Siria nord-orientale. A fine luglio 2018 i curdi ormai controllano circa un quarto del territorio siriano, ovvero la federazione del Rojava comprendente gran parte della Siria a est dell'Eufrate, le citt\u00e0 di Raqqa, Mambij e le zone a esse adiacenti. Nelle mani delle FDS vi \u00e8 la maggior parte del confine siriano con la Turchia, stato da sempre ostile alle rivendicazioni curde.\nDiffidenti degli alleati americani che avrebbero annunciato il ritiro delle loro truppe dalla Siria (anche se a data da destinarsi) e temendo di trovarsi isolati politicamente come gi\u00e0 avvenuto ai vicini peshmerga iracheni del KRG (assediati prima da Baghdad poi dalla Turchia a seguito del referendum per l'indipendenza del 2017, il quale era osteggiato anche dagli USA), avviano i primi contatti con Damasco per trovare una soluzione pacifica finale alla crisi siriana, aspirando a un riconoscimento di autonomia regionale e a maggiori diritti per le minoranze etniche rimanendo per\u00f2 all'interno della nazione siriana. In tale direzione vanno infatti i contatti per il ripristino della centrale idroelettrica della diga di Tabqa, i patti per la fornitura di petrolio dai pozzi dell'est del Paese controllati dalle FDS all'ovest governativo (oltre che all'Iran) e in ultima analisi anche l'offerta di supporto militare da parte di ufficiali curdi per le operazioni governative nel governatorato di Idlib.\nIl governo di Ba\u0161\u0161\u0101r al-Assad in ogni caso si dichiara contrario a un sistema federale o che comunque preveda forme di amministrazione autonoma.\nIl 28 ottobre 2018 e i giorni successivi Koban\u00ea e diverse citt\u00e0 lungo la frontiera turco-siriana controllate dalle Forze Democratiche Siriane vengono bombardate dall'artiglieria turca. Le FDS, in seguito a rapporti riguardo alla preparazione di nuove operazioni militari in Siria da parte della Turchia e in seguito a una serie di sconfitte durante l'assedio della sacca di Hajin, decidono di sospendere le operazioni contro Daesh, accusando nel contempo la Turchia di fornire supporto diretto a tale gruppo.\nIl 19 dicembre 2018 il presidente Donald Trump annuncia l'imminente ritiro delle truppe americane dalla Siria, innescando la rabbia delle Forze Democratiche Siriane che ritengono che la Turchia abbia ottenuto dagli Stati Uniti il via libera per poter sferrare un attacco contro di esse.\nNell'ottobre 2019, il presidente turco Erdogan avvia una offensiva nel nord della Siria (condannata da diversi attori regionali ed internazionali) diretta contro le postazioni controllate dalle milizie curde (da turchi considerate milizie terroristiche).\nPer fronteggiare l'offensiva turca, le forze curde hanno raggiunto un accordo con il governo siriano, per l'invio di un contingente militare a protezione delle citt\u00e0 strategiche di Koban\u00ea e Manbij. L'accordo, stipulato con la mediazione del governo russo \u00e8 frutto di negoziati tra le Forze Democratiche Siriane dell'amministrazione semiautonoma curda nel Nord-Est della Siria e il governo siriano, svoltisi presso la base aerea russa di Hmeimim a Laodicea. Grazie all'accordo raggiunto truppe regolari fedeli a Damasco rientrano, dopo anni, nelle zone controllate dai curdi agendo come forze di interposizione fra questi ultimi e turchi.\nRicostruzione.\nA guerra ancora in corso, con il processo di pace avviato, al-Assad ha affermato che la Siria sar\u00e0 in grado di ricostruire da sola il Paese, ovvero senza la necessit\u00e0 di investimenti da parte delle nazioni che avrebbero finanziato le forze ribelli. Assad ha affermato di essere in grado di reperire fondi dai Paesi amici, dalla confisca di beni ai rifugiati della diaspora siriana e dal tesoro statale. L'Iran ha espresso interesse ad aiutare a ricostruire la Siria. Donatori internazionali sono stati proposti come finanziatori della ricostruzione. Al novembre 2018, sono emerse notizie secondo cui la ricostruzione fosse gi\u00e0 iniziata. \u00c8 stato riferito che il problema pi\u00f9 grande che deve affrontare il processo di ricostruzione \u00e8 la mancanza di materiali dovuta all'embargo a cui la Siria \u00e8 sottoposta. Vi \u00e8 quindi un'elevata necessit\u00e0 di assicurarsi che le risorse esistenti siano gestite in modo efficiente. Lo sforzo di ricostruzione \u00e8 rimasto finora a capacit\u00e0 limitata e si \u00e8 concentrato su alcune aree ristrette, ignorando spesso le zone abitate dalle persone pi\u00f9 disagiate.\nAccuse di crimini di guerra.\nNel dicembre 2013, l'Alto commissariato delle Nazioni Unite per i diritti umani Navi Pillay ha dichiarato che i risultati di un'indagine delle Nazioni Unite hanno implicato Assad in crimini di guerra. Il \"meccanismo investigativo congiunto OPCW-ONU\" ha concluso nell'ottobre 2017 che il governo di Assad \u00e8 stato responsabile dell'attacco chimico di Khan Shaykhun. Nel giugno 2014, il \"Syrian Accountability Project\" ha incluso Assad in un elenco di accuse per crimini di guerra di funzionari governativi e ribelli che ha inviato alla Corte penale internazionale. Assad ha respinto le accuse di crimini di guerra, sostenendo che gli attacchi chimici fossero azioni compiute dai ribelli e dalle forze di intelligence straniere per screditare il suo governo ed ha inoltre criticato le azioni di supporto occidentali ai ribelli siriani, sostenendo che la guerra in Siria sia stata causata primariamente dalle ingerenze degli Stati Uniti in politica estera.\nCaratteristiche.\nImmagine pubblica.\nDi fede alauita (un gruppo religioso musulmano sciita relativamente diffuso tra Libano e Siria costiera), Assad si \u00e8 trovato a governare un Paese in larga maggioranza sunnita. Sebbene il suo governo si dichiari laico, principalmente ricercando il supporto delle numerose minoranze etnico-religiose siriane in contrapposizione con i gruppi fondamentalisti islamici ostili ad esso, \u00e8 stato accusato di sfruttare le tensioni sociali siriane e di fare largo affidamento a violenze settarie per rimanere al potere grazie al supporto degli alauiti, che pertanto furono tra le minoranze pi\u00f9 colpite dalle azioni di gruppi ribelli e jihadisti nel corso della guerra civile siriana. Durante la guerra una parte consistente della popolazione sunnita rimase ugualmente fedele al governo siriano.\nNel periodo precedente allo scoppio della guerra, al fine di promuovere la loro rappresentazione nei media all'estero, Bashar al-Assad e sua moglie Asma al-Assad hanno assunto societ\u00e0 di consulenza d'immagine con sede negli Stati Uniti e nel Regno Unito con, in particolare, servizi fotografici per Asma al-Assad su riviste di moda e celebrit\u00e0, tra cui \"Vogue\" nel numero di marzo 2011.\nDurante la guerra civile ha avuto tra i soprannomi \"Leone di Damasco\" (titolo gi\u00e0 associato al padre) dai sostenitori e \"Macellaio di Damasco\" dai detrattori, in associazione con Saddam Hussein (il \"Macellaio di Baghdad\"). Nonostante il conflitto devastante per l\u2019intero Paese, Assad, usando abilmente le immagini di propaganda, non si fa quasi mai vedere in divisa veicolando, secondo alcuni analisti, il messaggio di: \"non esser il classico dittatore mediorientale\" sul modello di Saddam Hussein e Mu\u2019ammar Gheddafi. Le sue apparizioni sono quasi sempre in abiti civili anche quando visita i fronti e saluta i soldati impegnati in prima linea. Emblematico, in questo senso, \u00e8 il video girato nell'aprile del 2018, con il presidente siriano immortalato dentro la propria auto, in occhiali da sole e camicia, mentre gira lungo le strade delle citt\u00e0 della Gh\u016b\u1e6da orientale appena riconquistate. Se durante la guerra contro gli Usa la tv irachena trasmetteva ininterrottamente canzoni patriottiche e video su Saddam Hussein, la televisione siriana invece si concentra di pi\u00f9 sulle notizie provenienti dai fronti di combattimento. Tutto ci\u00f2, secondo molti analisti, contribuisce nel dare al presidente siriano un\u2019immagine tanto forte quanto \u201cnormale\u201d, donando anche alla popolazione e ai soldati l\u2019idea di lottare non per l\u2019uomo al comando ma per la difesa della nazione. Pi\u00f9 che una classica propaganda, i media vicini ad Assad sembrano voler rilanciare l\u2019idea di normalit\u00e0, la stessa che la popolazione siriana ricerca a partire dal 2011.\nVita privata.\nIl presidente siriano \u00e8 sempre stato piuttosto schivo e della sua vita privata si hanno poche notizie. \u00c8 alto 1,89 m, parla fluentemente inglese e francese e ama praticare il nuoto, navigare in internet e ascoltare musica. \u00c8 sposato dal dicembre del 2000 con una donna di fede sunnita conosciuta a Londra, Asm\u0101\u02be al-Akhras, e ha tre figli: Karim, Hafez e Zein."}
{"id": "67522", "revid": "400694", "url": "https://it.wikipedia.org/wiki?curid=67522", "title": "Trip Tucker", "text": "Trip Tucker, nome completo Charles Tucker III, \u00e8 un personaggio della serie televisiva di fantascienza \"\" interpretato dall'attore Connor Trinneer. Nell'universo di Star Trek, Trip \u00e8 l'Ingegnere capo e secondo ufficiale (cio\u00e8 comandante in terza) dell'astronave Enterprise (NX-01), nonch\u00e9 amico di vecchia data del capitano Jonathan Archer. \u00c8 conosciuto come un ingegnere competente ma \"illogico\" (almeno secondo la definizione di T'Pol), a causa della sua impulsivit\u00e0.\nDescrizione.\n\u00c8 il terzo Charles Tucker della sua famiglia (gli altri due erano il pap\u00e0 e il nonno paterno: da qui il III nel nome e il diminutivo \"Trip\" che viene da \"Triplo\", ).\nDurante la missione Xindi, Tucker ha scoperto di provare un'attrazione per T'Pol e per un breve periodo i due sono stati amanti. Successivamente T'Pol ha allontanato Tucker, dichiarando che si trattava solo di un esperimento, mentre in realt\u00e0 la vulcaniana era sotto gli influssi del Trillium D e questa sostanza nei Vulcaniani causa un accentuarsi delle emozioni. Successivamente i due hanno ripreso la loro relazione, seppure in modo clandestino. Tucker si rende conto di amare T'Pol durante un viaggio su Vulcano dopo la missione Xindi. Durante la presenza su Vulcano T'Pol accetta di sposare Koss in un matrimonio organizzato dalle famiglie. Anche la madre di T'Pol incoraggia Tucker a dichiararsi a T'Pol, ma Tucker decide di non farlo.\nQuando la missione Xindi era a un punto cruciale, Tucker subisce un incidente e rischia di morire. L'unico modo di salvarlo \u00e8 quello di creare una sorta di clone, iniettando il suo DNA in una delle creature del Dottor Phlox che ne replica il ciclo vitale, ma molto velocizzato (15 giorni), in modo da poter prelevare le cellule del suo cervello. Il clone viene chiamato Sim e diventa adulto nel giro di pochi giorni; mentre cresce, l'equipaggio si affeziona a Sim e la stessa T'Pol lo bacia (questo accade prima della relazione tra T'Pol e Tucker). Poco prima dell'operazione il dottor Phlox scopre che questa, che inizialmente riteneva innocua, sar\u00e0 invece fatale. Il Capitano Archer si dichiara pronto a sacrificare Sim ordinando l'estrazione delle cellule necessarie alla sopravvivenza di Tucker, data l'eccezionalit\u00e0 della situazione (l'ingegnere \u00e8 essenziale per la riuscita della missione, e cio\u00e8 salvare l'umanit\u00e0); inizialmente i due si scontrano, ma poi Sim decide di sacrificarsi ( \u00e8 uno degli episodi pi\u00f9 controversi della storia di Star Trek).\nIn una linea del tempo alternativa () Tucker prende il comando dell'Enterprise dopo l'allontanamento di Jonathan Archer e l'abbandono di T'Pol della Flotta astrale.\nTucker sembra morire nel 2161 salvando la vita al Capitano Archer quando l'Enterprise viene abbordata da dei criminali alieni, poco prima della conferenza che avrebbe visto la fondazione della Federazione Unita dei Pianeti ().\nFamiglia.\nTrip Tucker perse la sorella, Elizabeth, nell'attacco degli Xindi contro la Terra che distrusse la sua casa in Florida (la localit\u00e0 \u00e8 imprecisata). Ha un fratello maggiore () di cui non si hanno notizie. I genitori scampati all'attacco si trasferiscono nel Mississippi.\nIn una linea del tempo alternativa (), Tucker e T'Pol si sono sposati e hanno avuto un figlio, Lorian. Essendo stata ristabilita la linea del tempo, cosa succeder\u00e0 realmente in futuro \u00e8 sconosciuto.\nI componenti di Terra Prime creano un clone con i DNA di Trip e T'Pol, ma la neonata muore poco tempo dopo per errori nel procedimento genetico. I due chiamano la bambina Elizabeth, come la sorella di Trip. Phlox scopre che un ibrido umano-vulcaniano pu\u00f2 essere per\u00f2 generato, e che quindi in futuro Trip e T'Pol potrebbero avere figli.\nTucker \u00e8 noto per essere stato il primo maschio umano in stato di gravidanza ().\nNei romanzi.\nNonostante ci\u00f2 che viene narrato in \"Federazione prossima frontiera\", Charles Tucker III \u00e8 ancora vivo e vegeto nel romanzo di \"rilancio\" di \"Star Trek: Enterprise\". Cos\u00ec come accennato nel romanzo \"Last Full Measure\" di Andy Mangels e Michael A. Martin, il libro di \"Enterprise The Good That Men Do\" (anche questo scritto da Mangels e Martin) rivela il vero fato di Tucker. Nel romanzo, una minaccia imminente costringe Tucker ad allearsi con la Sezione 31 per evitare che i Romulani attacchino la nascente Coalizione dei Pianeti Uniti. Con l'aiuto di Archer, Malcolm Reed e del dottor Phlox, Tucker finge la sua stessa morte in maniera simile a ci\u00f2 che si vede nel finale di Enterprise, ma sei anni prima. Lasciata indietro la sua vita sull'Enterprise, Tucker si infiltra nello spazio romulano per prevenire una guerra interstellare. La storia prosegue nel libro di Mangels e Martin \"Kobayashi Maru\". Per far tornare Tucker in vita in modo convincente, il libro narra altri fatti su Tucker. In \"The Good That Men Do\", viene mostrata la famiglia Tucker, con scene che coinvolgono i genitori Charles \"Charlie\" II e Elaine \"Gracie\" Tucker. Il romanzo cita anche il fratello di Trip, Albert, e il marito dello stesso Albert. Fornisce inoltre il secondo nome di Trip, Anthony. Il romanzo \"Last Full Measure\" descrive un Tucker invecchiato, mentore di un giovane Larry Marvick, progettista dell'USS Enterprise (NCC-1701). In questa occasione, Tucker incontra la famiglia di James T. Kirk."}
{"id": "67525", "revid": "1393243", "url": "https://it.wikipedia.org/wiki?curid=67525", "title": "Kathryn Janeway", "text": "Kathryn Janeway \u00e8 un personaggio immaginario del franchise di Star Trek. Nel ruolo di Capitano dell'astronave USS Voyager della Flotta Stellare, \u00e8 la protagonista della serie televisiva , e in seguito ammiraglio della Flotta Stellare, come si vede nel film del 2002 \"Star Trek - La nemesi\". Anche se altri capitani donna appaiono in precedenti episodi di \"Star Trek\" e di altre serie di fantascienza, Janeway \u00e8 la prima donna ad avere avuto il ruolo di personaggio principale di una serie di \"Star Trek\". Appare anche in altri prodotti del franchise tra cui libri, film (in particolare \"Star Trek - La nemesi\"), serie animate (in particolare \"\") e videogiochi. In tutte le sue apparizioni sullo schermo, \u00e8 interpretata dall'attrice Kate Mulgrew.\nCasting.\nIl personaggio fu originariamente chiamato \"Elizabeth Janeway\", in onore dell'omonima scrittrice, nota paladina statunitense del movimento femminista. Il ruolo fu offerto a Genevi\u00e8ve Bujold, la quale chiese che il personaggio venisse ribattezzato in \"Nicole Janeway\". Tuttavia la Bujold, la cui esperienza era principalmente nei lungometraggi, era impreparata al programma richiesto dalla serie televisiva e non era disposta a rilasciare interviste, si ritir\u00f2 al termine del secondo giorno di riprese dell'episodio pilota \"Caretaker\". Kate Mulgrew, che aveva gi\u00e0 partecipato al casting per il ruolo, fu quindi coinvolta. Sugger\u00ec di cambiare il nome del personaggio in \"Kathryn Janeway\", e i produttori acconsentirono. Anche le attrici Erin Gray e Chelsea Field parteciparono al casting per il ruolo. Il marito della Field, Scott Bakula, interpret\u00f2 successivamente il ruolo del Capitano Jonathan Archer in .\nStoria.\nKathryn Janeway \u00e8 nata il 20 maggio 2336, a Bloomington (Indiana), sulla Terra. \u00c8 figlia del vice ammiraglio Janeway e ha una sorella di nome Phoebe, l'artista di famiglia, che ha scelto di non unirsi alla Flotta Stellare per rimanere vicina a sua madre Gretchen. Janeway era molto vicina a suo padre, che le insegn\u00f2 a guardare l'universo con lo sguardo di uno scienziato, e fu devastata dalla morte di lui. La sua prima missione dopo aver conseguito la laurea in Accademia fu quella di ufficiale scientifico della USS \"Al-Batani\", dove ricopr\u00ec il ruolo di Capo Ufficiale Scientifico durante la missione ad Arias.\nIl Capitano Janeway assume il comando della USS Voyager di classe Intrepid nel 2371. La prima missione a bordo dell'astronave \u00e8 quella di localizzare e catturare una nave Maquis avvistata per l'ultima volta nell'area dello spazio conosciuta come \"Badlands\". Raggiunto il luogo, sia la nave Maquis che la Voyager vengono trasportate contro la loro volont\u00e0 nel Quadrante Delta, a 70.000 anni luce di distanza, da un'enorme ondata di energia. La nave Maquis viene distrutta combattendo contro i Kazon-Ogla, e sebbene la Voyager sopravviva, ci sono numerose vittime. Al fine di proteggere gli Ocampa, che vivono nel sottosuolo dell'omonimo pianeta visitato dalla Voyager, Janeway distrugge la stazione spaziale del \"Custode\", che ha trasportato le due navi nel Quadrante Delta e che fornisce energia al pianeta Ocampa, nonostante il fatto che tale stazione rappresenti l'unica possibilit\u00e0 per tornare a casa. A seguito di ci\u00f2, la Voyager e il suo equipaggio rimangono a sette decenni di viaggio da casa.\nIl suo primo importante compito diventa quello di integrare gli equipaggi sopravvissuti della nave Maquis e della Voyager. Chakotay, Capitano della nave Maquis, riceve il ruolo del deceduto tenente comandante Cavit come primo ufficiale della Voyager. Janeway inoltre concede il ritorno in servizio ad un condannato, l'ex ufficiale della Flotta Stellare ed esperto pilota Tom Paris, assegnandoli il ruolo di timoniere della Voyager.\nLe altre interazioni di Janeway con il suo equipaggio includono il sostenere la posizione del Dottore olografico come essere senziente e avente diritto all'esplorazione delle sue potenzialit\u00e0, e l'aiutare la Borg de-assimilata Sette di Nove a riconquistare la sua individualit\u00e0 e umanit\u00e0.\nDurante il corso della serie TV, la Voyager ha contatti con il Continuum dei Q in tre occasioni, e ripetuti contatti con i Borg. Con l'intervento di una versione futura e alternativa di se stessa, Janeway guida il suo equipaggio nell'utilizzo dei condotti di transcurvatura Borg per riportare la nave nello spazio della Federazione dopo aver viaggiato attraverso il Quadrante Delta per sette anni. Infatti, in una linea temporale alternativa, Janeway torna sulla Terra dopo 23 anni di peregrinaggio nel Quadrante Delta, viene promossa ad ammiraglio e insegna all'accademia della Flotta Stellare, ma per salvare Sette di Nove, Chakotay e altri membri del suo vecchio equipaggio, decide di tornare indietro nel tempo e cambiare il futuro facendo imboccare alla Voyager un condotto di transcurvatura Borg da uno dei sei fulcri della galassia.\nApparizioni successive.\nDurante un cameo nel film \"Star Trek - La nemesi\" appare Janeway, divenuta ammiraglio, che ordina al Capitano Jean-Luc Picard di recarsi su Romulus su invito dell'antagonista del film.\nL'ammiraglio Janeway appare anche nello spettacolo \"Invasione Borg in 4D\" allo di Las Vegas, che termin\u00f2 nel 2008. Durante lo spettacolo, Janeway guida la Voyager al salvataggio degli spettatori che sono apparentemente intrappolati prima su una stazione spaziale e poi su una navetta che viene attaccata da un Cubo Borg comandato dalla Regina Borg. Al termine dello spettacolo, Janeway dice agli spettatori: \nNonostante la Paramount Pictures consideri come ufficiali solo gli episodi televisivi e i lungometraggi cinematografici, Janeway ha continuato ad esistere come personaggio principale nei romanzi di Star Trek che descrivono gli eventi nella vita dei personaggi di ' dopo la fine della serie. Nel romanzo \"Before Dishonor\" (Peter David, 2010), basato su ' e ambientato dopo gli eventi di \"Star Trek - La nemesi\", Janeway viene assimilata da una fazione criminale dei Borg e diventa la loro nuova regina. Sette di Nove, con l'aiuto dell'ambasciatore Spock e dell'equipaggio dell'Enterprise-E, riesce a raggiungere Janeway e a comunicare con la sua coscienza, sepolta profondamente nella mente della regina. Durante il breve momento di contatto, Janeway li aiuta a distruggere il cubo Borg e i suoi occupanti. Sebbene Sette di Nove riesca a fuggire, Janeway rimane uccisa. Il suo servizio funebre attrae una grande partecipazione, e in suo onore viene eretto un grande pilastro che emette una brillante luce dalla cima. Una femmina Q appare allo spirito di Janeway e le comunica che il continuum dei Q era da tempo interessato a lei. Dopo averle confidato di avere un destino che la attende, la femmina Q prende Janeway per mano e scompare con lei in una dimensione sconosciuta. Lo scrittore Peter David ha spiegato che il libro \u00e8 stato concepito dall'editore Pocket Books come quello in cui Janeway sarebbe morta, e che \u00e8 stato portato a scriverlo per darle una degna uscita di scena.\nNel romanzo \"The Eternal Tide\" (Kirsten Beyer, 2010), basato su \"\", Janeway ritorna alla vita con l'aiuto di un giovane Q, il quale ha bisogno della sua assistenza, e alla fine del libro ritorna in servizio come ammiraglio della Flotta Stellare. Nel romanzo \"Protectors\" (Kirsten Beyer, 2014), Janeway torna sulla Terra per ordine del Comando della Flotta Stellare, e alla fine del libro ritorna al Quadrante Delta assumendo il comando delle astronavi di stanza in quel luogo. Tale missione prosegue nel romanzo \"Acts of Contrition\" (Kirsten Beyer, 2014).\nNel videogioco di ruolo \"Star Trek Online\" (Cryptic Studios, 2010), Janeway viene brevemente menzionata nella trama della missione \"Ground Zero\" come colei che ha condotto la prima esplorazione scientifica del sistema Hobus, contenente la supernova che \u00e8 stata il catalizzatore degli eventi del film Star Trek del 2009.\nKate Mulgrew presta nuovamente la voce di Janeway nella serie animata di Nickelodeon, intitolata \"\".\nCritica.\nNel 2019, \"Vulture\" (uno dei siti web della rivista \"New York\") ha classificato il Capitano Katherine Janeway come il numero uno dei capitani di \"Star Trek\" in base alla competenza e allo stile di comando. In particolare, si nota come la sua abilit\u00e0 abbia superato grandi sfide pur trovandosi nel quadrante opposto della galassia rispetto alla posizione della Terra e comandando un equipaggio in gran parte composto da personale non appartenente alla Flotta Stellare. Alcune delle sue relazioni ritenute degne di nota con i membri dell'equipaggio sono quella con l'ex Maquis B'Elanna Torres (interpretata da Roxann Dawson), e quella con l'ex Borg Sette di Nove (interpretata da Jeri Ryan). \"Space.com\" ha valutato Janeway come il terzo miglior capitano di \"Star Trek\". Anche \"The Washington Post\", nel 2017, ha classificato Janeway come il terzo miglior capitano di \"Star Trek\".\n\"Screen Rant\" l'ha classificata come il quinto miglior capitano del franchise, rilevando la sua capacit\u00e0 di comando nelle situazioni avverse; due delle lodi a lei rivolte riguardano il suo non arrendersi facilmente e il suo cercare di mantenere alto il morale dell'equipaggio. In una recensione di personaggi femminili della fantascienza televisiva e cinematografica, Janeway \u00e8 stata inserita tra i primi dieci. Il Capitano Janeway \u00e8 stato classificato come il diciottesimo miglior personaggio di \"Star Trek\" da \"IGN\" nel 2009. Nel 2016 \"Wired\" ha classificato il Capitano Janeway come l'ottavo personaggio pi\u00f9 importante della Flotta Stellare all'interno dell'universo di \"Star Trek\".\nLa storia d'amore tra Janeway e Kashyk nell'episodio \"\" \u00e8 stata elogiata da \"Screen Rant\", che l'ha valutato come uno dei dieci migliori episodi di \"\". Nel 2018, \"Comic Book Resources\" ha classificato Janeway come il 4\u00b0 miglior personaggio della Flotta Stellare di \"Star Trek\".\nIl Capitano Janeway \u00e8 stato valutato da \"Nerdist News\" nel 2019 come uno dei sette migliori viaggiatori nel tempo dell'intero franchise di \"Star Trek\", in particolare per le sue prodezze nel doppio episodio finale \"Endgame\"."}
{"id": "67527", "revid": "18379", "url": "https://it.wikipedia.org/wiki?curid=67527", "title": "Canzone (metrica)", "text": "La canzone (dal latino \"cantione[m]\") \u00e8 un genere metrico formato da un numero variabile di strofe dette stanze, di solito 5, 6 o 7, pi\u00f9 eventualmente una stanza pi\u00f9 piccola, detta congedo/commiato, in cui il poeta si rivolge direttamente al lettore o al componimento stesso.\nStruttura metrica.\nCiascuna strofa di una canzone \u00e8 divisa in due parti, una detta \"fronte\" divisa in piedi con un numero identico di versi e con uguale disposizione di versi (lo schema ritmico, invece, pu\u00f2 variare); l'altra, chiamata \" coda\" o \"sirma\" (termine derivante dal greco \u03c3\u03cd\u03c1\u03bc\u03b1, \"strascico\"), talvolta anche \"s\u00ecrima\", pu\u00f2 rimanere indivisa oppure pu\u00f2 dividersi in due parti chiamate \"volte\", cio\u00e8 periodi metrici strutturalmente identici, come nel caso dei piedi. Fronte e sirma sono di solito uniti da un verso chiamato \"chiave\" o \"concatenatio\" (dal latino \"collegamento\"). Alla fine della canzone, pu\u00f2 trovarsi un \"congedo\", che consiste in una strofa pi\u00f9 breve con una struttura metrica ripresa dalla sirma, o da parte di essa, e che ha lo scopo di specificare il significato o fine della canzone.\nGeneralmente i versi che compongono la canzone sono endecasillabi misti a settenari e le rime di regola sono disposte in modo che la chiave (o il primo verso della sirma, chiamato anche \"diesi\"), faccia rima con l'ultimo verso della fronte.\nLa \"cans\u00f3\" era considerata dagli antichi occitani il genere lirico per eccellenza, infatti i trovatori di lingua d'oc, che erano abituati a comporre insieme le parole e la musica, ritenevano inscindibile l'unit\u00e0 di \"vers\" e \"son\", cio\u00e8 di parola e di melodia, essendo abituati ad imparare in modo rigoroso sia a comporre in versi sia a comporre in musica.\nGi\u00e0 a partire dalla Scuola siciliana e in seguito nel Dolce Stil Novo, che si rif\u00e0 alla tradizione provenzale, nel sistema dei generi romanzi la canzone \u00e8 il metro per eccellenza e lo stesso Dante Alighieri, nel \"De vulgari eloquentia\", colloca fra i generi metrici la canzone al primo posto.\nLe forme di canzone che costituiscono senza dubbio un modello duraturo nella tradizione italiana sono quelle di Dante e soprattutto di Petrarca, ma nell'evoluzione della canzone esistono altre due variet\u00e0 di canzone: la canzone pindarica e la canzone libera.\nLa canzone pindarica, a imitazione dell'ode pindarica, ha le sue origini nel Cinquecento ed \u00e8 costituita di strofe, antistrofe ed epodo come dal modello greco, dove le strofe e le antistrofe sono collegate da rime uguali e hanno lo stesso numero di versi con prevalenza, di solito, dei settenari sugli endecasillabi, mentre l'epodo, che ha rime diverse, \u00e8, in genere, pi\u00f9 breve.\nLa canzone libera risale ad Alessandro Guidi, che compose canzoni con strofe indivise e schema molto variabile sia per il numero dei versi, sia per la struttura della strofa, conosciute con il nome di \"canzoni a selva\" (endecasillabi e settenari). Da questa base parte Giacomo Leopardi, che pi\u00f9 di ogni altro esprime questa libert\u00e0 di composizione, per cui si parla di canzone leopardiana, pur non dimenticando le forme della canzone petrarchesca."}
{"id": "67530", "revid": "400694", "url": "https://it.wikipedia.org/wiki?curid=67530", "title": "Sette di Nove", "text": "Sette di Nove (\"Seven of Nine\"), Terziario aggiunto dell'Unimatrice Zero Uno, vero nome Annika Hansen, \u00e8 un personaggio della serie televisiva di fantascienza ' e ' interpretato dall'attrice Jeri Ryan.\nStoria.\nNata come Annika Hansen nella colonia di Tendara nel 2348 da Magnus ed Erin Hansen, due scienziati specializzati in esobiologia, \"Sette di Nove\" \u00e8 stata assimilata dagli alieni Borg all'et\u00e0 di sei anni, quand'era a bordo della \"USS Raven\" (l'ultima segnalazione degli Hansen proviene da Deep Space 4 nel settore Omega, su quella stazione rifiutarono di fornire il piano di volo). I genitori erano i massimi esperti umani dei Borg, che stavano studiando da mesi a distanza ravvicinata, in modo assai temerario. Del Collettivo Borg, Sette ricorda un profondo senso di ordine. In veste di drone borg, ha contribuito all'assimilazione di migliaia di persone. Dopo aver svolto la parte di rappresentante nel corso dell'alleanza Borg-Voyager, Sette di Nove \u00e8 stata scollegata dal Collettivo dal capitano Kathryn Janeway, dal comandante Chakotay e dall'ingegnere capo B'Elanna Torres per prevenire un tentativo di assimilazione della \"USS Voyager\" (questi fatti vengono narrati negli episodi \"Il patto dello scorpione\", prima e seconda parte). Pur avendo la possibilit\u00e0 di utilizzare il suo nome terrestre, Sette di Nove preferisce continuare a utilizzare la sua caratteristica designazione Borg.\nDopo la disconnessione dalla Collettivit\u00e0, Sette di Nove elegge il Capitano Janeway a suo mentore e le si rivolge mentre cerca di ritrovare la sua umanit\u00e0. Un altro componente dell'equipaggio molto importante per Sette di Nove \u00e8 il Dottore: Sette di Nove si rivolge a lui per imparare molti aspetti della vita umana. Il Dottore prova attrazione per Sette di Nove ma, constatando di non essere ricambiato, decide di non dichiararsi. Nel finale della serie la storia procede con un'evoluzione inaspettata e si scopre che Sette di Nove prova una forte attrazione per il Comandante Chakotay. Chakotay ricambia l'attenzione di Sette di Nove e i due formano una coppia.\nVerso la fine della serie, Sette di Nove disattiva uno dei suoi impianti e questo le consente di provare emozioni (dopo questo evento incominciano a manifestarsi i suoi desideri romantici). Questo sembra contraddire uno dei primi episodi, dove Sette invita il guardiamarina Harry Kim a copulare con lei. Probabilmente in quel momento Sette di Nove intendeva il puro rapporto fisico e non si riferiva al rapporto emotivo, che avrebbe sviluppato solo nelle ultime puntate della serie. Nel cliffhanger tra la sesta e la settima stagione, tuttavia, si scopre che Sette di Nove provava gi\u00e0 dall'inizio della sua vita Borg emozioni romantiche, nell'ambito dell\", una realt\u00e0 virtuale cui alcuni droni Borg, tra cui lei, accedevano durante il processo di rigenerazione.\nNel finale della serie Voyager, l'ammiraglio Jeanway torna indietro nel tempo dal venticinquesimo secolo per anticipare il ritorno dell'astronave sulla Terra con il fine, tra le varie cose, di salvare la vita a Sette di Nove, che altrimenti, dopo essersi sposata con Chakotay, sarebbe morta prima che la Voyager raggiungesse il pianeta. Grazie all'intervento dell'ammiraglio, la Voyager torna a casa e Sette di Nove sopravvive.\nPurtroppo, nella serie sequel, \", si scopre che pur essendo sopravvissuta, nel 2386 Sette di Nove \u00e8 stata obbligata a uccidere Icheb, per risparmiargli l'agonia dopo che alcuni contrabbandieri gli avevano estratto forzatamente gli innesti Borg ancora presenti nel corpo e che lo tenevano in vita. Dominata dalla rabbia per la perdita di quello che era, di fatto, suo figlio, Sette di Nove ha passato i successivi anni a dare la caccia ai contrabbandieri, fino a che, nel 2399, l'ex Borg riesce a raggiungere il covo del loro capo, Bjayzl, e a ucciderla. Attuata la sua vendetta, Sette di Nove si unisce alla ciurma dell'ora ex-ammiraglio Jean-Luc Picard, uomo col quale, nonostante le divergenze, condivide il passato come drone Borg separatosi dalla collettivit\u00e0. Al termine della prima stagione, la donna \u00e8 mostrata in compagnia del tenente comandante Raffaela \"Raffi\" Musiker, lasciando intendere un sentimento amoroso tra le due donne."}
{"id": "67531", "revid": "1590", "url": "https://it.wikipedia.org/wiki?curid=67531", "title": "Eric Allan Dolphy", "text": ""}
{"id": "67532", "revid": "21880", "url": "https://it.wikipedia.org/wiki?curid=67532", "title": "Stato di conservazione", "text": ""}
{"id": "67536", "revid": "219110", "url": "https://it.wikipedia.org/wiki?curid=67536", "title": "MPEG-1", "text": "MPEG-1 \u00e8 uno standard introdotto nel 1991 da MPEG (\"Moving Pictures Experts Group\").\nOriginariamente \u00e8 stato ottimizzato per le applicazioni video a basso \"bitrate\" con una risoluzione video di 352x240 pixel con 30 fotogrammi al secondo per lo standard tv NTSC oppure di 352x288 pixel con 25 fotogrammi al secondo per lo standard tv PAL. Questi formati sono comunemente definiti come SIF (\"Source Input Format\"). MPEG-1 non \u00e8 strutturalmente limitato a questi formati in quanto pu\u00f2 raggiungere ad esempio i 4095x4095 pixel con 60 fotogrammi al secondo, ma nelle applicazioni ha condotto il gioco la velocit\u00e0 di trasmissione e quindi il sistema \u00e8 stato ottimizzato per un bit rate di 1,5 Mbit/s. Il limite pi\u00f9 importante del sistema MPEG-1 \u00e8 dovuto all'impossibilit\u00e0 di trattare immagini interlacciate come quelle impiegate nel broadcast TV Europeo che richiedono un doppio processo di codifica.\nI Video CD utilizzano il formato MPEG-1. La qualit\u00e0 dell'output ai \"bitrate\" tipici di un Video CD \u00e8 quella di un videoregistratore VHS.\nMPEG-1 layer 3 \u00e8 il nome completo del famoso formato audio MP3.\nMPEG-1 \u00e8 suddiviso in varie parti:\nCompressione video in MPEG-1.\nStruttura del fotogramma.\nL'algoritmo di compressione video in MPEG-1 opera su sequenze di fotogrammi (o \"frame\"), ciascuno dei quali \u00e8 rappresentato come una matrice di pixel. Ad ogni pixel \u00e8 associata una terna di valori (Y,Cb,Cr) che ne descrive le coordinate nello spazio di colori YCbCr. Le componenti di crominanza (Cb e Cr) sono sottocampionate nello spazio di un fattore 4:1, per ridurre l'occupazione di banda risultante dal processo di compressione. La componente di luminanza (Y), invece, non \u00e8 sottocampionata poich\u00e9 molto pi\u00f9 rilevante ai fini della qualit\u00e0 del segnale video.\nPer procedere alla compressione, ciascun fotogramma viene scomposto in macro-blocchi di 16x16 \"pixel\", ognuno dei quali conterr\u00e0 4 blocchi 8x8 di campioni di luminanza (Y) e 2 blocchi 8x8 per le componenti di crominanza (Cb e Cr).\nTipologie dei frame.\nTre sono le tipologie di \"frame\" previste in MPEG-1: I (\"Intra\"), P (\"Predicted\") e B (\"Bidirectionally predicted\"). Per ciascuna di esse viene utilizzata una differente procedura di compressione. Un \"frame\" di tipo I viene elaborato sulla base di tecniche Intra-frame, ovvero avvalendosi esclusivamente delle informazioni contenute nel fotogramma stesso. I \"frame\" di tipo P e B, invece, sono compressi mediante tecniche \"inter-frame\", ovvero processati a partire da una predizione ottenuta dai frame temporalmente precedenti e/o successivi. La sequenza video \u00e8 scomposta in \"Group Of Picture\" (GOP) in cui si alternano, in successione regolare, le differenti tipologie di \"frame\". Ad esempio, un GOP potrebbe essere rappresentato come successione di tipo IBBBPBBBP. La struttura del GOP \u00e8 tipicamente configurabile sulla base delle esigenze specifiche dell'applicazione in cui il contenuto video viene calato. Rispetto ai \"frame\" P o B, i fotogrammi I garantiscono una maggiore immunit\u00e0 alla propagazione degli errori (poich\u00e9 sono decodificati senza far riferimento a nessun altro frame) ma richiedono un maggior numero di bit (dato che non si avvalgono di tecniche di predizione \"inter-frame\").\nCompressione dei frame I.\nI frame di tipo I sono compressi senza ausilio di tecniche di predizione \"inter-frame\". L'algoritmo di compressione si applica a ciascuno dei blocchi 8x8 componenti il frame I (ed indipendentemente per ciascuna delle coordinate Y, Cb e Cr) e si articola nei seguenti passi:\nCompressione dei frame P e B.\nLa compressione di un frame P si ottiene da una predizione dello stesso, realizzata a partire da un frame temporalmente precedente nel medesimo GOP. La predizione viene calcolata stimando e compensando lo spostamento di ciascun macroblocco del frame di riferimento (rispetto al frame da comprimere) in una finestra di \u00b1 15 pixel (in orizzontale e verticale). In questo modo, la predizione si ottiene traslando ed integrando i macroblocchi dell'immagine di riferimento. Successivamente, il frame da comprimere viene confrontato (mediante sottrazione) con il frame predetto ottenendo l'immagine differenza, la quale viene compressa mediante tecniche \"intra-frame\".\nNel caso di frame B, la procedura \u00e8 analoga, ma la predizione \u00e8 ottenuta combinado due predizioni, derivanti rispettivamente da un frame precedente e da uno successivo del GOP."}
{"id": "67538", "revid": "219110", "url": "https://it.wikipedia.org/wiki?curid=67538", "title": "MPEG-2", "text": "In telecomunicazioni MPEG-2 \u00e8 uno standard introdotto nel 1994 da MPEG (\"Moving Pictures Experts Group\").\nMPEG-2 \u00e8 un sistema di codifica digitale che definisce la codifica di sorgente ovvero la compressione audio, video, e il formato di multiplazione e trasporto per servizi multimediali diffusivi a qualit\u00e0 televisiva o superiore. MPEG-2 \u00e8 uno dei formati pi\u00f9 diffusi per i video perch\u00e9 \u00e8 quello utilizzato nei DVD video.\nDescrizione.\nMPEG-2 \u00e8 stato destinato al broadcast televisivo, fin dalla sua introduzione nel 1994. Una efficiente codifica per il video interlacciato e la scalabilit\u00e0 sono state le caratteristiche che hanno permesso di digitalizzare efficacemente i segnali televisivi. Grazie all'MPEG-2 si ottengono immagini televisive di buona qualit\u00e0 con bitrate compresi tra 4 e 9 Mbit/s \nMPEG-2 \u00e8 costituito da \"profili\" e \"livelli\". I \"profili\" definiscono la modalit\u00e0 di compressione utilizzata e stabiliscono di fatto il compromesso tra tasso di compressione e costo del decodificatore. I \"livelli\" definiscono la risoluzione di immagine ed il bitrate massimo da associare ad ogni profilo. Ci sono complessivamente 4 livelli e 5 profili le cui caratteristiche sono descritte in seguito. La combinazione attualmente utilizzata dalle trasmissioni digitali per ricezione diretta impiega il cosiddetto \"main profile @ main level\" MP@ML. \nStandard MPEG-2 Video.\nLo standard MPEG-2 utilizza tecniche di compressione basate sulla riduzione della ridondanza spaziale e temporale della sequenza video. La ridondanza spaziale \u00e8 ridotta tramite tecniche come la trasformata discreta del coseno (\"Discrete Cosine Transform\", DCT), quella temporale \u00e8 ridotta tramite motocompensazione: tale metodologia prende il nome di tecnica ibrida a trasformata.\nLo standard definisce tre tipi di quadri:\nLa codifica opera suddividendo l'immagine in blocchi 16x16, detti macroblocchi. Tutti i macroblocchi di un quadro I sono codificati senza predizione. Ciascun macroblocco di un quadro P pu\u00f2 essere predetto a partire da un quadro I o P precedente (macroblocco P), oppure pu\u00f2 essere codificato senza predizione (macroblocco di tipo I). Ciascun macroblocco di un quadro B pu\u00f2 essere predetto bidirezionalmente rispetto al quadro I o P precedente e al quadro I o P successivo (macroblocco B), ovvero predetto rispetto al quadro I o P precedente (macroblocco P), oppure codificato senza predizione (macroblocco I).\nPer macroblocchi I, si codifica il macroblocco mediante applicazione DCT e quantizzazione ai blocchi 8x8 componenti. Per macroblocchi P, si effettua la motocompensazione del macroblocco 16x16; la differenza tra la predizione e il blocco attuale, detta residuo di motocompensazione, \u00e8 codificata mediante DCT e quantizzata su blocchi 8x8 pixel. Per macroblocchi B, si effettua la motocompensazione del macroblocco 16x16 rispetto al quadro di riferimento precedente e al quadro di riferimento successivo; la predizione \u00e8 operata mediando i due blocchi 16x16 cos\u00ec ottenuti; la differenza fra il macroblocco attuale e la predizione, detto residuo di motocompensazione \u00e8 codificata mediante DCT e quantizzata su blocchi 8x8 pixel.\nIl modo di codifica di ciascun macroblocco dei quadri P o B \u00e8 scelto in modo da minimizzare il numero di bit richiesti per descriverlo. Poich\u00e9 i vettori di moto di macroblocchi adiacenti sono correlati, sono codificati in modo differenziale rispetto al vettore di moto del precedente macroblocco adiacente. La quantizzazione comporta una perdita irreversibile di informazione ed \u00e8 adattata alle caratteristiche dell'apparato visivo umano, mediante la scelta di opportune matrici di quantizzazione. Le matrici di quantizzazione possono variare da un'immagine ad un'altra e sono trasmesse all'inizio di ogni immagine; inoltre la matrice di quantizzazione pu\u00f2 essere scalata da macroblocco a macroblocco mediante un fattore di scala (\"quantizer_scale\"), al fine di adattare la precisione della codifica dell'immagine al suo contenuto. Il quantizer_scale pu\u00f2 essere maggiore, minore o uguale a 1, e codificato con un valore a 5 bit, con scala lineare o non. \nI quadri della sequenza sono raggruppati in un \"gruppo di immagini\" o \"Group of Pictures\" (GOP), il cui primo quadro \u00e8 di tipo I. Tale organizzazione dei dati codificati consente la sincronizzazione del decoder con un ritardo al pi\u00f9 pari alla durata del GOP.\nControllo di flusso nella codifica MPEG-2.\nL'efficienza di compressione varia in funzione delle caratteristiche locali del segnale video, di conseguenza il bit stream all'uscita del codificatore video \u00e8 a bit rate variabile. Il canale ha invece tipicamente capacit\u00e0 costante, allora si usa un buffer tra canale e codificatore. Lo stato di riempimento del buffer \u00e8 utilizzato per controllare il processo di codifica (quantizzazione, inserimento dei quadri predetti), al fine di evitare fenomeni di buffer overflow o di buffer underflow.\nIn un sistema MPEG-2 codificatore e decodificatore possiedono un buffer di comportamento simmetrico. Il buffer del codificatore \u00e8 riempito a burst quando le immagini vengono codificate, e svuotato a velocit\u00e0 costante durante la trasmissione. Il buffer del decodificatore \u00e8 riempito a velocit\u00e0 costante quando i dati vengono ricevuti e svuotato a burst durante il playout. Lo standard MPEG-2 definisce un modello ideale di decodificatore (\"Video Buffering Verifier\", VBV), da utilizzarsi per limitare il bit rate istantaneo del codificatore, in modo che il bit rate medio sia tale da non far incorrere nell'overflow o nell'underflow del buffer del decoder. Il VBV \u00e8 identificato a parametri del bit rate (misurato in unit\u00e0 di 400 bit/s), picture-rate, vbv_buffer_size (misurato in unit\u00e0 di 2048 Byte), vbv_delay (che definisce il tempo che intercorre tra la ricezione del primo bit di dati della prima immagine nel buffer e la decodifica dei dati stessi, misurato rispetto ad un clock a 90\u00a0kHz).\nLivelli e profili dell'MPEG-2.\nDescriviamo sinteticamente le caratteristiche dei livelli e dei profili dell'MPEG-2 che rappresentano la forza del sistema in quanto a flessibilit\u00e0 e adattabilit\u00e0 a varie applicazioni. \u00c8 sorprendente come MPEG-2 riesca a spaziare tra la pi\u00f9 bassa risoluzione di immagine SIF fino all'alta definizione HDTV semplicemente variando le associazioni tra livelli e profili. I livelli previsti sono: \nLa descrizione dei profili \u00e8 invece un po' meno semplice di quella dei livelli in quanto implica la conoscenza delle metodologie di base con cui opera il sistema MPEG; questa \u00e8 una sintesi riferita agli effetti dell'applicazione dei vari profili. \nI profili mantengono una certa compatibilit\u00e0 verso l'alto nel senso che, nella fase di ricezione, i profili pi\u00f9 alti possono decodificare i profili inferiori."}
{"id": "67540", "revid": "1534511", "url": "https://it.wikipedia.org/wiki?curid=67540", "title": "Capitalismo naturale", "text": "Il capitalismo naturale \u00e8 un insieme di tendenze e riforme economiche per premiare l'efficienza ed il risparmio di energia e materiali - e rimuovere gli standard professionali e le convenzioni contabili che impediscono tali efficienze. \u00c8 emerso negli anni 1990 come teoria coerente su come sfruttare i sistemi di mercato ed i meccanismi dell'economia neoclassica per risparmiare energia, scoraggiare lo spreco, imitare l'ecologia (biomimetica) e in generale per sostenere gli obiettivi dell'ambientalismo riformulando le relazioni di merce e prodotto come una precisa economia di servizi - estendendo i servizi del capitale naturale.\nSe scritto in maiuscolo come Capitalismo Naturale (\"Natural Capitalism\"), il termine si riferisce solitamente all'insieme specifico delle riforme descritte nel 1999 da Paul Hawken, Amory Lovins e Hunter Lovins nel libro omonimo. Vi \u00e8 una teoria ben sviluppata del capitale naturale antecedente a quest'opera e un certo uso generico della frase da applicare all'economia ambientale. \nUn movimento correlato e a volte sovrapposto crede che le reti siano modi inefficienti per fornire servizi e propugna gli edifici autonomi.\nIl Capitalismo Naturale fa parte della politica dei Partiti Verdi in molti Paesi."}
{"id": "67541", "revid": "121582331", "url": "https://it.wikipedia.org/wiki?curid=67541", "title": "Chakotay", "text": "Chakotay \u00e8 un personaggio della serie televisiva di fantascienza \"Star Trek - Voyager\" interpretato dall'attore Robert Beltran.\nIl personaggio.\nNell'universo di Star Trek, Chakotay (nato nel 2326) \u00e8 il primo ufficiale dell'astronave USS Voyager. Chakotay era un Capitano maquis prima di essere trasportato nel lontano quadrante Delta con la Voyager, da cui era inseguito. Dopo l'arrivo nel quadrante Delta le condizioni della sua nave erano disperate e quindi decise di accettare l'offerta del Capitano Kathryn Janeway (con cui avr\u00e0 anche una breve relazione sentimentale) di unire gli equipaggi, diventando cos\u00ec il primo ufficiale e ricevendo il grado di tenente comandante (anche se spesso nei dialoghi venga menzionato come Comandante, cosa che peraltro avviene anche nella vita marinara reale a titolo di cortesia) sulla Voyager. Chakotay aveva frequentato l'Accademia della flotta stellare negli anni tra il 2344 e il 2348.\nQuando era ragazzo, Chakotay viveva nella trib\u00f9 di nativi americani di suo padre Kolopak, schernendo la spiritualit\u00e0 della trib\u00f9 e sognando di entrare nella Flotta stellare. Alla fine, grazie all'intervento del Capitano Sulu, Chakotay riusc\u00ec a entrare nella Flotta stellare. Quando tuttavia i Cardassiani distrussero Dorvan, il suo pianeta natale, e la Federazione non ag\u00ec per evitarlo, Chakotay decise di abbandonare la Federazione e di unirsi ai guerriglieri Maquis. Ha un vistoso tatuaggio sul viso per ricordare le tradizioni che suo padre cercava di tramandargli.\nNell'episodio \"Fine dei giochi\" si scopre che, se la USS Voyager rester\u00e0 nel quadrante delta, Chakotay e Sette di Nove si sposeranno ma lui morir\u00e0 nel 2394 e lei poco tempo dopo, ma essendo questa data riferita ad una linea temporale alternativa che l'Ammiraglio Janeway ha cambiato, \u00e8 possibile che Chakotay sia sopravvissuto.\nCuriosit\u00e0.\nRo Laren, nell'episodio \"Il tenente Ro\", in un dialogo con il Capitano Jean-Luc Picard fa allusioni al Comandante Chakotay come uno dei suoi istruttori al corso di tattica avanzata, accennando a lui come un comandante che le aveva parlato dei Maquis e alla fine si era unito a loro.\nAl termine della prima stagione della serie \"\", in cui Chakotay non appare, Sette di Nove \u00e8 mostrata in compagnia del tenente comandante Raffaela Musiker, suggerendo l'inizio di una relazione romantica tra le due. A seguito delle domande dei fan, lo showrunner Michael Chabon ha scritto nel suo profilo Instagram che, evidentemente, la relazione tra la donna e Chakotay dev'essere terminata dopo il ritorno sulla Terra."}
{"id": "67546", "revid": "287204", "url": "https://it.wikipedia.org/wiki?curid=67546", "title": "Mezzo punto croce", "text": "Il mezzo punto croce o mezzo punto, \u00e8 un punto di base nel ricamo. \nDefinizione ed esecuzione.\nIl punto si realizza esattamente come si nomina, e cio\u00e8 eseguendo il solo giro di andata del punto croce, 1/2 punto croce. Si tratta di un punto inclinato di 45\u00b0 sul diritto del lavoro attraverso due fili di ordito e due di trama. Ogni punto successivo mantiene l'identica angolazione, direzione e lunghezza.\nPrende il nome di \"piccolo punto\" quando viene eseguito su canovaccio a filo singolo e gettato a cavallo di un solo filo di trama e uno di ordito del tessuto.\nPrende il nome di \"punto gobelin\" quando viene eseguito su canovaccio a filo singolo e gettato a cavallo di uno solo dei fili di ordito e due di trama.\nUso e destinazione.\nQuesta tecnica \u00e8 adatta a ricoprire tratti di tessuti molto estesi e destinati soprattutto agli accessori d'arredamento ed elementi da tappezzeria. Richiede l'uso di un robusto canovaccio in lana o cotone, di filati adatti per robustezza e diametro e, per teli estesi, anche di grandi telai. Oggi questo genere \u00e8 considerato sorpassato o almeno inusuale, ma fino e la prima met\u00e0 del XX secolo ebbe grande fortuna soprattutto nelle case patrizie in cui era consigliato per l'educazione delle fanciulle e il passatempo delle signore. Prevedeva l'uso di grandi telai e la composizione di arazzi riproducenti immagini sacre e dipinti famosi. \nI prodotti erano a volte autentici capolavori che acquistavano pregio grazie a filati preziosi e ad oculate selezioni dei colori che venivano sapientemente distribuiti. \nL'utilizzo si estendeva ad altri oggetti domestici e quindi alla realizzazione di tappezzerie, cuscini e altri oggetti d'arredamento. In questo caso si faceva spesso ricorso a filati sufficientemente grossi e robusti, di lana o di cotone misto a lana, sete e fili dorati per arrivare a coprire omogeneamente tutta la superficie interessata dal ricamo e garantire durata e qualit\u00e0 nel tempo. In queste occasioni il soggetto era di solito floreale, e il disegno pi\u00f9 o meno stilizzato.\nLa moda di questo tipo di ricamo \u00e8 andata sempre pi\u00f9 diminuendo, anche perch\u00e9 l'effetto finale \u00e8 considerato oggi piuttosto d\u00e9mod\u00e9. \nRimane ricercato e originale l'uso che se ne fa nell'ambito degli accessori per signora.\nCollegamenti esterni.\nScuola di punto croce e mezzo punto"}
{"id": "67547", "revid": "1452073", "url": "https://it.wikipedia.org/wiki?curid=67547", "title": "B'Elanna Torres", "text": "B'Elanna Torres \u00e8 un personaggio della serie televisiva di fantascienza \"Star Trek - Voyager\" interpretato dall'attrice Roxann Dawson.\nCaratteristiche.\nNell'universo di Star Trek, B'Elanna Torres \u00e8 una donna di discendenza umana e Klingon che svolge la mansione di Ingegnere Capo a bordo dell'astronave USS Voyager.\nB'Elanna ha un forte temperamento ed un carattere a volte molto spigoloso, considerati generalmente un retaggio della specie klingon. Questo le ha prodotto delle difficolt\u00e0 iniziali nell'inserimento con il nuovo equipaggio. Il suo nuovo capitano Kathryn Janeway e il suo vecchio capitano maquis Chakotay l'hanno tuttavia aiutata ad affrontare queste difficolt\u00e0.\nStoria.\nDopo che B'Elanna fu espulsa dall'Accademia della flotta stellare decise di unirsi al gruppo dei Maquis, un movimento clandestino di coloni che combattevano contro gli occupanti Cardassiani. Dopo il trasporto ad opera del C\"ustode\" nel quadrante Delta, l'astronave dei Maquis venne pesantemente danneggiata e l'equipaggio si trov\u00f2 costretto ad unirsi all'equipaggio della Voyager, anch'esso decimato. Successivamente, B'Elanna inizi\u00f2 una relazione sentimentale con Tom Paris, il pilota dell'equipaggio della Voyager. Durante i sette anni di viaggio della Voyager, B'Elanna spos\u00f2 Tom Paris e da lui ebbe una figlia, Miral Paris."}
{"id": "67551", "revid": "1522738", "url": "https://it.wikipedia.org/wiki?curid=67551", "title": "Tom Paris", "text": "Thomas Eugene Paris \u00e8 un personaggio della serie televisiva di fantascienza \"\" interpretato dall'attore Robert Duncan McNeill. Nell'universo di Star Trek \u00e8 un Tenente dell'astronave USS \"Voyager\" e le sue mansioni principali sono timoniere della nave e ausiliare medico.\nStoria.\nTom Paris si diploma all'Accademia della Federazione nel 2366. Abile pilota, entra a far parte della squadriglia d'onore dell'Accademia. Suo padre \u00e8 l'Ammiraglio , a quel tempo un istruttore dell'Accademia.\nPoco dopo l'uscita dall'Accademia Tom, per un errore di pilotaggio con una Navetta vicino a Caldir Primo, provoca la morte dei suoi compagni di missione. Affronta la commissione d'inchiesta ma spaventato dalle conseguenze falsifica i dati e occulta il fatto che l'incidente fosse dovuto a un suo errore di pilotaggio. Riesce a superare la commissione d'inchiesta indenne ma affranto dal senso di colpa decide di confessare le sue colpe; la commissione lo punisce congedandolo dalla Flotta Stellare.\nDopo il congedo Paris si sposta da San Francisco a Marsiglia dove passa il suo tempo nei bar o a giocare a biliardo. A Marsiglia viene contattato da Chakotay, un ufficiale rinnegato che \u00e8 entrato a far parte del movimento dei Maquis, alla ricerca di piloti da impiegare per la sua causa. Paris accetta di fare il pilota mercenario contro la Federazione ma durante la prima missione per i Maquis viene catturato.\nAccusato di favorire la ribellione Maquis, Paris viene condannato a cinque anni di carcere da scontare nel penitenziari di Auckland in Nuova Zelanda. Mentre sta scontando la sua condanna viene contattato da Kathryn Janeway, capitano della \"Voyager\", che, in procinto di partire per una missione contro i Maquis, ha bisogno dell'aiuto di qualcuno che conosca la zona e i Maquis; per questo offre a Paris la libert\u00e0 sulla parola in cambio del suo aiuto. Paris accetta.\nDurante il combattimento tra la \"Voyager\" e i Maquis, le due astronavi vengono risucchiate nel quadrante Delta da un'entit\u00e0 chiamata \"\". L'astronave Maquis, dopo la battaglia e il trasporto nel quadrante Delta, \u00e8 in pessime condizioni e quindi l'equipaggio Maquis accetta l'offerta del capitano Janeway di venire integrato nella \"Voyager\", dato che anche l'astronave federale ha subito gravi danni e molti membri dell'equipaggio sono morti.\nJaneway decide di dare una seconda possibilit\u00e0 a Paris e lo reintegra come tenente della Federazione e lo mette al timone della nave. All'inizio i due equipaggi hanno difficolt\u00e0 a integrarsi ma in seguito riescono a superare le divergenze e i sospetti. Paris lavora per conquistare la fiducia dell'equipaggio e con il tempo diventa amico del Guardiamarina Harry Kim oltre a conquistare il rispetto dell'equipaggio e del Capitano Janeway.\nTom Paris nel 2377 si sposa con il Tenente B'Elanna Torres, l'Ingegnere Capo della Voyager met\u00e0 terrestre e met\u00e0 klingon. Dalla loro unione nasce Miral Paris."}
{"id": "67553", "revid": "7", "url": "https://it.wikipedia.org/wiki?curid=67553", "title": "Mezzo Punto Croce", "text": ""}
{"id": "67560", "revid": "26630", "url": "https://it.wikipedia.org/wiki?curid=67560", "title": "Strofa", "text": "Nella letteratura e nella metrica, la strofa (o strofe) \u00e8 un gruppo di versi, di numero e di tipo fisso o variabile che vengono organizzati secondo uno schema, in genere ritmico, seguito da una pausa.\n\u00c8 nota anche con il nome di stanza, termine preferito per le canzoni.\nPer poter definire i vari tipi di strofe occorre prendere in considerazione sia la successione delle rime sia il numero dei versi.\nLa strofa pu\u00f2 quindi essere considerata un sistema ritmico che viene stabilito dalla combinazione delle rime e dalla struttura metrica dei versi che la compongono.\nLe forme pi\u00f9 frequenti sono il distico, la terzina, la quartina, la sestina, l'ottava. Pi\u00f9 rare le strofe pentastiche ed eptastiche, rispettivamente di cinque e sette versi.\nStrofa nella metrica greca e latina.\nNella metrica classica, la strofa \u00e8 una componente caratterizzante del canto della branca della lirica detta \"corale\", e del coro del teatro, sia in tragedia che nella commedia.\nComparve nel teatro greco con l'evoluzione della lirica corale, quando i due cori, che in precedenza si trovavano a destra e a sinistra del palco, si combinarono per cantare insieme all'unisono, o diedero la possibilit\u00e0 al corifeo di cantare per loro, rimanendo in centro.\nNelle odi compare dopo ogni coppia di strofe/antistrofe, da cui si differenzia metricamente, rispondendo invece agli altri ep\u00f2di della stessa ode. Al contrario, nei canti corali della tragedia e della commedia non \u00e8 sempre presente dopo la coppia strofe/antistrofe.\nSecondo la tradizione, questa struttura metrica fu inventata da Archiloco, ma in ogni caso si diffuse nelle odi della citarodia e divenne un elemento fisso della lirica corale a partire da Stesicoro. Si estese anche al di fuori di queste forme di letteratura. Ad esempio nella poesia latina fu coltivato, come arcaismo, sia come poesia a s\u00e9 stante sia come parte dell'ode. Ad esempio, gli epitalami di Catullo riportano sequenze di strofe, antistrofe ed ep\u00f2do.\nIspirandosi sia allo stile sia al contenuto delle opere di Archiloco, Carducci chiam\u00f2 \"Giambi ed Epodi\" (1882) una raccolta di poesie satiriche e polemiche.\nLe parti cantate del coro consistono in strofe di versi lirici, articolate in una serie di strofe, antistrofe ed epodo. Dal greco \u03c3\u03c4\u03c1\u03bf\u03c6\u03ae (giro), il termine indica il percorso circolare che il coro compie danzando nell'orchestra del teatro, o in un'area addetta alle esecuzioni del canto corale. Per estensione la parola \u00e8 utilizzata quando si parla di lirica corale greca, per indicare il testo poetico del canto che il coro esegue mente compie un giro d'orchestra, e la tecnica della strofe, antistrofe ed epodo \u00e8 ricorrente nei lirici corali, oltre che nel teatro, come Simonide, Pindaro, Bacchilide, Alcmane, Ibico, Stesicoro.\nL'orchestra del teatro greco era di forma circolare, l'orchestra semicircolare di molti teatri greci \u00e8 frutto di ristrutturazioni di et\u00e0 tardo ellenistica, e poi romana, e si spiega con il graduale venir meno della funzione principale del coro nell'et\u00e0 classica e antica nelle performance. Normalmente un brano di lirica corale prevede la sequenza di un numero variabile di strofe, nella lirica corale e nei cori teatrali ad ogni strofe seguiva un'antistrofe, caratterizzata dallo stesso schema metrico della strofe. Verosimilmente a giudicare dall'etimologia della parola, l'antistrofe veniva eseguita dal coro percorrendo l'orchestra in senso contrario al giro della strofe.\nLa strofe e l'antistrofe si alternavano secondo schemi diversi nella lirica corale, e nei cori di tragedia. Le composizioni corali di Pindaro, Simonide e Bacchilide erano costruite sullo schema detto \"triade stesicorea\": ogni brano era costituito da un numero variabile di triadi (strofe, antistrofe, epodo), ogni strofe e antistrofe si basava sullo stesso schema metrico, mentre l'epodo aveva schema diverso da quello di strofe e antistrofe; ogni epodo aveva comunque schema metrico e identico a quello di tutti gli altri epodi. Lo schema della triade stesicorea \u00e8 A (strofe), A1 (antistrofe), B (epodo), l\u2019\"Olimpica I\"' di Pindaro ad esempio \u00e8 costituita da 4 triadi stesicoree.I cori di commedie e tragedie erano invece costituiti normalmente da un numero variabile di coppie strofiche, ossia strofe e antistrofe a ripetizione, dove lo schema metrico si ripeteva, ma era sempre diverso da quelle delle altre coppie, secondo la seguente alternanza:\nPer far comprendere la diversit\u00e0 della regolarit\u00e0 delle strofe nei lirici corali, e della variazione libera nel coro tragico, si forniranno degli esempi di triade stesicorea con gli autori Stesicoro, Ibico e Simonide. Si notino le varie sfumature delle morae da due a otto piedi, e delle loro molteplici combinazioni, di sillaba lunga \u2014, breve \u222a e libera X:\nL'alcmanio \u00e8 un tetrametro \"dattilico\" cos\u00ec denominato in riferimento al poeta Alcmane, il quale lo avrebbe creato per esprimere la sua voce in capitolo durante i cori dei \"Parteni\", come nel \"Partenio del Louvre\": l'alcmanio pu\u00f2 essere catalettico (\u2014 \u016a \u016a \u2014 \u016a \u016a \u2014 \u016a \u016a \u2014 \u222a \u222a) o acataletto ( \u016a \u016a \u2014 \u016a \u016a \u2014 \u016a \u016a \u2014 X). Nella lirica oraziana si accoppia, come secondo verso, con l'esametro dattilico nel sistema strofico detto \"archilocheo I\". Giosu\u00e8 Carducci ne riprodusse il ritmo nell\u2019\"Ode Courmayeur\", rendendo l'esametro un settenario piano nelle strofe dispari, e tronco nelle pari + novenario, e il tetrametro con un novenario.\nStrofe saffica\nNella metrica classica, e in particolare della metrica eolica greca e latina, per strofa saffica (detta anche \"minore\" per distinguerla da quella \"maggiore\") si intende una strofa composta da tre endecasillabi saffici (2 trochei, dattilo in terza sede + 2 trochei) e da un verso adonio (dattilo + trocheo).\n\u00c8 attribuita alla celebre poetessa di Lesbo, Saffo. Secondo la tradizione, il primo dei nove libri composti da Saffo e custoditi nella biblioteca di Alessandria era interamente scritto in strofe saffiche per un totale di 1320 versi. La \"saffica\" fu ampiamente ripresa anche nel mondo latino, in particolare da Catullo.\nSchema: \nL'endecasillabo saffico di ampio impiego nella lirica tanto greca che latina, \u00e8 una formazione analoga all'endecasillabo falecio. Esso \u00e8 composto da un dimetro coriambico II, le cui sillabe libere assumono di norma la forma del ditrocheo, e da un monometro giambico catalettico. Il ditrocheo ammette la lunga irrazionale al secondo piede, come di norma per le sizigie trocaiche; altre combinazioni delle sillabe libere iniziali si incontrano sporadicamente nella poesia drammatica, in cui anche l'endecasillabo saffico si incontra sporadicamente.\nSaffico maggiore\nEquivale a un endecasillabo saffico (2 trochei, dattilo in terza sede+ 2 trochei) ripetuto 3 volte come nel \"saffico minore\", con variazione per l'inserzione di un coriambo (\u2014 \u222a \u222a \u2014) dopo lo spondeo del secondo piede.\nNella poesia latina, Orazio regolarizza ulteriormente l'endecasillabo, rendendo obbligatoria la forma epitritica per il ditrocheo (\u2014 \u222a \u2014 \u2014) e fissando la cesura del verso dopo la prima lunga del coriambo. Ad esempio:\nSempre ad Orazio si deve la prima forma nota, forse da lui stesso inventata, del saffico maggiore, che sta al saffico come l'asclepiadeo maggiore sta all'asclepiadeo minore, da cui deriva tramite l'inserzione di un coriambo. Lo schema \u00e8 \nAdonio\nL'adonio \u00e8 un verso composto di un dattilo e di uno trocheo. Secondo un'altra definizione \u00e8 una dipodia dattilica catalettica in disyllabam in quanto la sillaba finale \u00e8 anceps e l'ultimo piede pu\u00f2 esse inteso come un dattilo catalettico. Era una cadenza veloce composta da solo cinque sillabe. Secondo la tradizione era usato come sorta di ritornello con l'invocazione ad Adone in alcuni componimenti dal ritmo vivace. Molto usato nella strofa saffica in cui costituiva il quinario di chiusura dopo tre endecasillabi saffici minori.\nStrofe alcaica\nLa strofe alcaica prende il nome dal poeta eolico Alceo, \u00e8 composta da due endecasillabi alcaici, un enneasillabo e un decasillabo. Talvolta la si pu\u00f2 trovare disposta su tre versi, poich\u00e9 vengono l'enneasillabo al decasillabo. Si tratta per\u00f2 di un errore, visto che l'unione non \u00e8 giustificata per l'assenza della sinafia.\nLo schema \u00e8:\nLo schema dell'endecasillabo \u00e8:\nL'endecasillabo alcaico deve il suo nome ad Alceo, che ne fece ampio uso come elemento costitutivo della strofe alcaica; usato nella poesia lirica, questo metro fu introdotto a Roma da Orazio. \u00c8 composto da un monometro giambico ipercatalettico e da un \"dodrans\" I; il monometro iambico, come usuale per le sizigie giambiche, ammette la lunga irrazionale per il primo piede, mentre la sillabe ipercatalettica \u00e8 \"indifferens\". \nAlcuni esempi:\nAsclepiadeo\nI versi e le strofe asclepiadee prendono il nome dal poeta Asclepiade di Samo, anche se l'inventore di questi versi non \u00e8 certificato, perch\u00e9 sia l'asclepiadeo maggiore che minore sono gi\u00e0 noti dai lirici di Lesbo Saffo e Alceo, forse Asclepiade compose carmi oggi perduti in questo verso, e dunque la tradizione ne attribu\u00ec la paternit\u00e0, come sostiene Orazio nella sua \"Ars poetica\".\nA met\u00e0 della seconda dipodia c'\u00e8 una pausa frequente, ma non obbligatoria in greco, al contrario in Orazio, che d\u00e0 pure la forma costante di spondeo al primo piede. Lo schema metrico: \u222a\u2032\u222a \u2014 \u222a\u222a \u2014 \u2014 \u222a\u222a \u2014 \u222a \u2014\nProbabilmente l'asclepiadeo minore \u00e8 da considerare in Orazio come un'esapodia logaedica con lo spondeo irrazionale nel primo piede, due dattili di tre tempi nella seconda e quarta sede, una lunga di 3 tempi nella terza sede e nella pausa verso la fine.\nResterebbe dunque un sistema distico asclepiadeo, dove si alternano un gliconeo II (identico all'asclepiadeo minore con in meno l'antispasto di mezzo) con un asclepiadeo minore, e poi 2 strofe, una composta di 3 asclepiadei minori chiusi da un gliconeo II e un'altra risultante da due asclepiadei minori, seguiti da un ferecrateo II (uguale al gliconeo II con in meno l'ultima sillaba) e da un gliconeo II. \nLo schema dell'asclepiadeo maggiore: \nCatullo, \"Liber\", I, 30\n\u00c0lfen\u203f\u00ecmmemor \u00e0t || qu\u203f\u00f9nanim\u00ecs || f\u00e0lse sod\u00e0lib\u00f9s,&lt;br&gt;\ni\u00e0m te n\u00ecl miser\u00e8t, || d\u00f9re, tu\u00ec || d\u00f9lcis am\u00eccul\u00ec? \nOrazio, \"Carmina\" I, 11, 1\nT\u016b n\u0113 qua\u0113s\u01d0\u0115r\u012bs, || sc\u012br\u0115 n\u0115f\u0101s, || qu\u0113m m\u01d0h\u01d0, qu\u0113m t\u01d0b\u01d0\nEsistono quattro sfumature diverse di strofe in asclepiadeo, dopo la prima forma composta dal Maggiore e dal Minore del primo tipo, ci sono:\nX X, - U U-, - U U-, - U U-, X X&lt;br&gt;\nX X, - U U-, - U U-, - U U-, X X&lt;br&gt;\nX X, - U U-, - U U-, - U U-, X X&lt;br&gt; \n- - , - U U, - U U&lt;br&gt;\nX X, - U U-, - U U-, - U U-, X X&lt;br&gt;\nX X, - U U-, - U U-, - U U-, X X&lt;br&gt;\n- - , - U U, - U&lt;br&gt;\n- - , - U U, - U U&lt;br&gt;\n- - , - U U, - U U&lt;br&gt;\nX X, - U U-, - U U-, - U U-, X X&lt;br&gt;\n- - , - U U, - U U&lt;br&gt;\nX X, - U U-, - U U-, - U U-, X X\nTipi di componimenti strofici in greco.\nQuesti sistemi strofici sono in uso nella lirica monodica, e pi\u00f9 tardi nella poesia ellenistica e in quella latina. La lirica corale, e le parti corali della tragedia, usano invece strofe dalla struttura molto pi\u00f9 complessa e che variano molto da un esempio all'altro.\nI componimenti strofici, a seconda del loro ordine interno, sono poi ulteriormente divisi in:\nIl distico.\nIl distico, formato da una strofa composta di 2 versi in genere uguali metricamente, \u00e8 a rima baciata (AA).\nUn esempio dal \"Tesoretto\" di Brunetto Latini, un poemetto in distici di settenari:\n\"\"Al valente segnore\" A\n\"di cui non so migliore\" A\n\"sulla terra trovare\" B\n\"ch\u00e9 non avete pare\" B (..)\"\nUna variante del distico viene proposta da Giovanni Pascoli e da Giosu\u00e8 Carducci con una serie di endecasillabi combinati secondo lo schema AB,AB sul modello dell\u2019\"endecasillabo alessandrino\" o francese.\nIl distico \u00e8 la stanza pi\u00f9 piccola della lirica italiana, proprio per questa sua semplicit\u00e0 difficilmente viene usato da solo nella nostra lirica (contrariamente ad altre tradizioni poetiche come quella inglese che usa il distico eroico o \"heroic couplets\" per la poesia epica) pi\u00f9 comunemente \u00e8 utilizzato in combinazione con altri metri semplici.\n\u00c8 utilizzato ad esempio come chiusa dell'ottava.\nLa terzina.\nPossibili rime:\n\"ABA BCB CDC DED...\" incatenata, terza rima o Dantesca\nABA CBC DED FEF... Terzina doppia (introdotta da Cecco d'Ascoli nel poema didascalico \"L'Acerba\"; in strofe a gruppi di sei chiuse da un distico\nutilizzata anche da Giovanni Pascoli per \"Il giorno dei morti\" (sempre a gruppi di sei, ma senza chiusa):\nIo vedo (come \u00e8 questo giorno, oscuro!) A\nvedo nel cuore, vedo un camposantoB\ncon un fosco cipresso alto sul muro. A\nE quel cipresso fumido si scaglia C\nallo scirocco: a ora a ora in piantoB\nsciogliesi l'infinita nuvolaglia. C\nO casa di mia gente, unica e mesta, D\no casa di mio padre, unica e muta,E\ndove l'inonda e muove la tempesta; D\no camposanto che s\u00ec crudi inverni F\nhai per mia madre gracile e sparuta,E\noggi ti vedo tutto sempiterni F\nLa terzina, che ha di solito la rima incatenata (ABA BCB) e rappresenta il metro caratteristico della poesia didascalica e della poesia allegorica a cui appartiene anche la Divina Commedia di Dante Alighieri, \u00e8 formata da una strofa di tre versi.\nNella terzina vengono usati pi\u00f9 frequentemente gli endecasillabi (fu Giovanni Pascoli ad interrompere la tradizione costruendo terzine di novenari) dove il primo verso rima con il terzo e nella successione delle terzine il secondo verso rima con il primo della terzina che segue.\nIn alcuni autori dell'Ottocento e del Novecento la rima pu\u00f2 non essere incatenata, come nel Pascoli di Myricae.\nLa quartina.\nLa quartina, per lo pi\u00f9 a rima alternata (ABAB) o incrociata (ABBA) \u00e8 una strofa composta da quattro versi che, come la terzina, pu\u00f2 vivere autonomamente. Si possono cio\u00e8 avere componimenti di sole quartine come nel caso della poesia \"Diana\" di Mario Luzi che \u00e8 composta da quattro quartine che seguono lo schema ABAB/CDED/FGFG/HILI.\nI versi che compongono la quartina di solito sono dello stesso metro e si hanno cos\u00ec quartine composte di 4 endecasillabi o di 4 settenari.\nSono state adottate soluzioni differenti solamente da quei poeti che hanno voluto imitare strofe di origine greco-latina. Un esempio ne \u00e8 la strofa strofa saffica che \u00e8 composta da tre endecasillabi e un quinario, oppure la strofa strofa alcaica composta di due doppi quinari, da un novenario e da un decasillabo.\nPreludio di \"Odi Barbare\" di Giosu\u00e8 Carducci \u00e8 un esempio della strofa saffica:\nLa sestina.\nLa sestina, che ha i primi quattro versi a rima alternata (ABAB) e gli altri due a rima baciata (CC), \u00e8 un genere metrico composto da sei versi e si distingue tra \"sestina narrativa\" (o serventese ritornellato o sesta rima) composta da due distici a rima alternata o incrociata e da un distico a rima baciata (ABABCC;ABBACC) che viene spesso usata per gli argomenti leggeri e scherzosi e \"Sestina Lirica\" che \u00e8 una variante della canzone con una struttura complessa che prevede sei stanze a strofe incatenate e parole-rima interamente ripetute. All'interno di una strofa le parole finali di ciascun verso non rimano tra di loro (ABCDEF) ma ritornano nei versi successivi secondo uno schema preciso chiamato retrogradatio cruciata: ultima, prima, penultima, seconda, terzultima, terza. Esempio: ABCDEF, FAEBDC, CFDABE, ECBFAD, DEACBF, BDFECA. Essa fu creata da Arnaldo Daniello, dai poeti provenzali, ed introdotta in Italia da Dante e da Francesco Petrarca. Essa fu usata da alcuni umanisti come Leon Battista Alberti e la vediamo apparire nei canzonieri del Cinquecento e Seicento e nelle raccolte dell'Arcadia.\nEssa viene usata dai poeti tedeschi romantici nell'Ottocento e nel Novecento da Gabriele D'Annunzio, Giuseppe Ungaretti, Franco Fortini.\nLa Rima reale.\nLa Rima reale ha i primi cinque versi a rima alternata (ABABB) e gli altri due a rima baciata (CC). Essa fu usata da alcuni poeti inglesi (Geoffrey Chaucer, Thomas Wyatt, Edmund Spenser, William Shakespeare, John Milton, William Wordsworth, William Morris, John Masefield e Emma Lazarus).\nL'ottava.\nL'Ottava, che \u00e8 formata dai primi sei versi a rima alternata e gli ultimi due a rima baciata \u00e8 il metro della poesia narrativa e in particolare dei poemi epici-cavallereschi, come l'\"Orlando furioso\" di Ludovico Ariosto (che riuscir\u00e0 ad utilizzarla con grande naturalezza e a sfruttarne tutte le potenzialit\u00e0, per questo l'ottava ariostesca ha anche il nome di \"ottava d'oro\") e la \"Gerusalemme liberata di Torquato Tasso\". Essa vive il suo periodo pi\u00f9 felice tra il Duecento e il Seicento, successivamente ripresa, anche se occasionalmente, da Giuseppe Giusti, Niccol\u00f2 Tommaseo e Gabriele D'Annunzio.\nSe ne attribuisce l'invenzione a Giovanni Boccaccio che la utilizz\u00f2 per primo in uno dei suoi poemi.\nPer distinguerla dall'Ottava siciliana, che non ha il distico finale (ABABABAB), viene spesso chiamata col pi\u00f9 preciso nome di \"Ottava Toscana\".\nTale strofa \u00e8 usata ancora oggi nella tradizione rurale della Toscana e del Lazio durante i \"contrasti\" (sfide a suon di ottave improvvisate).\nDerivato dell'ottava \u00e8 l'ottavina, usata prevalentemente durante i contrasti, \u00e8 un'ottava dove il primo verso deve riprendere sempre l'ultima rima dell'ottava precedente."}
{"id": "67562", "revid": "132266", "url": "https://it.wikipedia.org/wiki?curid=67562", "title": "Tuvok", "text": "Tuvok \u00e8 un personaggio della serie televisiva di fantascienza \"Star Trek - Voyager\" interpretato dall'attore Tim Russ.\nCaratteristiche.\nNell'universo di Star Trek, Tuvok \u00e8 un Vulcaniano che svolge la funzione di ufficiale tattico e della sicurezza sull'astronave USS \"Voyager\".\nStoria.\nNell'episodio di Voyager \"Flashback\" annota che la sua prima assegnazione avvenne quando aveva 29 anni, nel 2293, come ufficiale scientifico a bordo della USS \"Excelsior\" comandata dal capitano Hikaru Sulu (coerentemente con il film \"Star Trek VI - Rotta verso l'ignoto\") durante l'incidente di Khitomer. Durante il suo servizio ha sempre tenuto un comportamento molto formale con i non Vulcaniani, si \u00e8 voluto congedare dalla Flotta stellare per seguire il rituale del Kolinahr e ha trascorso sei anni su Vulcano per eliminare le sue emozioni. Durante il rituale \u00e8 avvenuto il \"pon farr\" e quindi si \u00e8 unito con T'Pel.\nAlcuni decenni dopo, e a seguito di molti ripensamenti, ha deciso di ritornare nella Flotta stellare ed \u00e8 stato assegnato alla USS \"Wyoming\" e in seguito all'incrociatore di classe Intrepid USS \"Voyager\" come secondo ufficiale. Delle incongruenze nei dialoghi tra lui e il capitano Kathryn Janeway rendono difficile determinare se fosse tenente o tenente comandante quando venne inserito nell'equipaggio della \"Voyager\"; nel primo episodio ha comunque il grado di tenente comandante. Prima della sua assegnazione finale, Tuvok aveva criticato le procedure tattiche di Janeway durante il corso tenuto sulla nave USS \"Billing\" nel corso dell'addestramento dei cadetti.\nNel 2371 Tuvok viene infiltrato tra i Maquis e contattato da Chakotay viene arruolato nel suo equipaggio. Grazie alle sue informazioni, la Voyager riesce a localizzare la nave maquis ma, prima che possa abbordarla, le due navi vengono trasportate dal guardiano nel quadrante Delta. La nave maquis risulta seriamente danneggiata e quindi l'equipaggio dei Maquis \u00e8 costretto a trasferirsi sulla \"Voyager\" unendosi all'equipaggio federale. Tuvok riprende le sue usuali mansioni sul ponte di comando.\nIn quel periodo la \"Voyager\" accoglie due abitanti del quadrante Delta, Neelix (un Talassiano) e la sua compagna Kes (una Ocampa). Tuvok riconosce in Kes delle capacit\u00e0 telepatiche e la spinge a svilupparle. Durante un incidente con il teletrasporto, Tuvok e Neelix rimangono fusi in un'unica entit\u00e0 chiamata Tuvix. Per separare le due individualit\u00e0 il capitano Janeway utilizza una procedura sperimentale, riuscendo quindi nell'intento.\nNella quarta stagione della serie Voyager, nell'episodio \"Repulsione\", nell'anno 2374 il capitano promuove Tuvok a tenente comandante. Lo aveva degradato a tenente durante l'episodio \"Fattori primari\" (prima stagione) per il comportamento tenuto con i Sikariani (anche se in realt\u00e0 l\u2019ultima volta che lo si vede con il grado tenente comandate durante l\u2019episodio 11 stagione 1 \u201ceroi e demoni\u201d). Nel 2377 la \"Voyager\" torna sulla Terra e Tuvok pu\u00f2 finalmente tornare da sua moglie e dai suoi quattro figli su Vulcano."}
{"id": "67568", "revid": "1417447", "url": "https://it.wikipedia.org/wiki?curid=67568", "title": "Bronte (disambigua)", "text": "Con il nome di Bronte (dal greco tuono) si intende uno dei tre ciclopi fabbri, autori delle saette di Zeus. Dalla figura mitologica ha preso origine toponomastica una citt\u00e0 della Sicilia e da questa altre citt\u00e0 nel mondo a seguito di moti migratori, nonch\u00e9 l'omonimo cognome."}
{"id": "67570", "revid": "117943117", "url": "https://it.wikipedia.org/wiki?curid=67570", "title": "Verso libero", "text": "Il verso libero (da non confondere con il verso sciolto) \u00e8 un verso che non rispetta per precisa scelta dell'autore n\u00e9 uno schema metrico n\u00e9 rime.\n\u00c8 chiamato 'libero', poich\u00e9 non si basa su un numero fisso di sillabe e si pu\u00f2 applicare a diverse realt\u00e0 metriche.\nQuesto tipo di verso, che viene cos\u00ec a esser privo di una costante identit\u00e0 metrica, si ritrova nella poesia delle origini, nei laudari del Duecento o nella poesia del Novecento.\n\u00c8 un pregiudizio molto diffuso che il verso libero sia da identificare con l'unica vera (e pura) poesia in \u00e0mbito contemporaneo, e che le cosiddette \"forme chiuse\" siano da rigettare in quanto portatrici di un effetto eccessivamente retorico.\nAlcuni studiosi, in particolare Pier Vincenzo Mengaldo, sostengono che non si possa parlare di \"verso libero\", ma che si debba piuttosto parlare di \"metrica libera\" o \"poesia libera\", sottolineando come sia necessario considerare un'opera lirica completa, e non solo il verso singolo, per poter valutare correttamente la sua appartenenza alla categoria della poesia libera. Questo vale specialmente per quanto riguarda la poesia novecentesca.\nNella poesia del Novecento.\nSoprattutto nella poesia italiana del Novecento nei confronti delle tradizionali forme metriche si \u00e8 attuato un rapporto molto pi\u00f9 libero.\nSotto il nome di \"verso libero\" viene compresa ogni forma di versi che, a differenza di quanto avveniva fino all'Ottocento, non rispondono alla regolarit\u00e0 di sillabe, accenti e forme strofiche e che comprendono diversi tipi di metro.\nLa categoria del verso libero pu\u00f2 essere schematizzata in tre differenti tipologie, anche se la realt\u00e0 risulta essere molto pi\u00f9 flessibile potendo essere quasi tutti i tipi di verso libero mescolati.\nSi distinguono principalmente:\nIl fenomeno del verso libero si evidenzia soprattutto nel periodo tra l'Ottocento e il Novecento nel momento di una accentuata rivoluzione del linguaggio dell'arte che non interessa solamente la letteratura ma anche la pittura, la scultura e la musica."}
{"id": "67571", "revid": "46291", "url": "https://it.wikipedia.org/wiki?curid=67571", "title": "Parco Regionale Etna", "text": ""}
{"id": "67573", "revid": "124720702", "url": "https://it.wikipedia.org/wiki?curid=67573", "title": "Neelix", "text": "Neelix \u00e8 un personaggio della serie televisiva di fantascienza \"Star Trek - Voyager\" interpretato dall'attore Ethan Phillips. Per quanto riguarda le sue attivit\u00e0 antecedenti alla sua unione all'equipaggio della nave stellare voyager, ha confessato di essere un trafficante di droga (ep. 7 stagione 2). Interessante \u00e8 la dinamicit\u00e0 del suo personaggio.\nCaratteristiche.\nNell'universo di \"Star Trek\", Neelix \u00e8 un alieno talassiano originario di Rinax; ha perso tutta la sua famiglia in una guerra talassiana e da allora sopravvive di espedienti.\nStoria.\nNell'episodio pilota di \"Voyager\", Neelix e la sua futura compagna Kes si uniscono all'equipaggio dell'astronave USS Voyager. Neelix si offre come guida del quadrante Delta e anche come cuoco. Durante la serie Neelix si occupa, oltre che della cucina, anche di animazione per sollevare il morale dell'equipaggio, molto provato a causa delle perdite subite e della lontananza forzata da casa. Neelix gradualmente conquista la fiducia dell'equipaggio e l'amicizia di molti dei suoi membri (in particolare di Tuvok), grazie alle proprie qualit\u00e0 umane, assumendo via via ruoli di maggiore responsabilit\u00e0 nella nave.\nVerso la conclusione della serie (nell'episodio \"La colonia\" della settima stagione), con il ruolo di ambasciatore della Federazione nel quadrante Delta, Neelix infine abbandona la Voyager per unirsi ad una comunit\u00e0 di profughi Talassiani di cui fa parte Dexa, una donna di cui si \u00e8 innamorato."}
{"id": "67577", "revid": "287204", "url": "https://it.wikipedia.org/wiki?curid=67577", "title": "Anne Bronte", "text": ""}
{"id": "67579", "revid": "13792", "url": "https://it.wikipedia.org/wiki?curid=67579", "title": "Maresciallo Tito", "text": ""}
{"id": "67581", "revid": "466539", "url": "https://it.wikipedia.org/wiki?curid=67581", "title": "Kes (personaggio)", "text": "Kes \u00e8 un personaggio immaginario del franchise di Star Trek, interpretato dall'attrice Jennifer Lien, che compare nella serie televisiva \"\". Ambientata nel ventiquattresimo secolo, la serie segue le avventure della USS \"Voyager\" e del suo equipaggio, composto da personale della Flotta Stellare e da Maquis, che dopo essere stati scaraventati nel Quadrante Delta dall'entit\u00e0 chiamata \"il Custode\", lontano dal resto della Federazione, cercano la una via per tornare a casa. Kes fa parte della specie Ocampa, una specie che possiede poteri telepatici ed ha un'aspettativa di vita media di nove anni, ed entra a far parte dell'equipaggio della nave dopo che la stessa si ritrova nel Quadrante Delta. A bordo lavora come assistente del Medico olografico d'emergenza e si occupa delle colture idroponiche della nave, inoltre durante la sua permanenza a bordo, lavora attivamente per sviluppare le sue capacit\u00e0 mentali, con l'aiuto di Tuvok.\nGli Ocampa furono immaginati originariamente come una specie di alieni Androgini. Per il ruolo di Kes \u00e8 stata scelta Jennifer Lien per il suo aspetto giovanile. Allo scopo di consentirle di interpretare al meglio le abilit\u00e0 mentali del personaggio furono condotti degli studi di parapsicologia. Michael Westmore ha creato il trucco prostetico per gli Ocampa, anche se nel corso della terza stagione la Lien ha sviluppato un'allergia allo stesso. Michael Piller ha aggiunto il personaggio di Kes per rendere i telespettatori pi\u00f9 empatici nei confronti del personaggio di Neelix, con il quale, all'inizio delle avventure della serie, ha una relazione. Ethan Phillips, l'attore che interpreta Neelix, ha apprezzato recitare le sue scene con la Lien e Kenneth Biller aveva sperato di poter esplorare la sessualit\u00e0 della coppia. Il personaggio di Kes venne cancellato dalla serie al termine della terza stagione per consentire l'introduzione del personaggio Sette di Nove, personaggio interpretato dall'attrice Jeri Ryan. Sebbene in quel periodo i critici credevano che ad essere cancellato sarebbe stato il personaggio Harry Kim, interpretato dall'attore Garrett Wang, dopo che l'attore fu citato da \"People Magazine\", la scelta della produzione cadde sul personaggio della Lien. I membri del cast di sceneggiatura rimpiansero la cancellazione di Kes dalla serie e questa decisione non piacque neanche all'attrice Kate Mulgrew, interprete del Capitano Kathryn Janeway.\nKes ha ricevuto critiche negative, anche se alcuni critici furono pi\u00f9 positivi nei confronti della performance della Lien. I commentatori hanno frequentemente asserito che il personaggio \u00e8 stato poco sviluppato. Sebbene la relazione di Kes con Neelix \u00e8 stata stroncata dall'amicizia di Kes con Tuvok e Tom Paris questa ha ricevuto reazioni positive. L'episodio 2x04 \" incentrato su Kes ha ricevuto critiche neutre, il ritorno di Kes nell'episodio 6x23 \", ultima apparizione nella serie, \u00e8 stato accolto in modo negativo.\nApparizioni.\nTelevisione.\nNata nel 2369 su Ocampa, un pianeta nel Quadrante Delta, Kes fa parte della specie Ocampa, una specie con poteri telepatici e con un'aspettativa di vita di nove anni. Prima dei fatti narrati nell'episodio pilota di \"Star Trek: Voyager\", Kes viveva con il suo popolo in una citt\u00e0 sotterranea ed isolata dalla superficie costruita da un'entit\u00e0 aliena chiamata il \"Custode\". Il Custode sentendosi colpevole per aver inavvertitamente distrutto l'ecosistema e l'atmosfera del pianeta si \u00e8 preso la responsabilit\u00e0 di curarsi degli Ocampa, facendoli evolvere isolati ma dipendenti da lui. All'inizio della serie Kes voleva lasciare l'enclave Ocampa per esplorare la galassia e sviluppare i suoi poteri psionici, si diceva che i suoi antenati fossero abili con questi poteri. Trovata una via per raggiungere la superficie di Ocampa, Kes viene catturata e torturata dai Kazon, popolo che bramava appropriarsi delle risorse della citt\u00e0 Ocampa. Kes viene salvata da Neelix e i due diventano una coppia.\nQuando il Custode realizza che sta morendo, per grantire che qualcuno possa continuare a prendersi degli Ocampa, rapisce dal Quadrante Alfa degli esseri nella speranza di trovare un compagno compatibile con il quale generare un prole. Nell'episodio pilota della serie, il Custode rapisce una nave Maquis e la nave stellare \"Voyager\" della Flotta Stellare ed i loro equipaggi. Kes aiuta i capitani delle due navi, Kathryn Janeway e Chakotay, a rintracciare i membri dispersi dei due equipaggi. Per evitare che i Kazon acquisiscano la tecnologia del Custode, Janeway distrugge la nave del Custode confinando entrambi gli equipaggi nel quadrante Delta. I due capitani decidono di unire i due equipaggi a bordo della Voyager e di intraprendere il viaggio verso il quadrante Alfa. Kes e Neelix si uniscono all'equipaggio facendo loro da guida.\nMentre \u00e8 a bordo della \"Voyager\", Kes inizia la coltivazione di un giardino idroponico per fornire frutta e verdura per i pasti dell'equipaggio. Kes, studiando per diventare assistente medico, intreccia una relazione di amicizia con il Dottore. Nel tempo che passa con il Dottore, Kes lo incoraggia a sviluppare le sue abilit\u00e0 sociali e spinge l'equipaggio a riconoscere in lui pi\u00f9 di un semplice ologramma. In \"Ladri di organi\", i Vidiiani espiantantano i polmoni a Neelix, e Kes gli salva la vita donandogli uno dei suoi. In \"Fertilit\u00e0\", le emanazioni provenienti da una forma di vita residente nello spazio causano in Kes una prematura entrata nella condizione di fertilit\u00e0, che nelle femmine degli Ocampa si pu\u00f2 verificare una sola volta durante il loro ciclo di vita. Kes e Neelix sono in disaccordo sul fatto di avere dei figli, ma quando Neelix dapprima titubante si convince a diventare padre, Kes decide non voler concepire un figlio. Quando la nave lascia lo spazio occupato dalle forme di vita, il Dottore determina che Kes ha attraversato un falso periodo di Fertilit\u00e0 e che sar\u00e0 in grado di entrare nel periodo di fertilit\u00e0 e concepire un figlio in futuro.\nNel corso delle prime due stagioni, Kes lentamente sviluppa i propri poteri psionici. Ha la visione della distruzione di un pianeta in \"Ancora una volta\" e la sua capacit\u00e0 di resistere ad un attacco telepatico che induce in trance l'equipaggio le permette si salvarlo in \"Visioni mentali\". Durante il viaggio Kes cerca di sviluppare le sue capacit\u00e0 mentali con l'aiuto del vulcaniano Tuvok, il quale la giudava con un approccio cauto ed incentrato sul controllo, ma quando la \"Voyager\" trova una seconda colonia Ocampa, ne \"Il potere della mente\", il loro leader Tanis prende Kes sotto la sua tutela per addestrarla ad espandere le proprie abilit\u00e0 mentali. Sotto la guida di Tanis, Kes sviluppa la pirocinesi, ma non \u00e8 in grado di controllare questo potere arrivando quasi ad uccidere Tuvok facendogli ribollire il sangue. Kes scopre che Tanis sta collaborando con la compagna del \"Custode\", \"Suspiria\", per distruggere la nave, ma Kes lo sottomette con i suoi poteri. Kes \u00e8 disturbata dai danni che pu\u00f2 arrecare con le proprie capacit\u00e0, ma Tuvok le ricorda che deve imparare il controllo, piuttosto che a temere impulsi cos\u00ec oscuri. In \"Il signore della guerra\", l'alieno Tieran prende il controllo del corpo di Kes e ne usa i suoi poteri mentali per organizzare un colpo di stato contro il dittatore del suo pianeta. Mentre \u00e8 sotto l'influenza di Tieran, Kes rompe con Neelix. L'equipaggio alla fine libera Kes dal controllo di Tieran e lo uccide, ma lei rimane traumatizzata dall'esperienza. Quando il Dottore inserisce nel suo programma altre personalit\u00e0, in \"Il lato oscuro\", sviluppa una personalit\u00e0 alternativa malvaggia e rapisce Kes dopo aver ferito il suo spasimante, Zahir. Una volta liberato il Dottore dalle altre personalit\u00e0, Kes considera di lasciare la \"Voyager\" e seguire Zahir, sebbene pi\u00f9 tardi decida di non seguirlo.\nIn \"Prima e dopo\", Kes vive brevi periodi della sua vita in ordine inverso, partendo dalla sua morte arrivando alla sua nascita. In questa timeline alternativa, lei \u00e8 coinvolta romanticamente con Tom Paris, ed hanno una figlia, Linnis. Linnis \u00e8 sposata con Harry Kim, e a loro volta hanno un figlio. in questa timeline, Kes partecipa alla battaglia della \"Voyager\", lunga un anno, con i Krenim e durante, quello che verr\u00e0 ricordato come l\"anno d'inferno\", viene infettata dai cronotoni rilasciati da un siluro che ha colpito la Voyager. Il Dottore la aiuta a tornare al suo sincronismo temporale, e Kes riporta le informazioni che ha acquisito sui Krenim e sul loro futuro attacco. Durante \"Il patto dello scorpione\", la \"Voyager\" viene coinvolta nel conflitto tra i Borg e la Specie 8472. In parte a causa dell'esposizione al potente flusso telepatico della Specie 8472, Kes incomincia ad evolvere in uno stato diverso di forma di vita. Ne \"L'addio di Kes\" per Kes non \u00e8 pi\u00f9 possibile rimanere a bordo della \"Voyager\", in quanto il suo potere minaccia di distruggere la nave. Una volta lasciata la nave Kes, prima di trasformarsi in energia vivente, impiega i suoi nuovi poteri per spingere la \"Voyager\" ed il suo equipaggio in salvo fuori dallo spazio Borg, 9.500 anni-luce pi\u00f9 vicini alla Terra.\nKes visita nuovamente la \"Voyager\" in \"Furia\". Kes, quasi al termine del suo ciclo vitale, sta sperimentando una perdita di memoria. Credendo erroneamente che Janeway l'avesse rapita da Ocampa, viaggia indietro nel tempo e negozia con i Vidiiani per portare in salvo a casa la giovane se stessa, promettendo loro accesso alla nave e di raccogliere gli organi dei membri dell'equipaggio. Quando il piano viene fermato, Kes crea un ologramma per la futura se stessa che le ricordi quanto fosse affezionata all'equipaggio e di quanto l'equipaggio si sia presa cura di lei. La Kes anziana saluta l'equipaggio prima di prendere la sua nave per riportarla su Ocampa.\nLibri.\nKes appare nei romanzi non canonici di \"Star Trek: Voyager\". Nella trilogia di romanzi \"Dark Matters\", \u00e8 conosciuta come l'\"Entity\" e si deduce che \u00e8 cambiata in materia oscura. Ha dimenticato il suo passato sella \"USS Voyager\" a causa della sua ascensione, ma lentamente recupera alcuni ricordi nel corso della trilogia. lei non contatta l'equipaggio e e le viene detto che \u00e8 una versione di se stessa di un universo parallelo, ma diversa dalla se stessa descritta nell'episodio \"Furia\". Tuttavia, Tuvok ne percepisce la sua presenza brevemente prima della sua partenza. Nel romanzo del 2012 \"The Eternal Tide\", Janeway, assimilata dai Borg, muore quando il Cubo Borg su cui si trovava viene stato distrutto. Kes la resuscita con l'aiuto del figlio di Q.\nIl personaggio appare anche nel romanzo \"Evolution\", il terzo della trilogia \"String Theory\", nel quale da alla luce un figlio che \u00e8 un ibrido Ocampa- con l'assistenza del Dottore e di Q. Il romanzo racconta che la Kes dell'episodio \"Furia\" era la in realt\u00e0 manifestazione del suo lato oscuro, causato come effetto collaterale dal confronto della stessa con un Nacene rinnegato. Dopo aver dato alla luce il figlio, Kes torna su Ocampa, dove si allude al fatto che il suo ecosistema stia iniziando a riprendersi grazie ad un temporale. Nel racconto breve \"Restoration\", incluso nell'antologia del 2001 \"Strange New Worlds V\", Kes sacrifica se stessa per far rinascere l'ecosistema di Ocampa. Una versione del personaggio dell'Universo dello specchio \u00e8 stata anche inclusa in diversi romanzi.\nSviluppo del personaggio.\nCreazione e casting.\nIl primo sviluppo della serie televisiva \"\" iniziarono nel luglio del 1993, nel corso di questo primo sviluppo i produttori avevano inizialmente immaginato gli Ocampa come una specie aliena androgina. Negli incontri successivi, i produttori hanno ampliato gli Ocampa danno loro una vita breve come quella degli efemerotteri. l'intenzione dei produttori era quella di far vivere Kes solamente per sette anni, con cambiamenti nel suo aspetto pianificati per ogni stagione per enfatizzare il suo invecchiamento. Il concetto di una razza androgina fu abbandonato quando nella prima descrizione dei personaggi Kes era definita di sesso femminile. Il personaggio inizialmente si doveva chiamare Dah. I produttori proposero un secondo Ocampa come parte del cast principale, questo doveva essere pi\u00f9 anziano e vicino al termine del suo ciclo vitale, ma tuttavia questa idea \u00e8 stata abbandonata a favore dell'introduzione del personaggio di Neelix, che fu aggiunto pi\u00f9 tardi nel cast principale. Kes era stata creata come una sorta di scout nel viaggio della USS \"Voyager\" attraverso il Quadrante Delta, prima che Neelix assumesse il suo ruolo di guida per la nave. Kes \u00e8 stata quindi reinventata come assistente medico. In una nota dell'agosto del 1993, la creatrice della serie Jeri Taylor suggeriva che Kes avesse delle abilit\u00e0 capacit\u00e0 superumane e che fosse coinvolta in una guerra con due fazioni. I produttori hanno discusso in merito alla natura dei poteri psichici del personaggio, portandoli a chiedere al produttopre associato Zayra Cabot ed al Joan Pearce Research informazioni sulla parapsicologia. quindi si sono accordarti sul fatto che Kes fosse interpretata con \"alcune capacit\u00e0 telepatiche\" per l'episodio pilota (\"Dall'altra parte dell'universo\"), con l'intenzione di affrontare la questione successivamente nei futuri episodi.\nQuando era in corso il casting per Kes, Il regista dell'episodio pilota \"Dall'altra parte dell'universo\", Winrich Kolbe, cercava un'attrice che \"potesse essere fragile, ma con una volont\u00e0 d'acciaio nascosta\". Furono perse in considerazione solo donne giovani con un'et\u00e0 di circa vent'anni o pi\u00f9 giovani I produttori assunsero Jennifer Lien basandosi sulla sua giovane et\u00e0 e sull'idea che lei potesse incarnare qualit\u00e0 in qualche modo infantili, la fragilit\u00e0 e la breve durata del ciclo vitale del personaggio. La Lien \u00e8 stata uno dei primi membri del cast ad essere assunti per la serie, e con i suoi diciannove anni, era la pi\u00f9 giovane attrice del cast. L'autore Stephen Edward Poe descrive il suo disagio durante le interviste promozionali a causa della giovane et\u00e0. La Lien aveva solo una conoscenza di base dell'universo di \"Star Trek\" prima di ricevere la parte, e questo le ha permesso di affrontare la sua performance senza ansia. Lei ha fatto l'audizione per la serie a causa dell'opportunit\u00e0 di interpretare una nuova specie aliena, spiegando in un'intervista che \"questo significava che poteva succedere qualsiasi cosa, e mi offre la possibilit\u00e0 di imparare e crescere come attrice\". L'attrice Jennifer Gatti, che nel corso della serie sarebbe stata una guest star nell'episodio \"Non sequitur (Non Sequitur)\", era la seconda scelta per il ruolo di Kes.\nRiguardo al ruolo di Kes in \"Dall'altra parte dell'universo (Caretaker)\", il creatore della serie Michael Piller ha detto che kes avrebbe dovuto invogliare il pubblico a prendere a cuore il personaggio di Neelix. Piller era preoccupato che l'episodio pilota avesse \"poca passionalit\u00e0\" a causa del fatto che l'attenzione fosse pi\u00f9 la sua trama basata sull'azione e l'avventura che sullo sviluppo dei singoli personaggi, spiegandolo dicendo: \"Il pi\u00f9 grande pericolo nella creazione dell'episodio pilota era che stava creando una storia della quale non importava a nessuno.\" Nel giugno del 1994, Robert Blackman ha creato i costumi per l'episodio pilota, parlando del costume per Kes ha rappresentato una sfida in quanto i produttori non erano ancora stati chiari sul personaggio e che la Lien era molto introversa. Nonostante le difficolt\u00e0 con Lien, ha chiarito che il cast e la troupe si sono divertiti a lavorare con lei. Blackman present\u00f2 un costume per Kes basato sulle fate, caratterizzato da colori pastello, anche se questo fu scartato dai produttori, che cercavano un guardaroba adatto. Il trucco per gli Ocampa \u00e8 stato sviluppato da Michael Westmore. Durante le prime riprese dell'episodio pilota, La Lien prov\u00f2 varie combinazioni di parrucche e protesi per le orecchie. Il direttore della fotografia Marvin V. Rush riprese tutte le versioni per il creatore della serie Rick Berman per ricevere la sua approvazione finale. Per le prime due stagioni della serie la realizzazione del trucco della Lien per trasformarla in Kes richiedeva tre ore. Nel proseguimento della serie, la Lien sviluppo una reazione allergica al materiale delle orecchie prostetiche. Dall'episodio \"Prima e dopo (Before and After)\", per adattarsi a questa situazione l'acconciatura di Kes fu cambiata, cos\u00ec che i capelli nascondessero le orecchie dell'attrice.\nCaratterizzazione e relazioni.\nNel copione dell'episodio \"Dall'altra parte dell'universo\", Kes viene descritta di \"una bellezza abbagliante, eterea, gracile e fragile\", con una \"dignit\u00e0 nel suo portamento, una prontezza nello sguardo, che suggerisce un essere con un'intelligenza potente\". Sul sito ufficiale di \"Star Trek\", il personaggio \u00e8 descritto come \"un sopravvissuto resistente e un po' ribelle\". In un'intervista del 1996, Jennifer Lien la caratterizza come \"forte, curiosa ed intelligente\" nonostante sia ancora \"un bambino, in un certo senso con le stesse paure, inibizioni e preoccupazioni che tutti noi abbiamo\". Lei vede il personaggio \"privo di cinismo, di precocit\u00e0, di pretenziosit\u00e0 o di sarcasmo\" a differenza dei tipici ruoli di giovani donne. Riferendosi a \"questo tipo di diversit\u00e0 nel personaggio\" come difficile da interpretare, lei lo apprezzava e diceva: \"\u00c8 una gioia far finta di essere questa creatura, cos\u00ec aperta a tutto ci\u00f2 che \u00e8 nuovo.\" L'autore Paul Ruditis ha riassunto il personaggio con la frase \"potere fragile\", che lui ha definito un paradosso. Durante le riprese, la Lien non riceveva informazioni in merito alle trame che coinvolgevano il suo personaggio fino a che non riceveva il copione finale. Diversamente dagli altri attori della serie, non ha fatto campagne per cambiare Kes, spiegando che sentiva \"che il mio contributo fosse maggiore recitando, che nella sceneggiatura\". Discutendo dello sviluppo delle abilit\u00e0 mentali del personaggio, la Lien dichiarava \"mostra un altro lato di Kes con la sua fiducia di essere in grado di scegliere la sua strada nella vita\" e vedeva le tentazioni come una chiave di lettura del suo personaggio. Angie Dahl di Comic Book Resources cita Kes come uno tra i primi venti pi\u00f9 potenti di \"Star Trek\", basandosi sui suoi poteri.\nIl regista Kolbe vedeva Kes come l'alter ego di Neelix, dicendo di loro che portavano nella serie romanticismo e commedia. Jennifer Lien e l'attore Ethan Phillips, che interpretava Neelix, dicevano che si erano diverti durante le riprese delle loro scene insieme. L'autore Ruditis li descrive come una coppia che sta avendo un \"tradizionale amore giovanile\", vedendo in Kes il partner dominante grazie alla sua capacit\u00e0 di dispensare la sua guida emozionale, e dichiara anche che sebbene la loro relazione \u00e8 stata introdotta nell'episodio pilota, era come un \"qualcosa di indefinito man mano che la serie andava avanti\". Lo sceneggiatore Kenneth Biller voleva stabilire la coppia come conviventi e sessualmente attivi, ma Taylor e Berman pensavano che Kes sembrasse troppo giovane per questa trama, Biller propose anche delle scene nelle quali il personaggio parlasse della prima volta in cui ha fatto sesso come modo per esplorare \"le stranezze della sessualit\u00e0 aliena\". Queste discussioni portarono al dialogo che fu inserito nell'episodio \"Fertilit\u00e0\". Ethan Phillips chiese agli sceneggiatori di dare una chiusura al rapporto della coppia dopo la loro rottura, ma loro rifiutarono dicendo: \"No, lasciamo stare, andiamo avanti.\" Sempre Phillips vedeva la rottura come \"torbida\" in quanto questa \u00e8 avvenuta quando Kes \u00e8 stata posseduta da un'entit\u00e0 aliena. I produttori avevano pensato ad una scena per l'episodio \"Il prezzo dell'onest\u00e0 (Fair Trade)\" nella quale Kes e Neelix avrebbero discusso dei cambiamenti nella loro relazione, ma fu tagliata a causa dei limiti di tempo nella durata dell'episodio. Nel 1997, parlando della coppia Rick Berman disse: \"c'era la relazione con Neelix che non funzionava tanto bene.\"\nKes ha una relazione genitore-figlio con Janeway, interpretata dall'attrice Kate Mulgrew e con il Dottore, interpretato da Robert Picardo. l'autore Ruditis vede la fiducia di Kes in Janeway come rappresentazione del suo desiderio di esplorare l'universo, mentre l'attore Robert Picardo vede Kes come una \"cassa di risonanza\" del Dottore e come \"confessore emozionale\" dello stesso, mentre lei lo guida nell'apprendimento di come \"diventare\" un essere umano. A seguito della cancellazione di Kes dalla serie, Picardo era preoccupato che il Dottore potesse essere relegato ad un ruolo tragicomico, quindi sugger\u00ec ai produttori di invertire la relazione del Dottore con Kes e mostrarlo mentre istruiva Sette di Nove circa l'umanit\u00e0. In alternativa, una relazione pi\u00f9 tetra che coinvolgeva il Dottore e Kes fu studiata per l'episodio \"Il lato oscuro (Darkling)\"; secondo lo sceneggiatore Joe Menosky, l'alter ego cattivo del Dottore doveva essere \"perversamente sessuale e sadico\" con un'attrazione \"psicosessuale\" per Kes. Menosky aveva previsto una scena nella quale il Dottore interagiva con diversi ologrammi di Kes sul ponte ologrammi, perfino eseguendo un intervento chirurgico su uno di essi. Il personaggio B'Elanna Torres aveva avuto poche scene con Kes, finch\u00e9 l'attrice Roxann Dawson, che la interpretava, non richiese una maggiore interazione tra le due.\nPartenza e ritorno.\nKes \u00e8 stata cancellata da \"Star Trek: Voyager\" durante la sua quarta stagione per favorire l'ingresso di Sette di Nove, interpretato da Jeri Ryan. L'attore Robert Beltran, che interpretava Chakotay disse che cambiare uno dei personaggi principale a met\u00e0 stagione era insolito per \"Star Trek\", sebbene Taylor credesse che fosse tipico per una serie alle sue ultime stagioni. I media credevano che sarebbe stato rimpiazzato l'attore Garrett Wang, che interpretava il personaggio Harry Kim, ma fu confermato grazie alla sua popolarit\u00e0 verso una specifica fascia demografica ed il suo ingresso nell'elenco delle 50 persone pi\u00f9 belle al mondo (\"50 Most Beautiful People in the World\") della rivista \"People\". Wang disse in merito: \"Il tempismo di questo, giusto durante la pausa della serie, certamente non poteva nuocermi nei rapporti con loro e mi ha permesso di rimanere nella serie.\"\nBerman e Taylor scelsero di cancellare Kes poich\u00e9 ritenevano che il personaggio non era stato adeguatamente sviluppato nel corso della serie. Il produttore esecutivo Brannon Braga considerava questa decisione come un \"fallimento dell'immaginazione degli sceneggiatori\". Braga chiese allo sceneggiatore freelance Bryan Fuller di sviluppare il concetto della partenza di Kes. Vedendo accettata l'idea proposta in prima riunione, Fuller aiut\u00f2 a riscrivere l'episodio finale per il personaggio \"L'addio di Kes\" e disse di avere \"realmente un vincolo\" con Kes durante la produzione dell'episodio. Juliette Harrison di \"Den of Geek!\" riporta l'uscita di Kes raffigurando l'ascensione ad un pi\u00f9 alto piano di esistenza come una scelta frequente del franchise. Wesley Crusher e Benjamin Sisko vengono citati come altri esempi.\nAlcuni dello staff di sceneggiatura erano dispiaciuti della cancellazione del personaggio di Kes, come Kenneth Biller che afferma: \"Ero un po' dispiaciuto quando Kes ha lasciato la serie, perch\u00e9 pensavo che fosse un personaggio interessante di cui scrivere, dal punto di vista fantascientifico, perch\u00e9 aveva certe... aveva abilit\u00e0 telepatiche, un ciclo vitale molto breve, aveva cose nel suo personaggio che spesso si prestavano a storie interessanti [...] Abbiamo perso qualcosa, perdendo il personaggio di Kes. L'attrice Kate Mulgrew, anche lei delusa dall'uscita della Lien dal cast, descrive questo come \"un grande dispiacere per me a molti livelli\" e come \"la separazione di un cast d'insieme che era estremamente speciale per me\".\nI produttori invitarono la Lien a tornare per l'episodio \"Furia\" in quanto volevano usare il suo personaggio \"per portare la storia avanti\". Berman disse che aveva promesso all'attrice che l'episodio sarebbe stata \"una storia straordinaria, e quindi una buona ragione per far tornare Kes\". La Lien aveva mantenuto aperto il suo conto di fatturazione come \"con la partecipazione\" della quarta stagione. Braga sviluppo l'idea per l'episodio \"Furia\", che \u00e8 stato scritto da Fuller e Michael Taylor. Anna L. Kaplan di \"Cinefantastique\" descrive il coinvolgimento di Fuller come \"ironico\" dato il fatto che aveva partecipato alla realizzazione dell'episodio in cui Kes aveva lasciato la serie. Jennifer Lien chiese di riscrivere l'episodio in quanto non si sentiva a suo agio con la storia. La risposta allergica che aveva sviluppato nel corso della terza stagione non si \u00e8 ripresentata nel corso delle riprese dell'episodio \"Furia\" in quanto non ha dovuto indossare il trucco prostetico per lungo tempo. Prima dell'episodio, la Lien aveva smesso di recitare per conseguire un titolo di studio in capo sanitario. Parlando del suo approccio all'episodio ha detto che vedeva difficile interpretare una versione diversa di Kes e farla interagire con gli altri personaggi che erano cambiati dalla sua ultima apparizione. La Lien ha preferito la sua recitazione nell'episodio \"L'addio di Kes\" rispetto a quella nell'episodio \"Furia\", in quanto ha detto che in quest'ultimo ha fatto \"molte scelte scadenti di recitazione\".\nGiudizio della critica.\nL'interpretazione della Lien ottenne alcuni giudizi positivi, nella recensione dell'episodio pilota \"Dall'altra parte dell'universo\", Kinsey Lowe di \"Variety\" l'ha elogiata scrivendone che era come una \"seducente miscela di ingenua meraviglia e di feroce dedizione\". Michelle Erica Green di \"Trek Today\" ha scritto che l'attrice \"rende convincente il dialogo pi\u00f9 stupido e la sceneggiatura pi\u00f9 generica avvincente\"; Green elogia la sua interpretazione negli episodi \"Il potere della mente\", \"Il signore della guerra\" e \"Prima e dopo\" definendole eccezionali. Alexandra August di Screen Rant ha scritto che la Lien \"ha fatto del suo meglio con ci\u00f2 che le era stato dato\" sebbene avesse la sensazione che l'attrice non potesse rendere il personaggio abbastanza \"dinamico\". la cancellazione di Kes nella quarta stagione fu lodata dalla critica, in quanto credeva che il personaggio fosse scarsamente sviluppato. Descrivendo Kes come \"dimenticabile\", Chris Snellgrove di Screen Rant la cita come un esempio di come certi personaggi vengono sottoimpiegati. Altri collaboratori alla pubblicazione ritenevano che Kes avrebbe potuto avere del potenziale se fossero state sviluppate ulteriori trame che incentrate sul suo breve ciclo vitale e i suoi poteri mentali. Alexandra August scrive che Kes era \"un personaggio interessante sulla carta\", e Gregory Thompson cita gli Ocampa come una delle specie pi\u00f9 affascinanti introdotte in \"Star Trek: Voyager\". Larry Bonko del \"The Virginian-Pilot\" era deluso dell'uscita di Kes dalla serie e riteneva che il personaggio \"dava sentimento alla serie\".\nLa relazione di Kes con Neelix \u00e8 stata soggetta a diverse critiche. Matt Wright di TrekMovie.com stronca la coppia definendola \"al limite del grossolano\", mentre Thompson cita la coppia come quella con la peggior chimica nella serie. Thompson e Tom Pritchard di Gizmodo ritengono che Kes avrebbe tratto benefici come personaggio se Neelix non fosse stato incluso nella serie. August ha criticato la frequenza in cui le trame che coinvolgevano Kes si svolgessero intorno alla sua vita sentimentale, d'altro canto, Thompson ha lodato l'attrazione di Tom Paris per Kes dicendo \"una buona impostazione di una relazione che lo guider\u00e0 ad essere un uomo migliore e pi\u00f9 responsabile per B'Elanna\". La relazione di Kes con Tuvok ha ricevuto sia critiche positive che negative, Nella sua retrospettiva dell'episodio \"Il potere della mente\", la Green ha elogiato il loro legame come un suggestivo \"bilanciamento tra l'ottimismo giovanile di Kes e la maturit\u00e0 della logica di Tuvok\". La August scrive che il loro \"reciproco rispetto e una naturale curiosit\u00e0 l'una per l'altro\" avrebbero potuto portare a una storia romantica ideale se Tuvok non fosse gi\u00e0 sposato. Viceversa, Il professore di Letteratura inglese David Greven \u00e8 stato critico su questo relazione data la differenza di et\u00e0 e di razza tra i due personaggi che l'avrebbe resa scomoda, in modo similare all'amicizia dello zio Tom con la piccola Eva nel romanzo del 1852 \"La capanna dello zio Tom\".\nI critici hanno dato giudizi sia positivi che negativi alla trama dell'episodio incentrato su Kes \"Fertilit\u00e0\", la Green e Marie Southard Ospina di \"Bustle\" lo hanno elogiato in quanto descrive la scelta di una donna di non avere un figlio senza essere giudicata mentre, lo scrittore David A. McIntee lo critica e lo descrive come una misera metafora della pubert\u00e0, della sindrome premestruale, della gravidanza in et\u00e0 adolescenziale, dell'aborto e della menopausa. I commentatori hanno messo in dubbio la plausibilit\u00e0 del fatto che le femmine Ocampa possano avere un figlio una volta nella vita in quanto questo porterebbe ad una inevitabile estinzione della specie. Il ritorno di Kes nell'episodio \"Furia\" ha ricevuto commenti negativi dalla critica, che ha trovato la sua caratterizzazione deludente. John Andrew di \"Den of Geek!\" cita l'episodio come un \"triste ma avvincente per lo studio sul personaggio\", Sebbene lo ritiene una \"soluzione abbastanza pacata\" per spiegare il cambiamento nella moralit\u00e0 di Kes. Edward James Hines di \"Trek Today\" ritiene che sarebbe stato difficile vedere gli episodi con la consapevolezza che \"Kes equilibrata, pacifica con comportamento curioso stava preparando se stessa ad un terribile shock che avrebbe subito in seguito\". La August critica gli sceneggiatori per \"indebolito l'intero percorso [del personaggio] dopo aver lasciato la Voyager\" per \"capitalizzare una Kes demonizzata\". I collaboratori di \"Trek Today\" si sono domandati perch\u00e9 l'episodio non abbia cambiato ulteriormente la timeline, come ad esempio correggendo la mancanza di azioni di Janeway e di Tuvok ne cambiamento di Kes che la porter\u00e0 al suo futuro declino."}
{"id": "67585", "revid": "1226", "url": "https://it.wikipedia.org/wiki?curid=67585", "title": "Il Comandante Mark", "text": ""}
{"id": "67589", "revid": "1226", "url": "https://it.wikipedia.org/wiki?curid=67589", "title": "Geocentrismo", "text": ""}
{"id": "67592", "revid": "2373", "url": "https://it.wikipedia.org/wiki?curid=67592", "title": "Terremoto dell'Oceano Indiano", "text": ""}
{"id": "67593", "revid": "2034231", "url": "https://it.wikipedia.org/wiki?curid=67593", "title": "Iotico", "text": "Lo Iotico \u00e8 una delle lingue artificiali utilizzate nel libro di fantascienza \"I reietti dell'altro pianeta/Quelli di Annares\" (\"The Dispossessed\"), di Ursula K. Le Guin. Lo Iotico \u00e8 parlato a A-Io, una superpotenza del pianeta Urras, una delle due ambientazioni in cui si svolge la storia (l'altra \u00e8 sul pianeta gemello Anarres, dove invece viene parlato il Pravico).\nCaratteristiche.\nA differenza del Pravico, lo Iotico \u00e8 una lingua naturale, e con molta probabilit\u00e0 presenta alcune irregolarit\u00e0 e complicazioni, ma il lettore non ne viene informato nel libro. Giudicando su quel poco che si conosce, le parole Iotiche tendono ad avere una struttura fonetica relativamente semplice, con poche consonanti, solo poche serie di consonanti, e molte vocali spesso unite insieme. Il libro contiene molti nomi che sembrano presentare caratteristiche proprie; nomi personali come: To, Atro, Saio Pae, Leia Asieo Odo, Vea, Doem, Oiie, Dearri, Tuio Maedda, e nomi di luoghi come: A-Io, Ieu Eun, Nio Esseia, Drio. Nomi con consonanti finali, come Efor e Rodarred, sembrano rari.\nLa societ\u00e0 Ioti \u00e8 fortemente gerarchizzata, e concordamente lo Iotico risulta possedere due registri o dialetti: uno per la classe alta, usato anche da qualche media (viene menzionato il \"telefax\"), e un basso registro per la classe dei lavoratori, i cosiddetti Nioti.\nQuesto \"Basso Iotico\" \u00e8 caratterizzato dalla riduzione di tutti i tempi verbali al presente. \nSecondo uno dei personaggi principali del libro (appartenente alla classe alta), lo Iotico impiegato nella stampa popolare, per essere letto dai Nioti, \u00e8 di qualit\u00e0 molto bassa, almeno tanto quanto lo sono le informazioni in esso contenute."}
{"id": "67594", "revid": "50869", "url": "https://it.wikipedia.org/wiki?curid=67594", "title": "Pravico", "text": "Il Pravico \u00e8 una delle lingue artificiali utilizzate nel libro di fantascienza \"I reietti dell'altro pianeta/Quelli di Anarres\" (\"The Dispossessed\"), di Ursula K. Le Guin. Il Pravico \u00e8 una lingua artificiale ausiliaria: nel libro, viene detto che il suo glottoteta \u00e8 una persona di nome Farigv. Viene parlato sul pianeta \"Anarres\", dove i seguaci della filosofa Laia Asieo Odo hanno scelto di andare in esilio per raggiungere l'obbiettivo di realizzare una societ\u00e0 anarchica funzionale. Anarres \u00e8 la luna semidesertica del pianeta madre di Odo, \"Urras\".\nPer quanto ne sappiamo, l'unica lingua parlata largamente su Anarres \u00e8 il Pravico, bench\u00e9 le poche persone che hanno contatti con Urras (principalmente commercianti ufficiali e scienziati) parlino anche Iotico, la lingua della nazione dominante di Urras, A-Io.\nLa premessa filosofica anarchica produce qualche interessante fenomeno linguistico, menzionato in alcuni passaggi dall'autrice. Per esempio, a causa dell'inesistenza della propriet\u00e0 privata, gli aggettivi possessivi (come \"mio\", \"tuo\", \"suo\") vengono solitamente evitati e rimpiazzati dal pi\u00f9 generale articolo definito (\"il\").\nL'eguaglianza dei sessi deriva automaticamente dai principi di Odo e quindi non esiste un termine in Pravico per indicare cosa fa un uomo ad una donna (e viceversa) durante un rapporto sessuale consensuale: esiste solo un verbo intransitivo (\"fare l'amore\") che deve avere un soggetto plurale. Per un atto sessuale visto come un'imposizione o come segno di dominazione, la sola alternativa \u00e8 l'uso di un verbo transitivo che significa \"violenza carnale\".\nNella societ\u00e0 Odoniana, l'autorit\u00e0 associata ai genitori ha poca importanza e la discendenza diventa non significativa. In base a questo, le parole che indicano \"madre\" e \"padre\" biologici non sono chiaramente distinte da quelle che si riferiscono a chi cresce un bambino (\"mamme\", \"tadde\") che non significano solo \"mamma\" o \"pap\u00e0\" ma coprono l'intero insieme dei genitori, parenti ed altre persone coinvolte direttamente nei contatti fisici ed emozionali coi bambini. La parola \"ammar\" significa \"fratello\" non in senso genetico ma come generale espressione di fraternit\u00e0.\nNonostante non sia detto esplicitamente nel testo, al Pravico mancano pronomi che mostrano gradi differenti di gentilezza o deferenza, tanto quanto titoli e altri termini che non fanno riferimento all'attuale funzione della persona.\nIl Pravico non \u00e8 una buona lingua per imprecare; il sesso non \u00e8 considerato osceno e gli dei non sono neanche menzionati. Il testo riporta che \"bastardo\" \u00e8 un insulto in Iotico ma si riporta come parola straniera non tradotta in Pravico poich\u00e9 ad Anarres, dove il matrimonio non esiste, non ha significato. Shevek, il personaggio principale del libro riflette sul significato delle istituzioni del \"matrimonio\" e della \"prostituzione\" che appaiono tra virgolette nel testo perch\u00e9 sta pensando in Iotico e non in Pravico.\nIl Pravico apparentemente non possiede una parola per \"foresta\", probabilmente perch\u00e9 su Anarres non esistono vere foreste, essendo per lo pi\u00f9 arido con al massimo piccole piante sparse ed arbusti. Allo stesso modo non esistono parole per molti animali comuni su Urras, come i cavalli, per istituzioni come le prigioni, per il gioco d'azzardo (dal momento che non esistono denaro o propriet\u00e0 che sia possibile scommettere) o per termini religiosi come \"inferno\".\nDescrizione linguistica.\nNel libro non si trovano molte informazioni linguistiche riguardo al Pravico. Non dice nulla della sua sintassi, morfologia o fonologia. La maggior parte delle parole in Pravico contenute nel libro sono nomi propri (generati casualmente da un computer) e sono parole bisillabi formate da cinque o sei fonemi (della forma CVCVC, dove C = consonante, V = vocale), se si considerano i gruppi \"sh\", \"gv\" and \"kv\" come singole consonanti, come probabilmente \u00e8. \"Gv\" compare numerose volte al termine delle parole (Kadagv, Farigv) ed all'inizio (Gvarab) e \"kv\" almeno una volta compare all'inizio parola (Kvetur) ed una volta nel mezzo (Takver), questo ne suggerisce l'uso come consonanti labiovelari. Oltre questo, gruppi di consonanti sembrano rari; c'\u00e8 una persona chiamata Trepil ed un'altra di nome Skovan. Gruppi di consonanti a fine parola non sono presenti nei pochi esempi a disposizione.\nParole come \"ammar\" e \"tadde\", cos\u00ec come nomi di luoghi come \"Abbenay\", sembrano indicare la presenza di consonanti lunghe/geminate a meno che Le Guin non usi le doppie consonanti come aiuto per la pronuncia come in inglese. Non sappiamo se \"Anarres\" e \"Urras\" siano parole proprie del Pravico moderno. Sicuramente esistevano prima dell'invenzione del Pravico, quindi potrebbero essere state prese in prestito dallo Iotico o da altre lingue precedenti, ma potrebbero anche essere adattamenti del Pravico, o pi\u00f9 semplicemente approssimazioni della pronuncia inglese."}
{"id": "67599", "revid": "1522738", "url": "https://it.wikipedia.org/wiki?curid=67599", "title": "Georgia (Stati Uniti d'America)", "text": "La Georgia (: ; in inglese , ) \u00e8 uno Stato federato degli Stati Uniti d'America, situato nella sezione sudorientale del paese (South Atlantic). La capitale \u00e8 Atlanta, che \u00e8 anche la citt\u00e0 pi\u00f9 popolosa.\nStoria.\nUltima colonia britannica del Nord America, fu fondata come provincia coloniale della Georgia sotto il regno di Giorgio II di Gran Bretagna nel 1732 da James Edward Oglethorpe, che ne fu il primo governatore, finch\u00e9 nel 1752 divenne Colonia della Corona. Allora il territorio cui si riferiva era decisamente pi\u00f9 ampio dell'attuale, includendo vaste zone che poi (1802), dopo lunghe controversie, furono \"lasciate\" dallo Stato della Georgia al Congresso e successivamente andarono a concorrere alla costituzione degli stati dell'Alabama e del Mississippi (territorio ad Ovest del fiume Chattahoochee fino al Mississippi). Lo scopo originale era quello di costituire uno \"stato cuscinetto\" (o \"colonia cuscinetto\") fra la Carolina del Sud e la Florida, allora colonia spagnola, per dare alla prima maggior sicurezza contro le incursioni ispaniche, e la Louisiana francese ad Ovest.\nDivenuto stato indipendente, fu ammesso nell'Unione nel 1780 e fu il quarto stato ad adottare la costituzione federale, ma il suo ingresso fu ratificato solo il 2 gennaio 1788.\nAllo sviluppo delle piantagioni di cotone, cui seguirono quelle della canna da zucchero, si accompagn\u00f2 il ricorso alla schiavit\u00f9 (per altro autorizzata in Georgia solo dal 1751), causa principale della guerra di secessione americana iniziata nel 1861, nella quale la Georgia si schier\u00f2 tra gli Stati confederati, e di cui furono famosi i \"Volontari della Georgia\" (\"Georgia Volunteers\"). Quando il generale Sherman occup\u00f2 la capitale Atlanta, nel settembre 1864, inizi\u00f2 il crollo della Confederazione. Fu riammessa nell'Unione federale solo nel 1870.\nGeografia fisica.\nConfina a nord-ovest con il Tennessee, a nord-est con la Carolina del Nord, ad est con la Carolina del Sud, a sud-est \u00e8 bagnata dall'oceano Atlantico, a sud confina con la Florida e ad ovest con l'Alabama.\nLe citt\u00e0 principali, oltre ad Atlanta, sono Athens, Augusta, Columbus, Macon, Rome, Savannah.\nHa una superficie di 153.910\u00a0km\u00b2, con distanze massime di 515\u00a0km da nord a sud e di 410\u00a0km da est a ovest. L\u2019estensione costiera misura 161\u00a0km.\nI fiumi principali sono il Savannah, l'Altamaha, l'Ocmulgee, alcuni dei quali formano rapide e cascate. I maggiori laghi sono il Sidney Lanier e il Sinclair, tutti artificiali.\nOrigini del nome.\nIl nome del territorio, originariamente destinato dal parlamento e da alcuni filantropi inglesi ad accogliere i debitori poveri della madrepatria all'inizio del Settecento, venne chiamato Georgia in onore del re Giorgio II (1683-1760), che aveva dato il permesso regale per lo stabilimento della colonia.\nEconomia.\nL'economia di questo stato si basa quasi completamente sull'agricoltura. La coltivazione principale \u00e8 quella del cotone, ma vi \u00e8 anche quella del mais e del riso. Molto diffusa l'industria cotoniera grazie al basso costo della manodopera. \u00c8 molto sviluppata anche l'industria della carta.\nSociet\u00e0.\nCitt\u00e0.\nLe citt\u00e0 pi\u00f9 popolose sono la capitale, Atlanta, Augusta, Columbus, Savannah e Athens, tutte sopra i 100.000 abitanti.\nDa una stima del 1\u00ba luglio 2017 queste sono le prime 10 citt\u00e0 per numero di abitanti:\nSport.\nNella capitale Atlanta hanno sede 4 squadre professionistiche:\nNella citt\u00e0 di Augusta viene disputato l'Augusta Masters, un importante torneo di golf."}
{"id": "67604", "revid": "123046174", "url": "https://it.wikipedia.org/wiki?curid=67604", "title": "Jack Tramiel", "text": "Nel 1955 ha fondato la Commodore, produttrice di alcuni tra i pi\u00f9 famosi home computer della storia dell'informatica quali il VIC-20, il Commodore 64 e la famiglia di computer Amiga. Costretto nel 1984 alle dimissioni dal consiglio di amministrazione della societ\u00e0 da lui fondata, avvia la Tramel Technologies che acquist\u00f2 nello stesso anno la divisione home computer di Atari da Warner Communications, creando la Atari Corporation.\nBiografia.\nLe origini e la prigionia ad Auschwitz.\nFiglio di ebrei polacchi, nacque nel 1928 a \u0141\u00f3d\u017a in Polonia ma la data di nascita \u00e8 incerta: alcune fonti riportano essere il 13 dicembre 1928 mentre in un'intervista rilasciata alla rivista tedesca \"Data Welt\" nel 1986 lo stesso Tramiel afferma di essere nato nel mese di settembre di quell'anno. Dopo l'invasione tedesca della Polonia nel 1939, Tramiel si trov\u00f2 a vivere la difficile esperienza dei bambini dell'Olocausto. La sua famiglia fu costretta con la forza a trasferirsi nel ghetto di \u0141\u00f3d\u017a, dove lui lavor\u00f2 in una fabbrica di pantaloni. Nel 1944 la sua famiglia fu mandata nel campo di concentramento di Auschwitz. Fu esaminato da Josef Mengele e scelto per una squadra di lavoro, dopodich\u00e9 lui e suo padre furono mandati al campo di lavoro di Alum vicino ad Hannover, mentre sua madre rest\u00f2 ad Auschwitz. Tramiel e suo padre vennero esaminati da Joseph Mengele, il genitore venne ritenuto morto di stenti nel campo di lavoro come molti altri, anche se Tramiel in seguito scopr\u00ec che fu ucciso con un'iniezione di gasolio, Jack fu poi salvato nell'aprile del 1945 dagli statunitensi.\nIl trasferimento negli USA.\nTramiel rimase due anni in Germania, curandosi e lavorando in una cucina delle truppe americane poi, nel novembre del 1947, Tramiel emigr\u00f2 negli USA dopo essersi unito in matrimonio con Helen Goldgrub, una ragazza che aveva conosciuto durante il periodo di prigionia e che lo segu\u00ec in America un po' di tempo dopo. Agli inizi del 1948 si arruol\u00f2 nell'esercito americano: contemporaneamente segu\u00ec un corso della IBM dove impar\u00f2 a riparare strumenti da ufficio, come le macchine da scrivere. Circa quattro anni dopo lasci\u00f2 l'esercito e si riun\u00ec con la moglie che lo aveva nel frattempo raggiunto. Per mantenere la famiglia entr\u00f2 a lavorare come dipendente in un negozio che riparava macchine da scrivere ma la paga percepita non era molto alta perci\u00f2 arrotondava facendo il tassista. Nel 1953 compr\u00f2 con un amico conosciuto durante il periodo trascorso nell'esercito un negozio di riparazioni di macchine da scrivere nel Bronx, chiamato \"Singer Trypewriters\". Tramiel cap\u00ec che avrebbe potuto fare pi\u00f9 soldi vendendo macchine nuove piuttosto che limitarsi alla riparazione e vendita di quelle usate, perci\u00f2 inizi\u00f2 ad importare macchine da scrivere dall'Europa, come le Adler, le Olympia o le italiane Everest.\nLa fondazione della Commodore.\nNel 1955 decise di trasferirsi in Canada per avere l'esclusiva delle Everest per il Nord-America. Fond\u00f2 una societ\u00e0 che chiam\u00f2 Commodore Portable Typewriter Company. Scelse la parola \"commodore\" vedendo una Opel Commodore nel traffico: il nome gli piacque perch\u00e9 aveva affinit\u00e0 con il mondo militare che aveva frequentato anni prima (in inglese \"commodore\" significa \"commodoro\") e gli ispirava autorit\u00e0; non aveva potuto infatti scegliere altri gradi superiori dell'esercito, come General o Admiral, perch\u00e9 erano gi\u00e0 stati presi commercialmente da altre aziende. A Toronto conobbe anche l'agente delle Everest, Erik Markus, un berlinese figlio di Willi Feiler, che produceva le calcolatrici meccaniche \"Feiler\", fabbrica che successivamente acquist\u00f2. Grazie alle conoscenze di Markus, Tramiel pot\u00e9 stringere contatti con un produttore cecoslovacco di macchine da scrivere da importare e rivendere a prezzi contenuti. Il Canada aveva per\u00f2 in quel periodo delle leggi che favorivano la produzione sul suolo nazionale: Tramiel si accord\u00f2 quindi con il produttore per la fornitura dei singoli componenti, che assemblava in macchine finite sul suolo canadese. Gli affari andavano bene e Tramiel decise di allargare la societ\u00e0. Per portare nuovi fondi scelse un finanziatore di nome C. Powell Morgan, capo della \"Atlantic Acceptance Company\". Nel 1962 decise di quotare in borsa la Commodore per recuperare i soldi da restituire al finanziatore: le azioni furono collocate a 2,50 dollari l'una. Nel 1965 la Atlantic fall\u00ec e Morgan fu accusato dal governo canadese di frode finanziaria, uso illecito di societ\u00e0 di comodo e valori gonfiati di azioni. Tramiel fu sospettato di complicit\u00e0 ma non fu mai incriminato per tali reati. Per salvare l'azienda, Tramiel decise nel 1966 di cedere il 17% della Commodore a un nuovo investitore, Irving Gould; l'operazione port\u00f2 nelle casse della societ\u00e0 400.000 dollari.\nAlla fine degli anni sessanta i giapponesi cominciarono a costruire calcolatrici meccaniche a basso costo, portando via fette di mercato alla Commodore. Gould convinse Tramiel ad un viaggio direttamente in Giappone per trovare il modo di competere con loro ma, durante la sua visita, vide che i costruttori asiatici stavano spostando il proprio interesse verso le calcolatrici elettroniche e che, quindi, le calcolatrici meccaniche avevano ormai fatto il loro tempo.\nLe calcolatrici elettroniche.\nAl rientro dal viaggio in Giappone, Tramiel decise di iniziare a lavorare anch'egli sulle calcolatrici elettroniche ed agli inizi degli anni settanta la Commodore divent\u00f2 un grande produttore di calcolatrici basate sui chip di Texas Instruments. Quest'ultima nel 1975 entr\u00f2 nel mercato delle calcolatrici a basso prezzo, tagliando fuori molti concorrenti, compresa la societ\u00e0 di Tramiel, che vide precipitare i suoi utili passando dai 60 milioni di dollari dei precedenti anni ai 5 milioni di perdita di quell'anno.\nEssendo essenzialmente un assemblatore, la Commodore non poteva competere con i prezzi praticati da chi, come la Texas Instruments, produceva in proprio buona parte dei componenti delle calcolatrici. Apr\u00ec una filiale nella Silicon Valley, dove erano presenti le sedi di molti fabbricanti di componenti elettronici, e si mise quindi alla ricerca di un produttore di chip, grazie anche alla nuova iniezione di fondi di Gould, che vers\u00f2 nelle casse della Commodore 3 milioni di dollari. La scelta ricadde su MOS Technology, una piccola compagnia della Pennsylvania che versava in problemi finanziari. MOS fu acquistata nell'ottobre del 1976 per 800.000 dollari, diventando parte della Commodore. Furono acquistate anche la \"Frontier\", un produttore di chip CMOS di Los Angeles, e \"MDSA\", un produttore di display LCD.\nL'incontro con Chuck Peddle e gli home computer.\nMOS Technology nel 1974 aveva prodotto l'anno precedente il MOS KIM-1, una scheda madre utilizzata dagli ingegneri della societ\u00e0 per aiutare gli sviluppatori che utilizzavano il chip MOS 6502, progettato da Chuck Peddle. Questo prototipo di computer, venduto a 245 dollari, aveva per\u00f2 riscosso un successo superiore alle aspettative, venendo comprato anche da semplici amatori; tuttavia Peddle convinse Tramiel che le calcolatrici erano prodotti che avevano fatto il loro tempo e che i computer avrebbero preso il loro posto, quast'ultimo vide le potenzialit\u00e0 di questo nuovo mercato e incaric\u00f2 Peddle della realizzazione di un home computer derivante dal KIM-1. Peddle studi\u00f2 quindi una macchina basata su quel prototipo, a cui aggiunse un chip video per la visualizzazione dei dati su monitor, 4 KB di RAM, un interprete BASIC della Microsoft, ed assembl\u00f2 il tutto in un case che includeva lo stesso monitor, una tastiera ed una unit\u00e0 a nastro magnetico. Per terminarne lo sviluppo Tramiel lanci\u00f2 una campagna pubblicitaria di prevendita su diverse riviste in cui il computer era venduto a 599 dollari, spedito entro 6 settimane. La raccolt\u00e0 port\u00f2 nelle casse della societ\u00e0 circa 3 milioni di dollari, con i quali fu portato a termine il Commodore PET. \nLa nuova macchina chamata \"Commodore PET\" fu presentata a gennaio del 1977 nella catena di negozi \"Radio Shack\", nella previsione che fosse venduta anche l\u00ec, e poi alle successive fiere West Coast Computer Faire e \"Chicago Consumer Electronics Show\" ed anche all'\"Hannover Messe\" in Germania. In quell'anno furono presentati anche altri home computer quali l'Apple II e il TRS-80, ma la Commodore ebbe il considerevole vantaggio di riuscire a distribuire il PET a livello mondiale nel giro di pochi mesi. Il PET fu un successo soprattutto in ambito didattico grazie al fatto che incorporava tutto il necessario per funzionare: una tastiera per immettere i dati, un monitor per vedere i risultati, un registratore per salvare i programmi. Nonostante i prezzi calassero, il PET inizi\u00f2 presto a soffrire della concorrenza, come l'Apple II o l'Atari 800, che utilizzavano uno schermo a colori potevano addirittura essere collegati ad un comune televisore come sostituto economico di un monitor dedicato. La Commodore rispose nel 1980 presentando il Commodore VIC-20, un computer dotato di un nuovo chip grafico con un supporto elementare ai colori che ebbe un grande successo. Nel 1982 nacque il Commodore 64 e due anni dopo nel 1984 i ricavi delle sue vendite superarono il miliardo di dollari.\nFu durante quel periodo che Tramiel coni\u00f2 la sua famosa frase \"Dobbiamo costruire computer per le masse, non per le classi\". In questo periodo ingaggi\u00f2 una dura guerra dei prezzi con la Texas Instruments, presente nel mercato dei computer col TI99; come risultato il prezzo del Commodore 64 scese di prezzo da 595 a 199 dollari; intanto i profitti calarono per tutti, ma molti produttori lasciarono il mercato mentre molti dei piccoli fallirono completamente.\nL'abbandono della Commodore e l'Atari Corporation.\nAnche la Commodore fu vittima della crisi che aveva essa stessa generata: gli attriti fra Gould e Tramiel portarono quest'ultimo a lasciare la societ\u00e0 il 13 gennaio 1984, ufficialmente per motivi personali, e a fondare una propria societ\u00e0, la \"Tramel Technology, Ltd.\", con l'intento di rimanere nel mercato dei computer. La societ\u00e0 fu chiamata \"Tramel\" (senza la \"i\") per evitare che il nome della sua societ\u00e0 fosse letto male cos\u00ec come veniva fatto del suo nome (in inglese \"Tra-meal\" invece che \"Tra-miel\"). Il 3 luglio di quell'anno Tramiel us\u00f2 le proprie risorse personali per acquistare da Warner Communications la Atari, a esclusione della divisione dei videogiochi, che divent\u00f2 Atari Games, complice anche la crisi dei videogiochi del 1983. La nuova societ\u00e0 venne chiamata Atari Corporation, e Tramiel tent\u00f2 di trasformarla in una \"nuova Commodore\", e decise come quasi tutte le societ\u00e0 di ignorare il mercato dei videogiochi: ci\u00f2 si rivel\u00f2 alla lunga un errore dato che da l\u00ec a poco quel settore rifior\u00ec, grazie anche all'arrivo del Nintendo Entertainment System sul mercato statunitense.\nTramiel si interess\u00f2 anche ad \"Amiga Inc.\", una piccola societ\u00e0 che stava sviluppando il prototipo di un nuovo computer. Atari, quando ancora era controllata dalla Warner, aveva prestato 1 milione di dollari ad Amiga Inc., che aveva bisogno di fondi per continuare lo sviluppo del proprio sistema, nella speranza di poter avere un contratto di esclusiva per la commercializzazione del nuovo hardware. Prima dello scadere del periodo entro il quale il prestito doveva essere restituito, Tramiel intu\u00ec che Amiga Inc. non avrebbe potuto rispettare la scadenza, e decise di offrire 98 centesimi di dollaro per azione per acquisire l'azienda. Questa offerta fece infuriare i vertici di Amiga Inc., che contattarono la Commodore per cercare di ottenere qualcosa di pi\u00f9. A due giorni dalla scadenza del prestito la Commodore tratt\u00f2 con Amiga Inc. per 4,25 dollari ad azione pi\u00f9 un prestito di 1 milione di dollari per permettere alla societ\u00e0 di restituire i fondi ad Atari, il tutto con la promessa che la Commodore avrebbe poi rilevato Amiga Inc.\nTramiel, perso il progetto Amiga, decise di terminare lo sviluppo del nuovo computer a cui gli ingegneri Atari stavano gi\u00e0 lavorando prima del passaggio alla Tramel, che fu presentato nel 1985 come Atari ST, il cui principale concorrente fu il Commodore Amiga. Alla fine degli anni ottanta Tramiel cedette la poltrona di presidenza di Atari a suo figlio Sam ma questi, nel 1995, ebbe un attacco di cuore e Tramiel fu costretto a tornare al timone della societ\u00e0.\nGli ultimi anni e la morte.\nNel 1996 Tramiel decise di vendere la societ\u00e0 alla JT Storage, nel cui consiglio di amministrazione conflu\u00ec pi\u00f9 tardi lo stesso Tramiel. La nuova societ\u00e0 non versava in buone acque e nel 1998 fu costretta a vendere ad Hasbro Interactive la propriet\u00e0 intellettuale di Atari Corporation per 5 milioni di dollari. Questa cifra, seppur notevole, non serv\u00ec a salvare la JT Storage dalla bancarotta: nel 1999 la societ\u00e0 fall\u00ec definitivamente.\nRitiratosi a vita privata presso la sua abitazione a Monte Sereno, California, Jack Tramiel mor\u00ec a 83 anni domenica 8 aprile 2012 presso lo Stanford Hospital di Palo Alto, California, per una crisi cardiaca."}
{"id": "67609", "revid": "1318658", "url": "https://it.wikipedia.org/wiki?curid=67609", "title": "Astrid Lindgren", "text": "Biografia.\nAstrid Anna Emilia Ericsson nacque, seconda di quattro figli, a Vimmerby, nella regione dello Sm\u00e5land (Svezia meridionale) dove trascorse la sua infanzia nella fattoria di famiglia.\nIl clima familiare, che spesso l'autrice ha descritto, fu molto sereno. La sua infanzia felice e spensierata fu anche la principale fonte di ispirazione per i suoi libri.\nFin da piccola am\u00f2 la lettura. Dal 1924 al 1926 lavor\u00f2, prima, come correttrice di bozze e, poi, scrivendo piccoli contributi in un giornale locale (Vimmerby Tidning).\nAll'et\u00e0 di diciotto anni, a causa di una sua gravidanza fuori dal matrimonio, fu costretta a trasferirsi a Stoccolma per sfuggire al clima di moralismo e disapprovazione. And\u00f2 a Copenaghen per la nascita del primo figlio, Lars, e le difficolt\u00e0 economiche la costrinsero a darlo in affidamento ad una famiglia della capitale danese.\nNel 1928 trov\u00f2 un impiego in un ufficio dell'Automobile Club del Regno (Kungliga Automobil Klubben). Nel 1930 la madre affidataria di Lars si ammal\u00f2 e Astrid port\u00f2 il figlio per un anno nella casa dei genitori. Il figlio torn\u00f2 poi da lei a seguito del matrimonio di Astrid con il suo capo ufficio Sture Lindgren nel 1931. Nel 1934 nacque la figlia Karin.\nNel 1941 Karin ebbe una polmonite e ogni sera la madre si sedeva vicino al suo letto e le raccontava delle storie e fiabe. Accadde che una sera Karin le chiese la storia di Pippi Calzelunghe, un nome che si era inventata al momento: vista la stranezza del nome, la Lindgren decise che anche la storia della bambina dovesse essere oltremodo fuori dal comune. A Karin piacque cos\u00ec tanto la prima storia di Pippi che ne chiese sempre altre e negli anni seguenti Pippi divenne il principale personaggio dei racconti di casa Lindgren. Nel 1944, a causa di una caduta sul ghiaccio, la Lindgren si slog\u00f2 una caviglia e fu costretta a letto; in quei giorni stenograf\u00f2 le storie di Pippi e scopr\u00ec che scrivere era divertente quanto leggere. Successivamente trascrisse Pippi in un manoscritto, da lei anche illustrato, che don\u00f2 alla figlia per il suo decimo compleanno.\n\"Pippi Calzelunghe\" fu poi pubblicato nel 1945 (\"Pippi L\u00e5ngstrump\" edizione \"Rab\u00e9n &amp; Sj\u00f6gren\"). Tra il 1946 e il 1970 lavor\u00f2 come editor di una collana per l'infanzia della editrice Rab\u00e9n &amp; Sj\u00f6gren.\nSuo marito Sture mor\u00ec nel 1952.\nI suoi libri sono stati tradotti in pi\u00f9 di 70 lingue, dall'arabo allo zulu. \"Pippi Calzelunghe\" ed \"Emil\" sono i suoi libri pi\u00f9 noti ma Astrid Lindgren scrisse pi\u00f9 di 115 altri racconti, inclusi gialli, racconti di avventura, fantasy e lavori per la televisione svedese e il cinema.\nFu molto impegnata nella difesa dei diritti dei bambini e degli animali.\nAlla Lindgren sono stati assegnati numerosi premi per il suo lavoro tra i quali il Premio Hans Christian Andersen nel 1958, il Lewis Carroll Shelf Award nel 1973 per \"Pippi Calzelunghe\", l'International Book Award dell'UNESCO, nel 1993 e il Right Livelihood Award (conosciuto anche come \"Premio Nobel Alternativo\"), nel 1994, e numerose altre onorificenze e lauree honoris causa di numerose universit\u00e0.\nNel 1997 fu nominata personaggio svedese dell'anno ed in risposta a quest'ultima onorificenza disse: \nNel novembre 2001, quando le fu chiesto cosa desiderasse per il suo 94\u00ba compleanno, disse: \nMuore il 28 gennaio 2002 all'et\u00e0 di 94 anni a Stoccolma.\nSempre nel 2002 il governo svedese ha istituito un premio letterario per la letteratura infantile e per ragazzi dedicato alla scrittrice, l'Astrid Lindgren Memorial Award. Il premio ha un valore di 5 milioni di corone svedesi (circa 480.000 euro), attualmente il premio di maggior valore per questo tipo di arte.\nNel 2002 \u00e8 stato pubblicato in Svezia il libro \"C'era una volta una fattoria\" (non tradotto in italiano) della sorella minore di Astrid Lindgren, Stina Hergin (1911\u20132002) che racconta l'infanzia delle due sorelle nella tenuta del padre.\nOpere.\nLe opere di Astrid Lindgren furono inizialmente tradotte e pubblicate in Italia da Annuska Palme e da Donatella Ziliotto nella collana di libri per ragazzi Il Martin Pescatore da lei fondata per la Vallecchi, nel 1958. Scomparse dal mercato in seguito al fallimento dell'editore, alcune di esse sono state poi ripubblicate, conservando le illustrazioni originali, tra gli anni ottanta e novanta da gl'Istrici della Salani, fondati sempre da Ziliotto nel 1987.\nTra le opere tradotte in italiano:\nPubblicati da Iperborea:"}
{"id": "67610", "revid": "767487", "url": "https://it.wikipedia.org/wiki?curid=67610", "title": "Dio (gruppo musicale)", "text": "I Dio sono stati un gruppo musicale hard rock/heavy metal formato nell'ottobre 1982 da Ronnie James Dio, in precedenza gi\u00e0 noto per essere stato il cantante di altre famose heavy metal band quali Elf, Rainbow e Black Sabbath.\nNell'arco della carriera, il gruppo ha pubblicato dieci album in studio e la sua formazione ha sub\u00ecto negli anni svariati cambiamenti, con l'eccezione del leader e fondatore Ronnie James Dio. In un'intervista, disponibile sull'edizione speciale della re-release di \"Holy Diver\", Dio afferma di non aver mai avuto intenzione di iniziare una carriera solista, bens\u00ec di formare una nuova band con l'amico e batterista Vinny Appice, anch'egli uscito dai Black Sabbath.\nBiografia.\nFuoriusciti dai Black Sabbath per vari disaccordi, nel 1982 Ronnie James Dio e il batterista Vinny Appice formarono insieme un nuovo gruppo, chiamato Dio. Successivamente, si aggiunsero l'ex Rainbow e Wild Horses Jimmy Bain al basso e l'ex Sweet Savage Vivian Campbell alla chitarra.\nNel maggio 1983 il gruppo pubblica l'opera prima \"Holy Diver\", nella quale Ronnie James Dio, oltre a cantare, suona la tastiera (compito che divide con Bain). Onde evitare che il frontman sia relegato dietro a una tastiera durante i concerti, la band recluta il tastierista Claude Schnell.\nIl secondo album del gruppo \u00e8 \"The Last in Line\" (pubblicato il 2 luglio del 1984), seguito da \"Sacred Heart\", pubblicato il 15 agosto 1985. Durante il tour che accompagna l'uscita di quest'ultimo album la band registra vari pezzi che vengono poi pubblicati nel mini LP \"Intermission\" insieme alla nuova canzone \"Time to Burn\".\nNel 1986 Vivian Campbell lascia la band per unirsi agli Whitesnake e viene sostituito da Craig Goldy (che suona per la prima volta proprio su \"Time to Burn\"). Il 21 luglio 1987 esce \"Dream Evil\", quarto studio album dei Dio.\nA questo punto la formazione subisce profondi cambiamenti: arrivano nuovi musicisti tra cui il sedicenne chitarrista Rowan Robertson, il bassista Teddy Cook, il batterista Simon Wright e il tastierista Jens Johansson. La nuova band pubblica \"Lock Up the Wolves\" nel 1990.\nNel biennio 1991-1992 Ronnie torna nei Black Sabbath con i quali pubblica un solo album, \"Dehumanizer\" nel 1992. Dopo questa breve esperienza, Ronnie ricostituisce i Dio, di cui fa ora parte il chitarrista sudafricano Tracy G. (Tracy Grijalva), il rientrante Vinny Appice alla batteria, l'ex Dokken Jeff Pilson al basso e Scott Warren alle tastiere. Durante questa nuova stagione del gruppo vengono pubblicati gli album \"Strange Highways\", \"Angry Machines\" e \"\". In questo periodo, il gruppo termina di scrivere canzoni a tema fantastico e si concentra su questioni e problemi moderni.\nInoltre sempre nello stesso anno, partecipano in Svezia a un tour in compagnia di Manowar e Mot\u00f6rhead, chiamato \"Monsters of the Millennium Tour\".\nNel 2000 rientrano Bain, Wright e Goldy per l'ottavo studio album di Dio, \"Magica\", che presenta un ritorno al classico sound della band, a cui viene dato un tocco moderno, tramite l'incrementato uso delle tastiere. Prima del completamento del disco successivo, \"Killing the Dragon\", pubblicato nel 2002 dalla Spitfire Records, Goldy lascia per problemi personali e viene sostituito da Doug Aldrich, il quale cede il posto a Goldy nell'estate del 2003 per entrare nei Whitesnake. Successivamente, anche Bain lascer\u00e0 il gruppo.\nNel 2004 vede la luce il decimo lavoro dei Dio, \"Master of the Moon\", pubblicato il 7 settembre negli Stati Uniti dalla Sanctuary Records e il 30 agosto in Europa dalla SPV Records. Per l'occasione si riunisce alla band Jeff Pilson al basso. L'anno seguente esce il live \"Evil or Divine - Live in New York City\", una registrazione dello stesso spettacolo gi\u00e0 visto nell'omonimo DVD del 2003. Ronnie sosterr\u00e0 di non aver avuto alcun controllo su quest'ultimo album in quanto aveva gi\u00e0 lasciato la casa discografica quando \u00e8 stato pubblicato.\nSempre nel 2005, la band inizia un tour (che tocca America Latina, Giappone, Europa e Russia) intitolato \"An Evening with Dio\". Lo spettacolo \u00e8 diviso in due parti: la prima \u00e8 formata da una normale selezione di pezzi, mentre nella seconda viene eseguito per intero lo storico album del 1983 \"Holy Diver\". Pare che una delle serate in Russia sia stata filmata per essere poi pubblicata in un DVD live.\nNel 2007, i membri dei Black Sabbath annunciarono che si sarebbero riuniti con Ronnie James Dio sotto il nome di Heaven &amp; Hell. Il gruppo pubblic\u00f2 l'album \"The Devil You Know\" nel 2009.\nIl 16 maggio 2010, dopo una battaglia contro un cancro allo stomaco viene a mancare Ronnie James Dio, decretando il definitivo scioglimento dei Dio.\nNel maggio 2012 si \u00e8 riunita parte della vecchia formazione del gruppo composta da Vivian Campbell (chitarra), Vinny Appice (batteria), Jimmy Bain (basso), Claude Schnell (tastiera) con il cantante Andrew Freeman in sostituzione di Ronnie James Dio. Il nuovo progetto ha preso il nome di Last in Line."}
{"id": "67612", "revid": "599013", "url": "https://it.wikipedia.org/wiki?curid=67612", "title": "Harry Kim", "text": "Harry Kim \u00e8 un personaggio della serie televisiva di fantascienza \"Star Trek - Voyager\" interpretato dall'attore Garrett Wang. Nell'universo di Star Trek \u00e8 guardiamarina ufficiale OPS e delle comunicazioni a bordo dell'astronave USS Voyager.\nStoria.\nHarry Kim \u00e8 nato nel 2349 (lo stesso anno di Wesley Crusher). Suona il clarinetto nella \"Juilliard Youth Symphony\" ed ha una fidanzata di nome Libby.\nDopo essersi graduato all'Accademia della flotta stellare nel 2370, \u00e8 stato assegnato all'astronave Voyager nel 2371 e seguentemente \u00e8 stato sbalzato nel quadrante Delta con l'astronave. \u00c8 uno dei membri dell'equipaggio che pi\u00f9 soffre per la lontananza dalla sua famiglia. Kim viene quasi sempre assegnato a missioni pericolose, il personaggio riesce quasi sempre a mantenersi calmo, anche se talvolta la sua inesperienza lo porta a creare delle situazioni umoristiche.\nNel 2372 l'intera astronave \u00e8 stata duplicata da un'anomalia temporale. Subito dopo una falla nell'astronave originale ha provocato la morte del giovane. Un suo duplicato, proveniente dalla seconda Voyager, \u00e8 salito sulla Voyager originale mentre la copia veniva fatta autodistruggere per impedire un tentativo di abbordaggio da parte dei Viidiani.\nIn una linea del tempo alternativa Chakotay e Kim pilotano una navetta modificata con una nuova tipologia di propulsione in grado di riportare la Voyager sulla Terra. Durante l'esperimento, Kim trasmette dei dati errati alla Voyager, provocando un atterraggio di emergenza della stessa su un pianeta ghiacciato del quadrante Alfa, con la conseguente morte dell'equipaggio. Chakotay e Kim studiano per quindici anni il modo di evitare la tragedia e infine riescono a inviare indietro nel tempo un messaggio per evitare la catastrofe.\nIn una delle prime versioni di un programma olografico del Dottore chiamato \"Fotoni siate liberi\" un personaggio assomiglia fisicamente a Kim, pur essendo caratterialmente una persona riprovevole.\nKim \u00e8 stato un Guardiamarina in tutte e sette le stagione di Voyager ma in un futuro alternativo mostrato in \"Prima e dopo\" viene promosso a tenente e in un altro visto nell'episodio \"Fine dei giochi\" Kim nel 2404 \u00e8 il Capitano dell'astronave USS Rhode Island. Nell'episodio \"La Nightingale\" Kim si trova temporaneamente al comando di un'astronave aliena in missione umanitaria.\nDurante la serie Harry Kim muore tre volte."}
{"id": "67614", "revid": "1452073", "url": "https://it.wikipedia.org/wiki?curid=67614", "title": "Dottore (Star Trek)", "text": "Il Dottore \u00e8 un personaggio della serie televisiva di fantascienza \"Star Trek - Voyager\" interpretato dall'attore Robert Picardo. Nell'universo di \"Star Trek\", il Dottore \u00e8 un sofisticato programma informatico che simula un medico (medico olografico d'emergenza o MOE) a bordo della nave stellare \"USS Voyager\".\nNella serie \"Star Trek: Voyager\".\nIl Dottore viene attivato sulla \"USS Voyager\" dopo la morte dell'ufficiale medico di bordo e rimane attivo per tutte le sette stagioni del telefilm, durante le quali la \"Voyager\" cerca di tornare sulla Terra.\nAll'inizio delle serie il Dottore viene indicato come un programma di emergenza, da utilizzare solo in caso di temporanea inabilit\u00e0 dell'ufficiale medico, ma durante la prima puntata l'intera squadra medica della Voyager muore e quindi il capitano Kathryn Janeway si vede costretta a rendere la qualifica del medico olografico da temporanea a definitiva.\nNei primi episodi, a ogni attivazione il Dottore appare ripetendo sempre la stessa frase: \"Specificare la natura dell'emergenza medica\". Durante lo svolgersi delle sette stagioni, il Dottore tuttavia evolve e acquisisce aspirazioni, emozioni e sentimenti umani. Sviluppa delle relazioni personali con molti membri dell'equipaggio e cerca di migliorare la propria programmazione originaria, aggiungendovi delle capacit\u00e0 artistiche. Diventa un cultore dell'Opera (interpretando solo famosi brani italiani) oltre che un discreto cantante lirico.\nI membri dell'equipaggio dimostrano inizialmente un rapporto conflittuale con il medico, ma in seguito l'atteggiamento generale cambia e il Dottore viene considerato alla stregua di un essere senziente e di un membro dell'equipaggio, divenendo un amico per alcuni. Questa apertura mentale non \u00e8 condivisa da tutte le specie aliene incontrate dalla Voyager, molte delle quali faticano a riconoscergli lo status di essere senziente. Durante la serie vengono spesso trattati i temi delicati derivanti dall'avere come membro dell'equipaggio una forma artificiale che appare dotata di sentimenti ed emozioni. La programmazione del Dottore evolve fino al punto di provare dei sentimenti per Sette di Nove, ma visto che costei non ricambia il Dottore decide di desistere.\nNel corso della serie al Dottore viene fornito un emettitore olografico mobile, dispositivo (proveniente dal futuro) che gli permette di spostarsi lungo tutta l'astronave e non soltanto nell'infermeria o nel ponte ologrammi, o anche di sbarcare dalla Voyager. Successivamente aggiunge alla sua programmazione originaria il modulo COE (capitano olografico d'emergenza) per poter sostituire gli ufficiali di comando in caso di loro mancanza temporanea dall'astronave, come effettivamente succede in alcune occasioni.\nUn tema ricorrente della vita del Dottore \u00e8 la scelta del suo nome. La Flotta Stellare non gli aveva fornito un nome e quindi per molto tempo egli rimane senza, per adottare in seguito i nomi di Schmullus, Schweitzer (come Albert Schweitzer), Van Gogh e altri per poi, in un futuro alternativo, scegliere il nome di Joe. Per la famiglia olografica che si crea nell'episodio \"Vita reale\" sceglie il nome di Kenneth. Nei primi episodi il Capitano parlando del Dottore si riferisce a lui come Zimmerman, come il cognome dello scienziato suo creatore. In un episodio, fra i nomi di celebri medici del passato, prende in considerazione anche Spock (riferendosi al celebre pediatra Benjamin Spock) rifacendosi cos\u00ec alle gag in cui questi veniva confuso con l'omonimo personaggio della serie classica che spesso viene citato erroneamente proprio come \"Dottor\" Spock.\nNell'episodio \"In un batter d'occhio\" il Dottore scende su un pianeta dove la vita scorre molto rapidamente. Rimane sul pianeta per un tempo di tre anni (riferito al tempo locale) e durante quel periodo riesce ad avere una figlia di nome Jason Tabreez.\nPrimo contatto.\nIl personaggio del Dottore fa un cameo nel film \"Primo contatto\". Quando la dottoressa Beverly Crusher si ritrova con l'infermeria sotto attacco dei Borg decide di attivare il Dottore olografico d'emergenza per distrarre i Borg e guadagnare tempo per poter fuggire. Il Dottore in quel caso dice alla dottoressa Crusher \"Sono un dottore, non un portinaio\", con un chiaro riferimento alla classica frase del dottor McCoy in \"Il mostro dell\u2019oscurit\u00e0\" (The Devil in the Dark) \"Sono un dottore, non un muratore!\"."}
{"id": "67619", "revid": "400694", "url": "https://it.wikipedia.org/wiki?curid=67619", "title": "Guinan", "text": "Guinan \u00e8 un personaggio della serie televisiva di fantascienza \"Star Trek - The Next Generation\" interpretata dall'attrice Whoopi Goldberg. Nell'universo di Star Trek, Guinan \u00e8 una El Auriana che gestisce il bar di prora sull'astronave Enterprise D. Ha una lunga amicizia con il Capitano Jean-Luc Picard, infatti \u00e8 quest'ultimo che l'ha invitata a lavorare sull'Enterprise.\nIl personaggio.\nGuinan proviene dal pianeta El-Auria. Il suo popolo, noto con il soprannome di \"gli ascoltatori\", \u00e8 stato disperso nella galassia dall'invasione Borg del suo settore. Si \u00e8 rifugiata a bordo del vascello El-Auriano Lakur (nel 2293) e, quando questo vascello \u00e8 rimasto intrappolato nella stringa di energia Nexus, \u00e8 stata salvata dall'Enterprise B. Successivamente (2365) \u00e8 stata imbarcata a bordo dell'Enterprise D, e vari anni dopo (nel 2379) \u00e8 stata ospite al matrimonio tra William Riker e Deanna Troi.\nLa sua specie ha un'aspettativa di vita superiore a quella umana. Nell'episodio di TNG \"Un mistero dal passato\" si scopre che Guinan aveva gi\u00e0 visitato la Terra nel XIX secolo e conosciuto Mark Twain. Guinan dimostra di avere dei poteri metafisici e di percepire il flusso del tempo in modo differente dal resto dell'equipaggio, \u00e8 infatti in grado di percepire alterazioni della linea del tempo. Q, pur essendo onnipotente, teme Guinan e quelli della sua specie.\nIl nome del personaggio deriva da una famosa gestrice di saloon, Texas Guinan.\nIl personaggio di Guinan \u00e8 stato scritto appositamente per l'attrice Whoopi Goldberg, che aveva espresso il desiderio di recitare nella serie \"The Next Generation\". Guinan ha debuttato all'inizio della seconda stagione di , assieme alla dottoressa Katherine Pulaski."}
{"id": "67634", "revid": "400694", "url": "https://it.wikipedia.org/wiki?curid=67634", "title": "Specie 8472", "text": "Nell'universo fantascientifico di \"Star Trek\" Specie 8472 \u00e8 il nome (designazione Borg) assegnato a un'avanzata specie aliena che vive in uno spazio fluido.\nAnatomia.\nQuesta specie ha una struttura genetica formata da un DNA a triplice elica molto denso (almeno 100 volte pi\u00f9 complesso di quello umano) ed \u00e8 dotata di un sistema immunitario molto resistente alle aggressioni esterne. Questa specie \u00e8 composta da cinque sessi differenti che vivono in due sezioni differenti dello spazio fluido. La loro tecnologia comprende astronavi e armi biologiche.\nTecnologia.\nLa specie 8472 possiede astronavi biologiche in grado di collegarsi tra di loro, come le navi Borg o alcune astronavi federali, e di concentrare la potenza delle loro armi. Sei o sette astronavi insieme sono in grado di distruggere un intero pianeta con le loro armi concentrate.\nStoria.\nLa specie 8472 era ignara dell'esistenza di altre forme di vita fino a quando nel 2373 i Borg non invasero il loro spazio fluido. I Borg cercarono di assimilare la specie 8472 ma senza successo: le loro nanosonde venivano immediatamente distrutte dal sistema immunitario della Specie 8472. Il tentativo di invasione provoc\u00f2 una guerra tra i Borg e la Specie 8472. Durante questa guerra i Borg affrontarono le loro prime vere sconfitte, perdendo miliardi di droni e decine di cubi senza apportare danni significativi alla Specie 8472. La potenza adattativa e bellica della Specie in oggetto era tale che un solo vascello contenente un solo individuo era in grado di sconfiggere 15 cubi borg (Star Trek: Voyager - \"\".\nLa Specie 8472 \u00e8 stata costretta alla ritirata dall'equipaggio dell'astronave USS \"Voyager\" che, utilizzando una versione modificata delle nanosonde, \u00e8 riuscita ad uccidere degli esponenti della Specie 8472 dopo che la Voyager stessa si addentr\u00f2 nello spazio fluido in seguito alla creazione di un accesso che collegava lo spazio normale con quello fluido grazie a delle modifiche eseguite al deflettore principale della Voyager eseguite dal borg Sette di Nove che in seguito si un\u00ec all'equipaggio della Voyager integrandovisi come umana.\nDurante la ritirata un membro della Specie 8472 rimase nel nostro spazio e per sette mesi venne cacciato da un gruppo di Hirogeni.\nLa Specie 8472 decise di concentrare i propri sforzi per distruggere la Federazione dei Pianeti Uniti e costru\u00ec nel quadrante Delta 10 stazioni di simulazione di vita terrestre, in modo da poter addestrare una squadra per infiltrarla nel territorio federale. Una di queste, una replica dell'Accademia della flotta stellare, venne scoperta dall'equipaggio dell'astronave Voyager, che riusc\u00ec a convincere gli esemplari della specie 8472 che la Federazione dei Pianeti Uniti non aveva intenzioni bellicose.\nIdeologia.\nL'ideologia della Specie 8472 \u00e8 molto semplice e si riassume in una sola frase: \u00ab Il pi\u00f9 debole perir\u00e0! \u00bb.\nMolti fan hanno speculato sul fatto che la Specie 8472 sia responsabile degli alieni parassiti che nell'episodio \"\" di The Next Generation hanno cercato di prendere il comando della Federazione. Questo episodio avrebbe consentito alla Specie 8472 di raccogliere sufficienti informazioni per potere in seguito ricreare l'Accademia. Ma questa rimane solo un'ipotesi."}
{"id": "67638", "revid": "114564305", "url": "https://it.wikipedia.org/wiki?curid=67638", "title": "Palazzo del Collegio delle Province", "text": "Il palazzo del Collegio delle Province \u00e8 un palazzo settecentesco di stile barocco in Torino. Esso fu voluto da Vittorio Amedeo II, re di Sardegna e duca di Savoia, allo scopo di ospitare il recentemente creato (1729) Collegio delle province. Situato in piazza Carlo Emanuele II, a Torino, rappresenta uno squisito esempio di edificio residenziale collettivo, in stile barocco. \nStoria e descrizione.\nLa sua costruzione venne iniziata nel 1739 su un progetto dell'architetto torinese Bernardo Antonio Vittone e venne utilizzato per la sua funzione originaria fino alla fine dell'epoca napoleonica, durante la quale, per\u00f2, venne ribattezzato in \"Pritan\u00e8o Imperiale\". A seguito della restaurazione (1814) della monarchia di Casa Savoia il Collegio fu destinato alla sede dei carabinieri reali. Nel 1893 venne intitolato al brigadiere dei carabinieri Chiaffredo Bergia, distintosi nella lotta al brigantaggio, il cui nome compare sulla facciata del palazzo prospiciente piazza Carlo Emanuele II. Oggi ospita la sede del comando carabinieri Regione Piemonte.\nIl palazzo \u00e8 caratterizzato da un grande cortile di forma quadrangolare circondato da un porticato a doppio ordine. All'interno erano state previste camere per dormire e studiare e una spaziosa sala adibita a refettorio.\nLe sfarzose decorazioni tipiche del rococ\u00f2 italiano caratterizzano gli interni: i soffitti a volta sono ornati da stucchi in stile rocaille mentre i capitelli delle lesene della corte sono arricchiti da figure allegoriche.\nIl Collegio delle province.\nIl Collegio delle province venne creato a Torino nel 1720 per volere di Vittorio Amedeo II di Savoia con lo scopo di aiutare, finanziandone completamente gli studi, ed offrendo loro qui alloggio, i giovani pi\u00f9 meritevoli provenienti dalle diverse province del Regno Sabaudo. Vittorio Amedeo II mirava ad accentrare nella sola Universit\u00e0 di Torino tutti gli studi pi\u00f9 avanzati in modo da dare lustro al suo nome e alla sua monarchia. "}
{"id": "67641", "revid": "400694", "url": "https://it.wikipedia.org/wiki?curid=67641", "title": "Star Trek (serie televisiva)", "text": "Star Trek, anche nota con l'acronimo TOS (\"The Original Series\"), \u00e8 una serie televisiva statunitense di fantascienza ideata da Gene Roddenberry nel 1964 e prodotta a partire dal 1966. \u00c8 l'opera prima con cui nasce l'universo fantascientifico di Star Trek, alla quale hanno fatto seguito altre serie televisive, film e opere letterarie.\nEsord\u00ec negli Stati Uniti, paese di produzione, l'8 settembre 1966 sul canale televisivo NBC, sebbene la prima puntata fosse gi\u00e0 stata trasmessa due giorni prima, il 6 settembre, dal network canadese CTV. Trasmessa per tre stagioni televisive successive, si concluse, dopo 79 episodi, il 3 giugno 1969. Fu una delle poche serie americane che ha avuto due episodi pilota, \"Lo zoo di Talos\" (\"The Cage\") e \"Oltre la galassia\" (\"Where No Man Has Gone Before\").\nGirata con un budget limitato, ebbe tra i suoi sceneggiatori alcuni scrittori divenuti celebri, tra i quali Theodore Sturgeon, Robert Bloch e Richard Matheson. Grazie alla filosofia e alle intuizioni del suo produttore Gene Roddenberry, si presentava estremamente moderna e innovativa nei contenuti, da un punto di vista sociale e tecnologico.\nLa serie non riscosse subito un grande successo di pubblico: solo in seguito, anche grazie alla passione dei fan, divenne un \"cult\" e un fenomeno di costume, oggetto (assieme alle serie successive) del \"fandom\" pi\u00f9 esteso a livello mondiale che si conosca.\nPer distinguerla dalla serie televisiva animata del 1973 e dalla prima pellicola cinematografica del 1979, che presentano il medesimo titolo, in Italia viene indicata con Star Trek - La serie classica o Star Trek - La serie originale, oppure con la sigla ST:TOS o TOS (da \"Star Trek: The Original Series\", il nome con cui viene indicata nei Paesi di lingua inglese sempre per distinguerla dalle altre opere con il medesimo titolo).\nTrama.\nLa serie \u00e8 ambientata tra gli anni 2266 e 2269, in un ipotetico futuro in cui i terrestri si sono riuniti nel governo mondiale della \"Terra Unita\" e sono entrati in contatto con altre forme di vita senzienti residenti nella Via Lattea, arrivando a promuovere con essi la nascita della Federazione Unita dei Pianeti.\nLa serie narra le avventure della nave stellare federale \"USS Enterprise (NCC-1701)\" e del suo equipaggio, nella sua missione quinquennale di esplorazione nel cosmo alla ricerca di nuove forme di vita e di nuove civilt\u00e0, \"per arrivare spavaldamente l\u00e0 dove nessun uomo \u00e8 mai giunto prima\" (\"To boldly go where no man has gone before\").\nEpisodi.\nLa serie originale venne prodotta per tre stagioni. Il primo episodio della serie fu trasmesso negli Stati Uniti l'8 settembre 1966.\nLa prima trasmissione in lingua italiana risale al 1\u00ba maggio 1979 su Telemontecarlo (sottotitolata \"Destinazione cosmo\"), ma l'emittente estera non aveva una copertura adeguata sulla penisola italiana. La serie divenne dunque nota al grande pubblico in Italia soprattutto un anno pi\u00f9 tardi, con l'uscita del film omonimo di Robert Wise e la diffusione attraverso le televisioni locali del telefilm a partire dall'estate del 1980.\nC'\u00e8 molta confusione riguardo all'ordine \"corretto\" degli episodi. Ci\u00f2 \u00e8 dovuto al fatto che negli USA in quegli anni la serialit\u00e0 e l'ordine cronologico erano importanti solo per certi tipi di show (soap opera). Esistono perci\u00f2 tre possibili ordinamenti alle puntate: quello di produzione ufficiale degli episodi, quello della prima messa in onda sulla NBC e quello in base alla \"data stellare\" (che in quel periodo risultava pi\u00f9 o meno casuale e che solo con le serie successive ha assunto una certa importanza).\nPersonaggi e interpreti.\nPersonaggi principali.\nL'ufficiale comandante della nave stellare Enterprise \u00e8 il capitano James T. Kirk (William Shatner), coadiuvato al comando dall'ufficiale scientifico Spock (interpretato da Leonard Nimoy), un extraterrestre figlio di una terrestre e di un abitante del pianeta Vulcano. L'ufficiale medico capo, \u00e8 il dottor Leonard McCoy detto \"Bones\" (DeForest Kelley). Questi tre personaggi, uniti da un forte legame di rispetto e amicizia, sono i personaggi fondamentali della serie. Il loro \u00e8 un rapporto costantemente conflittuale, soprattutto quello tra Spock e McCoy, caratterizzato da continue schermaglie verbali, ma \u00e8 in realt\u00e0 improntato a un forte equilibrio: la fredda logica vulcaniana del signor Spock e l'opposta emotivit\u00e0 del burbero dott. McCoy vengono mediate dall'autorevolezza del capitano Kirk, che appare il capo ideale: coraggioso, audace, generoso e, a volte, un po' impulsivo. Kirk, Spock e McCoy sono personaggi di culto per milioni di appassionati e sono entrati ormai a far parte della cultura americana e, pi\u00f9 in generale, occidentale.\nGli altri personaggi del \"cast\" costituiscono un adeguato contorno ai tre principali: il terzo ufficiale in comando \u00e8 il tenente comandante Montgomery Scott (James Doohan) ed \u00e8 il capo ingegnere al quale a volte viene affidato il comando della nave in assenza dei primi due ufficiali; il tenente Uhura (Nichelle Nichols) \u00e8 l'ufficiale addetta alle comunicazioni; il tenente Hikaru Sulu (George Takei) \u00e8 il timoniere; il guardiamarina Pavel Andreivich Chekov \u00e8 l'ufficiale alle armi e anche il navigatore della nave (interpretato da Walter Koenig, nell'originale con un marcato accento russo). L'assortimento multietnico e multiculturale, assolutamente inedito per l'epoca, fu appositamente voluto da Roddenberry.\nPersonaggi ricorrenti.\nOltre al cast principale nella serie sono presenti alcuni personaggi secondari o ricorrenti, fra gli altri spiccano:\nDiversi attori successivamente divenuti molto noti hanno partecipato ad un singolo episodio, fra cui:\nInfluenza culturale.\n\"Star Trek\" \u00e8 stato fonte di ispirazione per scienziati e ricercatori. La prima navetta Space Shuttle della NASA fu battezzata \"Enterprise\" in onore dell'astronave della serie ideata da Roddenberry.\nLa serie ha anticipato molti oggetti tecnologici che solamente a decine di anni di distanza sono diventati di uso quotidiano (tra questi porte automatiche, minidischi, telefoni satellitari, computer palmari) e ha introdotto nell'immaginario collettivo molte altre possibilit\u00e0 futuribili: il teletrasporto, i viaggi pi\u00f9 veloci della luce e quelli nel tempo sono oggetto di autentiche ricerche scientifiche. Il teletrasporto \u00e8 introdotto nella serie come artificio scenico onde evitare sequenze di atterraggio dell'astronave, che avrebbero comportato costi per un ulteriore studio fotografico e modellistico. Secondo le attuali ricerche l'idea di teletrasporto come presentato in Star Trek \u00e8 ritenuta improbabile gi\u00e0 nella fase iniziale del processo, sebbene costituisca una possibilit\u00e0 teorica ammessa sia dalla fisica quantistica (Teletrasporto quantistico) sia dalla teoria della relativit\u00e0 generale (Ponte di Einstein-Rosen).\nSeppure nel contesto leggero in cui il telefilm \u00e8 ambientato, in vari episodi gli autori hanno affrontato temi sociali importanti, se si pensa alle battaglie sociali in corso negli Stati Uniti degli anni sessanta, quando il telefilm \u00e8 andato in onda per la prima volta; di primaria importanza il tema del razzismo e della comprensione tra i popoli, affrontato in vari episodi ma anzitutto nella composizione del cast, che vede tra i protagonisti un personaggio scozzese (Scott), un russo (Chekov, in piena guerra fredda), un giapponese (Sulu), addirittura un alieno (Spock) e un'africana (Uhura), la prima donna di colore a figurare in un ruolo di comando nella storia della televisione statunitense. L'attrice Nichelle Nichols, che era intenzionata ad abbandonare la serie dopo la prima stagione per dedicarsi al teatro e ai musical, fu convinta a rimanere da Martin Luther King in persona. La stessa interprete di Uhura \u00e8 anche ricordata per essere stata protagonista, assieme al capitano Kirk, di uno dei primi baci interrazziali nella storia della televisione negli USA, nel 1968 (episodio \"Umiliati per forza maggiore\"). Questo e altri episodi della serie non furono trasmessi dalla britannica BBC perch\u00e9 ritenuti inadatti a un pubblico di minori.\nIl teorico della fantascienza e dei media Alan N. Shapiro ha affermato che \"i principi base di Star Trek sono una summa della filosofia, della letteratura, delle teorie politiche e scientifiche degli ultimi 250 anni a partire dalle rivoluzioni francesi e americane. Io definisco Star Trek l'erede e il protettore delle nostre migliori tradizioni intellettuali e dei nostri tesori culturali.\"\nSeguiti e serie derivate.\nMalgrado il successo della serie originale, in larga parte postumo, non fu possibile girare un seguito per il piccolo schermo con lo stesso cast. Una serie di fantascienza aveva, all'epoca, un costo di produzione superiore a quello di altri tipi di telefilm (come ad esempio le sitcom), a causa delle scenografie e degli effetti speciali.\nNel 1973-1974 fu prodotta una serie animata omonima che presentava gli stessi personaggi, doppiati dai medesimi attori. Un progetto per una nuova serie di telefilm del 1978, che avrebbe dovuto chiamarsi \"\", fu invece interrotto poche settimane prima dell'inizio delle riprese. Il grande successo del film \"Guerre stellari\" (1977) aveva nel frattempo convinto i produttori a puntare sul cinema piuttosto che sulla televisione. Le avventure del capitano Kirk e dei suoi uomini dell'equipaggio originale dell'Enterprise proseguirono cos\u00ec sul grande schermo a partire dal 1979, con un primo film intitolato sempre \"Star Trek\" (\"Star Trek: The Motion Picture\") e cinque successive pellicole, le prime di una lunga e fortunata serie cinematografica; nel 1982 usc\u00ec \"Star Trek II - L'ira di Khan\" (\"Star Trek II: The Wrath of Khan\"), nel 1984 \"Star Trek III - Alla ricerca di Spock\" (\"Star Trek III: The Search for Spock\"), nel 1986 \"Rotta verso la Terra\" (\"Star Trek IV: The Voyage Home\"), nel 1989 \"Star Trek V - L'ultima frontiera\" (\"Star Trek V: The Final Frontier\") e nel 1991 \"Rotta verso l'ignoto\" (\"Star Trek VI: The Undiscovered Country\").\nGli spettatori televisivi hanno dovuto invece attendere un ventennio e un cast completamente rinnovato per vedere un nuovo telefilm di Star Trek, ' (1987-1994), il cui successo ha rinnovato la fama della serie originale. Questo ha in seguito permesso la produzione di ulteriori tre serie: ' (1993-1999), ' (1995-2001), ' (2001-2005), ognuna caratterizzata da un diverso cast di interpreti. Dal 2017 va in onda la serie ' e dal 2020 '.\nNel frattempo la serie cinematografica ha raggiunto il traguardo di tredici titoli (al 2016). I rimanenti film interpretati dal cast originale della prima serie sono \"Star Trek V - L'ultima frontiera\" (\"Star Trek V: The Final Frontier\", 1989), \"Rotta verso l'ignoto\" (\"Star Trek VI: The Undiscovered Country\", 1991), \"Generazioni\" (\"Star Trek: Generations\", 1994), in cui l'equipaggio di Kirk lascia il posto a quello della serie \"The Next Generation\".\nVersione Remastered.\nNel 2006 la CBS, detentrice dei diritti televisivi dell\u2019intero franchise, torn\u00f2 ai master originali di tutte e tre le stagioni, ripulendoli sia video che audio e aggiunse nuovi effetti creati in CGI.\nParticolare attenzione \u00e8 stata data a elementi come l'Enterprise, i pianeti alieni e le loro immagini rappresentate dallo spazio, i pianeti visti dall'orbita, i veicoli spaziali alieni e la tecnologia come i display dei computer, le immagini dello schermo e i raggi phaser.\nIl restauro e il miglioramento sono stati eseguiti da \"CBS Digital\". Tutti i filmati live-action sono stati scansionati in alta definizione dai suoi elementi di pellicola 35 mm di prima generazione. Sebbene fosse possibile ritoccare e rimasterizzare alcuni effetti visivi, tutte le nuove inquadrature esterne della nave, dello spazio e del pianeta sono state ricreate sotto la supervisione Niel Wray.\nAnche la sigla di apertura \u00e8 stata ri-registrata in stereo digitale.\nLa versione Remastered \u00e8 andata in onda nel 2006 in syndication.\nNel 2017 sono usciti i cofanetti \"Blu-Ray\" delle tre stagioni con la possibilit\u00e0 di vedere la serie in originale o nella versione Remastered.\nRiconoscimenti.\nGene Roddenberry ha vinto un premio Hugo speciale per Star Trek nel 1968. Due episodi hanno ricevuto premi Hugo alla miglior presentazione drammatica (\"Best Dramatic Presentation\") e Harlan Ellison ha vinto per la sceneggiatura di un episodio il premio Writers Guild of America. La serie ha inoltre ricevuto il premio NAACP Image nel 1967 dalla National Association for the Advancement of Colored People per onorare il contributo delle persone di colore nei media e il TV Land Award alla cultura popolare nel 2003.\nTutti e sette gli attori che interpretavano i ruoli principali hanno ottenuto una loro stella nella Hollywood Walk of Fame (l'ultimo \u00e8 stato Walter Koenig nel 2012).\nHome video.\nLa Paramount ha distribuito in Italia nel 2005 tre cofanetti DVD, ognuno contenente una stagione. Precedentemente la serie era stata distribuita in VHS dalla De Agostini, in collaborazione con Paramount, con la raccolta \"Star Trek Collection\".\nLa prima edizione in VHS fu distribuita fra il 1994 e il 1997 a cura della Paramount CIC Video. Rispetto all'edizione DeA, nella cui occasione le VHS erano fornite di semplici copertine in cartone, le VHS della CIC furono corredate di custodie standard in plastica trasparente.\nNel 2006 il settimanale \"Panorama\" (Arnoldo Mondadori Editore) ha pubblicato in allegato alla rivista tutte le tre stagioni. Si tratta di una riedizione del cofanetto originale Paramount con confezione in DVD \"slim\" e cofanetto in omaggio."}
{"id": "67642", "revid": "57342", "url": "https://it.wikipedia.org/wiki?curid=67642", "title": "Premio C\u00e9sar per il miglior sonoro", "text": "Il premio C\u00e9sar per il miglior suono (\"C\u00e9sar du meilleur son\") \u00e8 un premio cinematografico francese assegnato annualmente dall'\"Acad\u00e9mie des arts et techniques du cin\u00e9ma\" a partire dal 1976.\nAlbo d'oro.\nI vincitori sono indicati in grassetto, a seguire gli altri candidati."}
{"id": "67646", "revid": "1656773", "url": "https://it.wikipedia.org/wiki?curid=67646", "title": "Alphonse De Candolle", "text": "Biografia.\nFiglio del botanico svizzero Augustin Pyrame de Candolle e di Anne-Fran\u00e7oise-Robertine Torras, inizialmente si dedic\u00f2 a studi giuridici. Li abbandon\u00f2 presto per rivolgersi alla botanica, come il padre. Prese, infatti, il suo posto di professore di storia naturale presso l'Universit\u00e0 di Ginevra e di direttore dell'Orto Botanico di Ginevra.\nIl 13 dicembre 1846 divenne socio dell'Accademia delle Scienze di Torino.\nCollabor\u00f2 con il padre alla realizzazione dell'opera \"Prodromus systematis naturalis\".\nStudi\u00f2 l'origine delle piante coltivate e l'importanza dei fattori ambientali sullo sviluppo degli organismi viventi; si dedic\u00f2 inoltre alla stesura delle norme internazionali di nomenclatura botanica.\nFra le sue opere si annoverano: \"Histoire des sciences et des savants depuis deux si\u00e8cles\" (1872), \"Origines des plantes cultiv\u00e9es\" (1883), \"Monographie des Campanul\u00e9es\", \"Introduction \u00e0 l'\u00e9tude de la botanique\" e la sua opera pi\u00f9 importante \"G\u00e9ographie botanique raisonn\u00e9e\"."}
{"id": "67647", "revid": "547992", "url": "https://it.wikipedia.org/wiki?curid=67647", "title": "Crispo", "text": "Biografia.\nFiglio di Costantino I e della sua prima moglie, Minervina, Crispo nacque nella parte orientale dell'impero, ma crebbe nella sede imperiale di Treviri, in Gallia, ed ebbe come pedagogo Lattanzio. Il 1\u00ba marzo 317, a Serdica, ricevette il titolo di Cesare insieme all'appena nato fratellastro Costantino, figlio del nuovo matrimonio del padre con Fausta, e insieme a Liciniano, figlio dell'augusto Licinio, collega del padre per l'Oriente.\nNel 318 Crispo tenne il suo primo consolato, e nel 320 gli fu affidato il comando militare in Gallia, affiancato da un prefetto: in quello stesso anno riport\u00f2 le prime vittorie contro i Franchi e gli Alamanni. L'anno successivo, il 321, lo vide celebrare il matrimonio con una certa Elena, che gli diede un figlio, e il secondo consolato.\nCrispo si dimostr\u00f2 un buon comandante militare, sconfiggendo ancora una volta i Franchi e gli Alamanni nel 323, e riportando su Licinio una fondamentale vittoria navale nell'Ellesponto nel 324, anno del suo terzo consolato, che contribu\u00ec a fare di Costantino l'unico imperatore.\nMorte.\nNel 326 fu fatto giustiziare dal padre a Pola, poco prima della condanna a morte di Fausta; sono ignote le ragioni delle due esecuzioni, anche se viene ampiamente accettata una relazione tra i due fatti. Alcuni storici antichi sostengono che Crispo e Fausta avessero una relazione, o che Fausta avesse accusato ingiustamente Crispo di averla molestata, e che poi Costantino l'avesse punita dopo aver scoperto l'inganno. La sorte della moglie e dei figli di Crispo \u00e8 ignota. Crispo fu colpito da \"damnatio memoriae\".\nQuesta tragedia familiare ha lasciato anche una traccia archeologica: nel duomo di Treviri sono stati rinvenuti i frammenti di un soffitto a cassettoni i cui riquadri erano stati dipinti con la raffigurazione dei membri della famiglia imperiale, probabilmente eseguito in occasione delle nozze di Crispo nella parte del palazzo a lui destinato. Successivamente il volto del principe fu cancellato, forse volutamente. Poco dopo il palazzo e la sala vennero distrutti ed al suo posto, probabilmente per volont\u00e0 di Elena, fu edificata una chiesa.\nSecondo lo storico bizantino Zosimo, fu in seguito ai rimorsi per la morte del figlio innocente che Costantino si avvicin\u00f2 ancor pi\u00f9 al cristianesimo e fin\u00ec con il farsi battezzare in punto di morte dal vescovo Eusebio di Nicomedia. Questa versione non viene per\u00f2 accettata dagli storici moderni.\nLa vicenda del presunto incesto di Crispo e Fausta, che richiama il mito di Fedra e di Ippolito, ebbe un certo successo nella letteratura del XVII secolo, a partire dalla tragedia in lingua latina \"Crispus\" di Bernardino Stefonio, rappresentata al Collegio Romano nel 1597 e stampata nel 1601. Successivamente il compositore Johann David Heinichen di Dresda (1683-1729) lasci\u00f2 un'opera musicale incompiuta dal titolo \"Flavio Crispo\" (1720). Lo stesso argomento \u00e8 trattato nell'opera \"Fausta\" di Gaetano Donizetti."}
{"id": "67652", "revid": "9", "url": "https://it.wikipedia.org/wiki?curid=67652", "title": "Decadimento radioattivo", "text": ""}
{"id": "67655", "revid": "125423647", "url": "https://it.wikipedia.org/wiki?curid=67655", "title": "Anidride solforosa", "text": "L'anidride solforosa (nome IUPAC diossido di zolfo, anche detta biossido di zolfo o ossido di zolfo (IV)) \u00e8 un gas incolore dal tipico odore empireumatico (di bruciato non necessariamente intenso ma soffocante), molto solubile in acqua (fino a 39 volumi per volume di acqua). \u00c8 un gas tossico responsabile dell'odore dei fiammiferi bruciati. Viene rilasciato naturalmente dall'attivit\u00e0 vulcanica ed \u00e8 prodotto come sottoprodotto dell'estrazione del rame e della combustione di combustibili fossili contenenti zolfo.\nNella molecola dell'anidride solforosa l'atomo di zolfo forma un doppio legame con un atomo di ossigeno e un legame covalente dativo con l'altro atomo di ossigeno. \u00c8 costituita da molecole a forma di V il cui vertice \u00e8 occupato dall'atomo di zolfo e il cui l'angolo di legame \u00e8 di 119\u00b0 30'. Pur possedendo un doppietto di non legame sullo zolfo \u00e8 un acido di Lewis; non forma un addotto stabile con l\u2019acqua ma con basi pi\u00f9 forti (come le ammine). \u00c8 un solvente acido e pu\u00f2 essere usato come solvente non acquoso per sostanze acide, visto che con esse non reagisce.\nLa sostanza \u00e8 fortemente irritante e nociva per gli occhi e il tratto respiratorio: per inalazione pu\u00f2 causare edema polmonare acuto ed una prolungata esposizione pu\u00f2 portare alla morte. La presenza di anidride solforosa nell'aria pu\u00f2 essere avvertita dalla comparsa di un sapore metallico in bocca, anche in concentrazioni al di sotto della soglia olfattiva.\nIn soluzione \u00e8 quasi completamente presente in forma idratata come SO2 \u00b7 6 H2O e forma piccole quantit\u00e0 di acido solforoso (H2SO3).\nReagisce violentemente con l'ammoniaca e le ammine, l'acroleina, l'acetilene, i metalli alcalini, il cloro, l'ossido di etilene e l'1,3-butadiene.\nIn presenza di acqua o vapore acqueo attacca molti metalli, tra cui l'alluminio, il ferro, l'acciaio, l'ottone, il rame e il nichel.\nLiquefatta, pu\u00f2 corrodere le materie plastiche e la gomma.\nStruttura e legami.\nL'anidride solforosa \u00e8 una molecola triatomica angolare la cui simmetria appartiene al gruppo puntuale \"C\"2v. Un approccio alla molecola secondo la teoria del legame di valenza che consideri solo gli orbitali formula_1 e formula_2 descriverebbe il legame in termini di risonanza tra due sole strutture di risonanza.\nIl legame zolfo-ossigeno ha un ordine di legame di 1,5. Ci sono prove sperimentali per questo semplice approccio che non invoca la partecipazione orbitale.\nIn termini di formalismo di conteggio degli elettroni, l'atomo di zolfo ha stato di ossidazione +4 e una carica formale +1.\nPresenza sulla Terra e su altri pianeti.\nL'anidride solforosa si trova sulla Terra ed esiste in concentrazioni molto piccole nell'atmosfera a circa 1 ppm.\nSu altri pianeti, l'anidride solforosa si trova in varie concentrazioni, la pi\u00f9 significativa \u00e8 l'atmosfera di Venere, dove \u00e8 il terzo gas atmosferico pi\u00f9 abbondante col valore di 150 ppm. L\u00ec, reagisce con l'acqua per formare nuvole di acido solforico, ed \u00e8 una componente chiave del ciclo atmosferico globale dello zolfo del pianeta e contribuisce al riscaldamento globale. \u00c8 stato implicato come agente chiave nel riscaldamento di Marte, con stime di concentrazioni nella bassa atmosfera fino a 100 ppm, sebbene esista solo in tracce. Sia su Venere che su Marte, come sulla Terra, si pensa che la sua fonte primaria sia vulcanica. L'atmosfera di Io, un satellite naturale di Giove, \u00e8 composta per il 90% da anidride solforosa e si pensa che ne esistano anche tracce nell'atmosfera di Giove.\nCome ghiaccio, si pensa che esista in abbondanza sulle lune galileiane, come ghiaccio sublimatore o gelo sull'emisfero meridionale di Io, e nella crosta e nel mantello di Europa, Ganimede e Callisto, forse anche in forma liquida e reagendo prontamente con l'acqua.\nProduzione.\nL'anidride solforosa \u00e8 prodotta principalmente per la produzione di acido solforico. Negli Stati Uniti nel 1979 sono state utilizzate in questo modo 23,6 milioni di tonnellate di anidride solforosa. La maggior parte dell'anidride solforosa \u00e8 prodotta dalla combustione dello zolfo elementare. Parte dell'anidride solforosa viene prodotta anche dalla pirite arrostita e da altri minerali di solfuro nell'aria.\nDalla combustione.\nL'anidride solforosa \u00e8 il prodotto della combustione dello zolfo o della combustione di materiali che contengono zolfo:\nPer favorire la combustione, lo zolfo liquefatto (140\u2013150 \u00b0C) viene spruzzato attraverso un ugello nebulizzatore per generare gocce fini di zolfo con un'ampia superficie. La reazione \u00e8 esotermica e la combustione produce temperature di 1000\u20131600 \u00b0C. La notevole quantit\u00e0 di calore prodotta viene recuperata mediante la generazione di vapore che pu\u00f2 essere successivamente convertito in elettricit\u00e0.\nLa combustione dell'acido solfidrico e dei composti organici solforati procede in modo simile. Per esempio:\nLa tostatura di minerali di solfuro come pirite, sfalerite e cinabro (solfuro di mercurio) rilascia anche anidride solforosa:\nUna combinazione di queste reazioni \u00e8 responsabile della pi\u00f9 grande fonte di anidride solforosa, le eruzioni vulcaniche. Questi eventi possono rilasciare milioni di tonnellate di anidride solforosa.\nRiduzione degli ossidi superiori.\nL'anidride solforosa pu\u00f2 anche essere un sottoprodotto nella produzione di cemento (silicato di calcio). Il solfato di calcio (CaSO4) viene riscaldato con coke e sabbia nel seguente processo:\nFino agli anni '70, le quantit\u00e0 commerciali di acido solforico e cemento venivano prodotte con questo processo a Whitehaven, in Inghilterra. Dopo essere stato miscelato con shale o marna e arrostito, il gas di anidride solforosa si separa dal solfato, utilizzato nella produzione di acido solforico; la reazione produce anche silicato di calcio, un precursore nella produzione del cemento.\nSu scala di laboratorio, l'azione dell'acido solforico caldo concentrato sulle torniture di rame produce anidride solforosa:\nDai solfiti.\nI solfiti risultano dall'azione della base acquosa sull'anidride solforosa:\nLa reazione inversa avviene dopo l'acidificazione:\nReazioni.\nCaratterizzato da zolfo con stato di ossidazione formula_3, l'anidride solforosa \u00e8 un agente riducente. Viene ossidato dagli alogeni per dare gli alogenuri di solforile, come il cloruro di solforile:\nL'anidride solforosa \u00e8 l'agente ossidante nel processo Claus, che viene condotto su larga scala nelle raffinerie di petrolio. Qui, l'anidride solforosa viene ridotta dall'idrogeno solforato per dare zolfo elementare:\nL'ossidazione sequenziale dell'anidride solforosa seguita dalla sua idratazione viene utilizzata nella produzione di acido solforico:\nReazioni di laboratorio.\nL'anidride solforosa \u00e8 uno dei pochi gas acidi ma anche riducenti comuni. Diventa rosa (essendo acido), poi bianco (a causa del suo effetto sbiancante). Pu\u00f2 essere identificato facendolo gorgogliare attraverso una soluzione di dicromato, trasformando la soluzione da arancione a verde (&lt;chem&gt;Cr^{3+}(aq)&lt;/chem&gt;). Pu\u00f2 anche ridurre gli ioni ferrici a ferrosi.\nL'anidride solforosa pu\u00f2 reagire con alcuni 1,3-dieni in una reazione chelotropica per formare solfoni ciclici. Questa reazione viene sfruttata su scala industriale per la sintesi del sulfolano, importante solvente nell'industria petrolchimica.\nL'anidride solforosa pu\u00f2 legarsi agli ioni metallici come legante per formare complessi metallici di anidride solforosa, tipicamente dove il metallo di transizione \u00e8 nello stato di ossidazione formula_4 o formula_5. Sono riconosciute molte modalit\u00e0 diverse di legame (geometrie), ma nella maggior parte dei casi il legante \u00e8 monodentato, legato al metallo tramite lo zolfo, che pu\u00f2 essere sia planare che piramidale formula_6. Come un ligando formula_7 l'anidride solforosa funziona come una base di Lewis usando la coppia solitaria su &lt;chem&gt;S&lt;/chem&gt;. L'anidride solforosa funziona come acido di Lewis nella sua modalit\u00e0 di legame formula_7 con i metalli e nei suoi addotti con basi di Lewis come dimetilacetammide e trimetilammina. Quando si lega alle basi di Lewis, i parametri acidi dell'anidride solforosa sono EA = 0,51 e EA = 1,56.\nUsi.\nL'uso generale e dominante dell'anidride solforosa \u00e8 nella produzione di acido solforico.\nLa maggior parte del diossido di zolfo viene convertita in triossido (SO3) per ossidazione a contatto; quest'ultimo viene poi usato per produrre l'acido solforico.\nLa reazione \u00e8 esotermica e viene favorita dalle basse temperature. Un tempo come catalizzatore si usava una rete di platino, un eccellente catalizzatore che lavora a temperature basse, ma molto costoso e facilmente avvelenabile. Oggi si preferisce usare l'anidride vanadica (V2O5) meno costosa e resistente all'avvelenamento.\nPrecursore dell'acido solforico.\nL'anidride solforosa \u00e8 un intermedio nella produzione di acido solforico, che viene convertito in anidride solforica e quindi in oleum, che viene trasformato in acido solforico. L'anidride solforosa per questo scopo viene prodotta quando lo zolfo si combina con l'ossigeno. Il metodo per convertire l'anidride solforosa in acido solforico \u00e8 chiamato \"processo di contatto\".\nCome conservante.\nL'anidride solforosa \u00e8 talvolta usata come conservante per albicocche secche, fichi secchi e altra frutta essiccata, grazie alle sue propriet\u00e0 antimicrobiche e alla capacit\u00e0 di prevenire l'ossidazione, e viene indicata in Europa come E220 quando viene utilizzata per questi scopi. Come conservante, mantiene l'aspetto colorato del frutto e previene la decomposizione. Viene anche aggiunto alla melassa solforata.\nL'anidride solforosa fu usata per la prima volta nella vinificazione dai romani, quando scoprirono che bruciare candele di zolfo all'interno di recipienti di vino vuoti li mantiene freschi e privi di odore di aceto\n\u00c8 ancora un composto importante nella vinificazione e si misura in parti per milione (ppm) nel vino. \u00c8 presente anche nel vino cosiddetto non solforato a concentrazioni fino a 10 mg/L. Serve come antibiotico e antiossidante, proteggendo il vino dal deterioramento da parte dei batteri e dall'ossidazione, un fenomeno che porta all'imbrunimento del vino e alla perdita di aromi specifici della cultivar. La sua azione antimicrobica aiuta anche a minimizzare l'acidit\u00e0 volatile. I vini contenenti anidride solforosa sono tipicamente etichettati con \"contenenti solfiti\".\nNel vino i solfiti limitano lo sviluppo di batteri e lieviti, bloccano eventuali fermentazioni, hanno funzione antiossidante e favoriscono l'estrazione del colore e del sapore dalle vinacce, il limite di legge nell'Unione Europea \u00e8 di 150\u00a0mg/l per i vini rossi, 200\u00a0mg/l per i bianchi e i rosati, derogabile per alcuni vini fino a 400\u00a0mg/l.\nL'anidride solforosa esiste nel vino in forma libera e legata, e le combinazioni sono indicate come SO2 totale. Il legame, ad esempio al gruppo carbonilico dell'acetaldeide, varia con il vino in questione. La forma libera esiste in equilibrio tra l'anidride solforosa molecolare (come gas disciolto) e lo ione bisolfito, che a sua volta \u00e8 in equilibrio con lo ione solfito. Questi equilibri dipendono dal pH del vino. Un pH pi\u00f9 basso sposta l'equilibrio verso l'anidride solforosa molecolare (gassosa), che \u00e8 la forma attiva, mentre a un pH pi\u00f9 alto si trova pi\u00f9 anidride solforosa nelle forme inattive solfito e bisolfito. L'anidride solforosa molecolare \u00e8 attiva come antimicrobico e antiossidante, e questa \u00e8 anche la forma che pu\u00f2 essere percepita come odore pungente ad alte concentrazioni. I vini con concentrazioni totali di anidride solforosa inferiori a 10 ppm non richiedono la dicitura \"contiene solfiti\" sull'etichetta dalle leggi statunitensi e comunitarie. Il limite massimo di anidride solforosa totale consentito nel vino negli Stati Uniti \u00e8 di 350 ppm; nell'Unione Europea \u00e8 160 ppm per i vini rossi e 210 ppm per i vini bianchi e rosati. A basse concentrazioni, l'anidride solforosa \u00e8 per lo pi\u00f9 non rilevabile nel vino, ma a concentrazioni libere superiori a 50 ppm, l'anidride solforosa diventa evidente nell'odore e nel gusto del vino.\nL'anidride solforosa \u00e8 anche un composto molto importante nella sanificazione delle cantine. Le aziende vinicole e le attrezzature devono essere mantenute pulite e, poich\u00e9 la candeggina non pu\u00f2 essere utilizzata in un'azienda vinicola a causa del rischio di odore di sughero, una miscela di anidride solforosa, acqua e acido citrico viene comunemente utilizzata per pulire e igienizzare le attrezzature. L'ozono (O3) \u00e8 ora ampiamente utilizzato per la sanificazione nelle cantine per la sua efficacia e perch\u00e9 non influisce sul vino o sulla maggior parte delle attrezzature\nCome agente riducente.\nAnche l'anidride solforosa \u00e8 un buon riducente. In presenza di acqua, l'anidride solforosa \u00e8 in grado di decolorare le sostanze; nello specifico \u00e8 un utile candeggiante riducente per carte e materiali delicati come i vestiti. Questo effetto sbiancante normalmente non dura molto a lungo. L'ossigeno nell'atmosfera riossida i coloranti ridotti, ripristinando il colore. Nel trattamento delle acque reflue municipali, l'anidride solforosa viene utilizzata per trattare le acque reflue clorurate prima del rilascio. L'anidride solforosa riduce il cloro libero e combinato a cloruro\nViene anche usata per la fabbricazione di solfonati organici e di solfuro di carbonio, come sbiancatore nell'industria della carta, dello zucchero e delle fibre tessili, e come agente riducente nella produzione del tannino e nell'industria tipografica.\nL'anidride solforosa \u00e8 abbastanza solubile in acqua, sia mediante spettroscopia infrarossa che Raman; l'ipotetico acido solforoso, H2SO3, non \u00e8 presente in alcuna misura. Tuttavia, tali soluzioni mostrano spettri dello ione idrogeno solforato, HSO3\u2212, per reazione con acqua, ed \u00e8 infatti l'effettivo agente riducente presente:\nRuoli biochimici e biomedici.\nL'anidride solforosa o la sua base coniugata bisolfito viene prodotta biologicamente come intermedio sia negli organismi che riducono i solfati, che nei batteri che ossidano lo zolfo. Il ruolo dell'anidride solforosa nella biologia dei mammiferi non \u00e8 ancora ben compreso. L'anidride solforosa blocca i segnali nervosi dai recettori di stiramento polmonare e abolisce il riflesso di Hering-Breuer.\nSi ritiene che l'anidride solforosa endogena svolga un ruolo fisiologico significativo nella regolazione della funzione cardiaca e dei vasi sanguigni e che il metabolismo dell'anidride solforosa aberrante o carente possa contribuire a diverse malattie cardiovascolari, come l'ipertensione arteriosa, l'aterosclerosi, l'ipertensione polmonare e la stenocardia.\n\u00c8 stato dimostrato che nei bambini con ipertensione arteriosa polmonare dovuta a cardiopatie congenite il livello di omocisteina \u00e8 pi\u00f9 alto e il livello di anidride solforosa endogena \u00e8 inferiore rispetto ai normali bambini. Inoltre, questi parametri biochimici erano fortemente correlati alla gravit\u00e0 dell'ipertensione arteriosa polmonare. Gli autori hanno considerato l'omocisteina uno dei marcatori biochimici utili della gravit\u00e0 della malattia e il metabolismo dell'anidride solforosa uno dei potenziali bersagli terapeutici in quei pazienti.\n\u00c8 stato anche dimostrato che l'anidride solforosa endogena riduce il tasso di proliferazione delle cellule muscolari lisce endoteliali nei vasi sanguigni, riducendo l'attivit\u00e0 della MAPK e attivando l'adenilato ciclasi e la protein-chinasi A. La proliferazione delle cellule muscolari lisce \u00e8 uno dei meccanismi importanti del rimodellamento ipertensivo dei vasi sanguigni e della loro stenosi, quindi \u00e8 un importante meccanismo patogenetico nell'ipertensione arteriosa e nell'aterosclerosi.\nL'anidride solforosa endogena a basse concentrazioni provoca vasodilatazione endotelio-dipendente. A concentrazioni pi\u00f9 elevate provoca vasodilatazione endotelio-indipendente e ha un effetto inotropo negativo sulla funzione della gittata cardiaca, abbassando cos\u00ec efficacemente la pressione sanguigna e il consumo di ossigeno del miocardio. Gli effetti vasodilatatori e broncodilatatori dell'anidride solforosa sono mediati dai canali del calcio ATP-dipendenti e dai canali del calcio di tipo L (\"diidropiridina\"). L'anidride solforosa endogena \u00e8 anche un potente agente antinfiammatorio, antiossidante e citoprotettivo. Abbassa la pressione sanguigna e rallenta il rimodellamento ipertensivo dei vasi sanguigni. Regola inoltre il metabolismo dei lipidi.\nL'anidride solforosa endogena riduce anche il danno miocardico, causato dall'iperstimolazione adrenergica dell'isoproterenolo, e rafforza la riserva di difesa antiossidante del miocardio.\nCome reagente e solvente in laboratorio.\nL'anidride solforosa \u00e8 un solvente inerte versatile ampiamente utilizzato per dissolvere sali altamente ossidanti. \u00c8 anche usato occasionalmente come fonte del gruppo sulfonile nella sintesi organica. Il trattamento dei sali di arildiazonio con anidride solforosa e cloruro rameoso produce il corrispondente aril-solfonil cloruro, ad esempio:\nA causa della sua bassissima basicit\u00e0 di Lewis, viene spesso utilizzato come solvente/diluente a bassa temperatura per superacidi come l'acido magico (F6HO3SSb), consentendo l'osservazione spettroscopica di specie altamente reattive come il catione tert-butile a bassa temperatura (sebbene i carbocationi terziari reagiscano con l'anidride solforosa al di sopra di circa -30 \u00b0C, e anche solventi meno reattivi come il fluoruro di cloruro di solforile (ClFO2S) devono essere usati a queste temperature pi\u00f9 elevate)\nPossibili applicazioni.\nCome refrigerante.\nEssendo facilmente condensabile e in possesso di un elevato calore di evaporazione, l'anidride solforosa \u00e8 un materiale candidato per i refrigeranti. Prima dello sviluppo dei clorofluorocarburi, l'anidride solforosa veniva utilizzata come refrigerante nei frigoriferi domestici.\nIngegneria del clima.\nIniezioni di anidride solforosa nella stratosfera sono state proposte nell'ingegneria climatica. L'effetto di raffreddamento sarebbe simile a quello osservato dopo la grande eruzione esplosiva del 1991 del Monte Pinatubo. Tuttavia, questa forma di geoingegneria avrebbe conseguenze regionali incerte sui modelli di pioggia, ad esempio nelle regioni monsoniche.\nCome inquinante dell'aria.\nL'anidride solforosa \u00e8 un componente notevole nell'atmosfera, soprattutto a seguito di eruzioni vulcaniche. Secondo l'Agenzia statunitense per la protezione dell'ambiente, la quantit\u00e0 di anidride solforosa rilasciata negli Stati Uniti all'anno era:\nL'anidride solforosa \u00e8 un importante inquinante atmosferico e ha un impatto significativo sulla salute umana. Inoltre, la concentrazione di anidride solforosa nell'atmosfera pu\u00f2 influenzare l'idoneit\u00e0 dell'habitat per le comunit\u00e0 vegetali, cos\u00ec come per la vita animale. Le emissioni di anidride solforosa sono un precursore delle piogge acide e del particolato atmosferico. Negli Stati Uniti, per esempio, si \u00e8 studiato un modo per contenere le piogge acide; il miglioramento \u00e8 risultato in parte dalla desolforazione dei gas di scarico, una tecnologia che consente di legare chimicamente l'SO2 prodotto dalle centrali elettriche che bruciano carbone o petrolio. In particolare, l'ossido di calcio (calce) reagisce con l'anidride solforosa per formare solfito di calcio:\nL'ossidazione aerobica del solfito di calcio d\u00e0 solfato di calcio (anidrite). La maggior parte del gesso venduto in Europa proviene dalla desolforazione dei fumi.\nPer controllare le emissioni di zolfo, sono stati sviluppate dozzine di metodi con efficienze relativamente elevate per l'installazione di centrali elettriche a carbone.\nLo zolfo pu\u00f2 essere rimosso dal carbone durante la combustione utilizzando il calcare come materiale del letto nella combustione.\nLo zolfo pu\u00f2 anche essere rimosso dai combustibili prima della combustione, prevenendo la formazione di anidride solforosa quando il combustibile viene bruciato. Il processo Claus viene utilizzato nelle raffinerie per produrre zolfo come sottoprodotto. Il processo Stretford \u00e8 stato utilizzato anche per rimuovere lo zolfo dal carburante. Possono essere utilizzati anche processi redox che utilizzano ossidi di ferro.\nUn'analisi ha rilevato che 18 centrali elettriche a carbone nei Balcani occidentali emettevano due volte e mezzo pi\u00f9 anidride solforosa di tutte le 221 centrali a carbone dell'UE messe insieme.\nAdditivi per carburanti come additivi di calcio e carbossilato di magnesio possono essere utilizzati nei motori marini per ridurre l'emissione di gas di anidride solforosa nell'atmosfera.\nA partire dal 2006, la Cina era il pi\u00f9 grande inquinatore di anidride solforosa del mondo, con emissioni stimate nel 2005 in 23,1 Mt. Questa quantit\u00e0 rappresenta un aumento del 27% dal 2000 ed \u00e8 approssimativamente paragonabile alle emissioni degli Stati Uniti nel 1980.\nLe anidridi solforosa e solforica (SO2 ed SO3, indicate con il termine generale SO), sono i principali inquinanti atmosferici a base di zolfo. La principale fonte di inquinamento \u00e8 costituita dalla combustione di combustibili fossili (carbone e derivati del petrolio) in cui lo zolfo \u00e8 presente come impurezza. Vengono pure emesse nell'atmosfera durante le eruzioni vulcaniche: quando raggiungono la stratosfera si trasformano in particelle di acido solforico che riflettono i raggi solari, in parte riducendo le radiazioni che raggiungono il suolo terrestre.\nL'anidride solforosa \u00e8 un forte irritante delle vie respiratorie; un'esposizione prolungata a concentrazioni anche minime (alcune parti per miliardo, ppb) pu\u00f2 comportare faringiti, affaticamento e disturbi a carico dell'apparato sensoriale (come occhi e naso).\nA partire dal 1980 le emissioni provocate direttamente dall'uomo (a causa del riscaldamento e del traffico) sono notevolmente diminuite grazie all'utilizzo sempre crescente del metano e alla diminuzione della quantit\u00e0 di zolfo contenuta nel gasolio e in altri combustibili liquidi e solidi. Rimangono pi\u00f9 preoccupanti le emissioni dovute alla presenza di centrali termoelettriche, la cui entit\u00e0, tuttavia, \u00e8 da anni sotto controllo, grazie al processo di desolforazione, che realizza l'assorbimento dell'anidride solforosa, fino ad ottenere poche ppm. Il processo di desolforazione \u00e8 oramai presente e funzionante su tutti gli impianti termoelettrici alimentati a olio combustibile e carbone.\nSicurezza.\nInalazione.\nL'esposizione accidentale all'anidride solforosa \u00e8 di routine, essendo prodotta dal fumo dei fiammiferi, carbone e combustibili contenenti zolfo.\nL'anidride solforosa \u00e8 leggermente tossica e pu\u00f2 essere pericolosa in alte concentrazioni. Anche l'esposizione a lungo termine a basse concentrazioni \u00e8 problematica. Una revisione sistematica del 2011 ha concluso che l'esposizione all'anidride solforosa \u00e8 associata alla nascita pretermine.\nIngestione.\nI sintomi di sensibilit\u00e0 agli agenti solfitanti, incluso l'anidride solforosa, si manifestano come problemi respiratori potenzialmente letali entro pochi minuti dall'ingestione. I solfiti possono anche causare sintomi in individui non asmatici, vale a dire dermatite, orticaria, rossore, ipotensione, dolore addominale e diarrea, e persino anafilassi potenzialmente letale."}
{"id": "67660", "revid": "4", "url": "https://it.wikipedia.org/wiki?curid=67660", "title": "Grana di riso", "text": ""}
{"id": "67661", "revid": "4", "url": "https://it.wikipedia.org/wiki?curid=67661", "title": "Grana di riso doppia", "text": ""}
{"id": "67663", "revid": "4", "url": "https://it.wikipedia.org/wiki?curid=67663", "title": "Falso punto riso tunisino", "text": ""}
{"id": "67666", "revid": "1516566", "url": "https://it.wikipedia.org/wiki?curid=67666", "title": "Tigliole", "text": "Tigliole (\"Tij\u00f2li\" in piemontese) \u00e8 un comune italiano di abitanti della provincia di Asti in Piemonte.\nStoria.\nIl nome \"Teliolas\" appare per la prima volta nel 974 tra i territori donati dall'imperatore al vescovo di Asti. Teliolas a quei tempi per\u00f2 poteva territorialmente farsi corrispondere all'attuale Tigliolette.\nAttorno all'XI secolo questa localit\u00e0 prese il nome di \"Teglole inferiores\" per distinguerla da \"Tegloles superiores\", sviluppatasi pi\u00f9 a monte, nei luoghi dell'attuale centro paese.\nQuesta seconda localit\u00e0 appare per la prima volta nel 1041 in un elenco dei beni posseduti direttamente dalla Chiesa e quindi dipendente dal vescovo di Pavia.\nLe due comunit\u00e0 ebbero storie diverse fin verso il 1500, quando, con la decadenza e l'abbandono di Tegloles inferiores, i territori vennero unificati e rimase solo un nome che, con modifiche successive, divenne, per l'appunto, Tigliole.\nTra le prime infeudazioni del borgo appaiono nel XIII secolo quelle ai Solaro, investiti dal vescovo di Pavia.\nDal 1340 al 1353 il dominio passa a Luchino Visconti, per poi ritornare ai Solaro.\nNel 1422, per non aver assolto agli obblighi feudali nei confronti del vescovo di Pavia, i Solaro vengono dichiarati decaduti. Nel 1424 il vescovo passa il feudo ai Signori di Montafia.\nNel XVI secolo nasce una lunga controversia tra il vescovo di Asti e quello di Pavia per i possedimenti di Tigliole. Nel 1577 l'ultimo conte di Montafia muore senza lasciare eredi maschi ed il Papa sequestra il feudo e ne assegna l'amministrazione ad un governatore, un abate.\nDa quel momento l'intero territorio di Tigliole diviene diretto possesso del Papa, retto da un governatore abate.\nGli abati che si sono succeduti nei secoli hanno sempre difeso con fermezza l'autorit\u00e0 papale. Ma nel 1741 Carlo Emanuele III di Savoia ottiene dal papa il vicariato su Tigliole. Con l'avvento del successore, Vittorio Amedeo III, tutti i privilegi fino ad allora goduti dalla comunit\u00e0 vengono a cessare; anche i tigliolesi vengono assoggettati agli obblighi di tutti gli altri sudditi. Con i Savoia il feudo passa ai marchesi di Ormea, poi ai conti di Andezeno, quindi ai Tapparelli.\nSimboli.\nLo stemma del comune di Tigliole \u00e8 stato concesso, insieme al gonfalone municipale, con il decreto del presidente della Repubblica del 22 aprile 2008.\nMonumenti e luoghi d'interesse.\nIl centro, che si estende per circa 4 ettari sulle colline di Tigliole, \u00e8 una struttura ospedaliera per animali selvatici feriti: il fine \u00e8 quello di permettere agli animali feriti di recuperare totalmente le proprie capacit\u00e0.\nIl centro non \u00e8 solo incentrato sul recupero della fauna: la LIPU sezione di Asti organizza numerose iniziative che hanno come punto fermo il centro di recupero. Molte attivit\u00e0 hanno come scopo la ricerca e la divulgazione scientifica (\"radiotracking\", inanellamento a scopo scientifico, posizionamento di nidi artificiali).\nInoltre ogni anno il centro ospita le scolaresche per lezioni di educazione ambientale.\nSociet\u00e0.\nTradizioni e folclore.\nOgni anno, all'inizio di giugno, si svolge la fiera bovina denominata \"Stelle in stalla\" nella quale sono esposti i capi di bestiame degli allevatori provenienti dalle zone limitrofe; i migliori sono poi premiati alla sera. Durante la giornata si svolgono inoltre varie attivit\u00e0 collaterali e la Pro loco organizza sia il pranzo sia la cena: la specialit\u00e0 servita \u00e8 il vitello allo spiedo.\nNel fine settimana pi\u00f9 vicino al 10 di agosto si svolge la festa di San Lorenzo, patrono del paese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa palla tamburello \u00e8 lo sport tradizionale del paese. La locale associazione sportiva ASDR Tigliolese partecipa al campionato di serie A femminile vantano il titolo di campione d'Italia 2018, alla serie C maschile e ha inoltre un florido settore giovanile."}
{"id": "67667", "revid": "83531", "url": "https://it.wikipedia.org/wiki?curid=67667", "title": "Shintoismo", "text": "Lo shint\u014d, scintoismo o shintoismo \u00e8 una religione di natura politeista e animista nativa del Giappone.\nPrevede l'adorazione dei \"kami\", cio\u00e8 divinit\u00e0, spiriti naturali o semplicemente presenze spirituali. Alcuni kami sono locali e possono essere considerati come gli spiriti guardiani di un luogo particolare, ma altri possono rappresentare uno specifico oggetto o un evento naturale, come per esempio Amaterasu, la dea del Sole. Il Dio delle religioni monoteiste occidentali in giapponese viene tradotto come . Talvolta anche le persone illustri, gli eroi e gli antenati divengono oggetto di venerazione post mortem e vengono deificati e annoverati tra i kami.\nLa parola \"Shinto\" ha origine nel VI secolo, quando divenne necessario distinguere la religione nativa del Giappone da quella buddista di recente importazione, prima di quell'epoca non pare esserci stato un nome specifico per riferirsi ad esso. \"Shinto\" \u00e8 formato dall'unione dei due kanji: \u795e \"shin\" che significa \"divinit\u00e0\", \"spirito\" (il carattere pu\u00f2 essere anche letto come \"kami\" in giapponese ed \u00e8 a sua volta formato dall'unione di altri due caratteri, \u793a \"altare\" e \u7533 \"parlare, riferire\"; letteralmente ci\u00f2 che parla, si manifesta dall'altare. \u7533 ne determina anche la lettura) e \u9053 \"t\u014d\" in cinese Tao (\"via\", \"sentiero\" e per estensione; in senso filosofico rende il significato di pratica o disciplina come in Judo o Karatedo o ancora Aikid\u014d). Quindi, \"Shinto\" significa letteralmente \"via del divino\". In alternativa a \"Shinto\", l'espressione puramente giapponese \u2014 con il medesimo significato \u2014 per indicare lo Shintoismo \u00e8 \"Kami no michi\".\nIl termine \"shint\u014d\" viene adoperato anche per indicare il corpo del nume, ovvero la reliquia presso cui il kami partecipa materialmente (per esempio una spada sacra).\nNella seconda met\u00e0 del XIX secolo, nel contesto del Rinnovamento Meiji fu elaborato lo , che mirava a dare un supporto ideologico e uno strumento di controllo sociale alla classe dirigente giapponese, e poneva al centro la figura dell'imperatore e della dea Amaterasu, progenitrice della stirpe imperiale. Lo Shinto di Stato fu smantellato alla fine della seconda guerra mondiale, con l'occupazione del Giappone. Alcune pratiche ed insegnamenti shintoisti che durante la guerra erano considerati di grande preminenza ora non sono pi\u00f9 insegnati o praticati mentre altri rimangono grandemente diffusi come pratiche quotidiane senza per\u00f2 assumere particolari connotazioni religiose, come l'Omikuji (una forma di divinazione).\nStoria della religione shintoista.\nPeriodo preistorico.\nLe origini dello Shintoismo si sono perse nel tempo, ma pare che si sia originato alla fine dell'ultimo Periodo J\u014dmon. Esistono diverse teorie riguardo agli antenati del popolo giapponese odierno; la pi\u00f9 accettata \u00e8 quella che li indica come discendenti di popolazioni dell'Asia Centrale e dell'Indonesia.\nPi\u00f9 probabilmente dopo l'arrivo dei primi antenati del popolo giapponese, ogni villaggio e area aveva la sua propria collezione di divinit\u00e0 e riti senza alcuna relazione tra un culto locale e l'altro. In seguito all'ascesa degli antenati dell'odierna famiglia imperiale giapponese and\u00f2 probabilmente a crearsi un pantheon stabile, anche se mai definitivamente, in quanto anche oggi le divinit\u00e0 sono innumerevoli, proprio perch\u00e9 considerate manifestazione della natura stessa, sacra in ogni sua forma.\nRelazioni con il Buddhismo.\nL'introduzione della scrittura nel V secolo e del Buddhismo nel VI secolo ebbero un profondo impatto nello sviluppo di un sistema unificato di credenze shintoiste. Nel giro di un breve periodo di tempo all'inizio del periodo Nara, il \"Kojiki\" (\"Memorie degli eventi antichi\", 712) ed il \"Nihongi\" (\"Annali del Giappone\", 720 circa) furono scritti compilando miti e leggende esistenti in un resoconto unificato (vedi la voce sulla mitologia giapponese). Questi resoconti avevano un duplice scopo: innanzitutto favorire l'introduzione di temi taoisti, confuciani e buddhisti nella narrativa, mirati a impressionare i cinesi dimostrando che la cultura giapponese non era inferiore alla loro; in secondo luogo queste narrazioni erano volte a legittimare la casa imperiale, facendola discendere dalla dea del Sole Amaterasu. La maggior parte del territorio del Giappone moderno era sotto un controllo frammentario da parte della famiglia imperiale, e gruppi etnici rivali confinanti (inclusi forse gli antenati degli Ainu) continuavano ad essere ostili. Le antologie mitologiche, insieme ad altre antologie di poesie come il \"Manyoshu\", contribuirono a rafforzare la centralit\u00e0 della famiglia imperiale sostenendo e divinizzando il suo mandato governativo.\nCon l'introduzione del Buddhismo e la sua rapida adozione a corte, divenne necessario spiegare l'apparente differenza tra il credo nativo giapponese e gli insegnamenti buddhisti. In effetti lo Shintoismo non ebbe un nome fino a che non divenne necessario distinguerlo dal Buddhismo. Quest'ultimo non penetr\u00f2 spazzando via la precedente fede giapponese, ma al contrario contribu\u00ec al suo consolidamento. Esso legittim\u00f2 infatti tutti gli d\u00e8i giapponesi, considerandoli come entit\u00e0 sovrannaturali intrappolate nel ciclo delle rinascite. Questa spiegazione venne pi\u00f9 tardi contestata dalla corrente K\u016bkai, che considerava i kami come incarnazioni speciali del Buddha stesso. Per esempio colleg\u00f2 la dea del Sole, e antenata della famiglia imperiale, Amaterasu, a Dainichi Nyorai, una manifestazione del Buddha, il cui nome significa letteralmente \"Grande Buddha Solare\". Secondo questo punto di vista i kami erano semplicemente Buddha con un altro nome. Parallelamente alla teologia, anche i due sistemi di valori andarono progressivamente a sostenersi e a scambiarsi elementi: c'\u00e8 infatti una forte compatibilit\u00e0 tra gli insegnamenti naturalistici dello Shintoismo e quelli compassionevoli del Buddhismo.\nLa coesistenza e amalgama di Buddhismo e Shintoismo dai punti di vista dello \"Shinbutsu Shugo\" e del sincretismo ebbe larga diffusione fino alla fine del Periodo Edo. A quell'epoca nacque un rinnovato interesse negli \"studi giapponesi\" (\"Kokugaku\"), forse come risultato della politica del paese chiuso. Nel XVIII secolo con vari studiosi giapponesi, in particolare Motoori Norinaga (1730 - 1801), ci furono vari tentativi di separare lo Shintoismo dalle influenze straniere. I tentativi non ebbero grande successo, sin dall'epoca del \"Nihonshoki\", quando parti della teologia e del creazionismo shintoista vennero prese esplicitamente in prestito dalla dottrina cinese (per esempio le divinit\u00e0 procreatrici Izanami e Izanagi furono comparate alle energie del Tao, Yin e Yang). Questi tentativi prepararono comunque il terreno per l'introduzione dello \"Shintoismo di Stato\", in seguito alla Restaurazione Meiji, con il quale Shintoismo e Buddhismo furono ufficialmente separati. Solo nel dopoguerra, con la separazione dei templi dal controllo governativo, saranno nuovamente adottato alcuni rituali combinatori kami-Buddha per far fronte alle richieste della popolazione.\nShintoismo di Stato.\nIn seguito alla Restaurazione Meiji lo Shintoismo venne proclamato religione ufficiale del Giappone e nel 1868 la sua combinazione con il Buddhismo venne resa illegale. In questo periodo, molti studiosi del \"Kokugaku\" iniziarono a vedere lo Shintoismo come mezzo attraverso cui unificare il Paese ed aumentarne la devozione all'imperatore, per velocizzare il pi\u00f9 possibile il processo di modernizzazione. Lo shock psicologico delle \"navi nere\" e il conseguente collasso dello shogunato convinsero molti che solo una nazione unita avrebbe potuto resistere alla colonizzazione dei popoli stranieri. In conseguenza di ci\u00f2 lo Shintoismo venne utilizzato come strumento per promuovere l'adorazione dell'imperatore (e quindi della propria nazione) e venne esportato nei territori conquistati come l'Hokkaid\u014d e la Corea.\nNel 1871 venne istituito un \"Ministero delle divinit\u00e0\" e i templi shintoisti vennero divisi in dodici livelli con sede centrale al tempio di Ise (dedicato ad Amaterasu e perci\u00f2 simboleggiante la legittimit\u00e0 della famiglia imperiale). Negli anni seguenti il \"Ministero delle divinit\u00e0\" venne rimpiazzato da una nuova istituzione, il \"Ministero della religione\", incaricato di guidare l'istruzione allo \"shushin\" (letteralmente \"sentiero morale\"). Questo fu uno dei maggiori capovolgimenti dall'epoca del Periodo Edo. I preti iniziarono ad essere eletti ufficialmente, retribuiti ed incaricati dallo Stato di istruire i giovani attraverso una forma di teologia shintoista basata sulla storia mitologica della casata imperiale e dello Stato giapponese.\nCon il passare del tempo lo Shintoismo venne utilizzato sempre pi\u00f9 per enfatizzare i sentimenti nazionalisti popolari. Nel 1890 venne promulgato il \"Kyoiku Chokugo\" (\"Rescritto imperiale sull'educazione\") che richiese agli studenti di recitare ritualmente il giuramento di \"offrire s\u00e9 stessi coraggiosamente allo Stato\", cos\u00ec come di proteggere la famiglia imperiale. La pratica dell'adorazione dell'Imperatore venne ulteriormente diffusa dalla distribuzione di ritratti imperiali come oggetti di venerazione esoterica. Questo utilizzo dello Shintoismo diede al patriottismo giapponese una tinta di misticismo speciale e di introversione culturale, che divenne sempre pi\u00f9 pronunciata con il passare del tempo.\nQuesto processo continu\u00f2 a consolidarsi durante il periodo Sh\u014dwa prima di arrestarsi bruscamente nell'agosto 1945, con la separazione tra Stato e Chiesa shintoista. Ironicamente, l'invasione dell'Occidente cos\u00ec temuta all'inizio dell'epoca Meiji era infine arrivata, in parte a causa della radicalizzazione del Giappone permessa dalla sua compattezza religiosa.\nLa riforma moderna.\nL'era dello Shintoismo di Stato si chiuse bruscamente con la fine della seconda guerra mondiale. Poco dopo la fine del conflitto l'imperatore annunci\u00f2 pubblicamente la rinuncia al suo stato di \"divinit\u00e0 terrena\" e sment\u00ec la discendenza della famiglia imperiale dalla dea Amaterasu. In conseguenza ai risultati della guerra molti giapponesi conclusero che la causa della sconfitta fosse stata la \"hybris\" (superbia) dell'Impero. La brama di territori stranieri accec\u00f2 i loro leader esaltando l'importanza della loro patria. Nel periodo successivo alla guerra comparvero numerose \"Shinshukyo\" (nuove sette religiose), molte delle quali ostentatamente basate sullo Shintoismo.\nSuccessivamente alla guerra lo Shintoismo insistette con meno importanza sulla mitologia e il mandato divino della famiglia imperiale. Invece i templi tesero a focalizzarsi su attivit\u00e0 sociali, volte ad aiutare le persone ordinarie nel migliorare le proprie condizioni o se stessi, mantenendo buone relazioni con gli antenati e gli d\u00e8i. Successivamente alla guerra la pratica generale dei rituali shintoisti non \u00e8 diminuita. La spiegazione normalmente data per questa anomalia \u00e8 che, in seguito alla dismissione dello Shintoismo di Stato, la religione \u00e8 ritornata alla sua posizione tradizionale, culturalmente radicata, piuttosto che imposta. In ogni caso lo Shintoismo ed i suoi valori continuano ad essere una componente fondamentale della vita e della mentalit\u00e0 giapponese.\nCategorizzazione e struttura.\nClassificazione religiosa.\nLo Shintoismo \u00e8 una religione difficile da classificare. Da una parte pu\u00f2 essere considerata veramente come una forma molto organizzata di animismo, ma la presenza di una mitologia definita la rende pi\u00f9 una religione politeista con tratti sciamanici.\nLa vita dopo la morte non \u00e8 una preoccupazione primaria e viene data un'enfasi maggiore al trovare l'armonia in questo mondo, invece che nel prepararsi al successivo. Lo Shintoismo non possiede insiemi vincolanti di dogmi, un luogo santo sopra tutti gli altri da adorare, nessuna persona o kami considerato pi\u00f9 sacro degli altri, e nessun insieme definito di preghiere. Lo Shintoismo \u00e8 piuttosto una collezione di rituali e metodi, intesi a mediare le relazioni tra gli esseri umani e i kami. Queste caratteristiche conferiscono allo Shintoismo un carattere di completezza semplice ed efficace, caratteristiche che gli consentono di sopravvivere tutt'oggi, facendone una religione importante e millenaria. Queste pratiche si sono originate organicamente in Giappone nel corso di molti secoli e sono state influenzate dal contatto con le religioni straniere, soprattutto cinesi. Da notare per esempio, che la parola \"Shinto\" \u00e8 essa stessa di origine cinese e che molte delle codifiche della mitologia shintoista vennero costituite con lo scopo esplicito di rispondere all'influenza culturale cinese. Nella stessa maniera lo Shintoismo ha avuto, e continua ad avere, un'influenza dominante sulla pratica di altre religioni in Giappone. In particolare si potrebbe anche discuterlo sotto la voce Buddhismo giapponese, poich\u00e9 le due religioni hanno esercitato una profonda influenza l'una sull'altra per tutta la storia del Giappone.\nAlcuni ritengono che lo Shintoismo fu strumentalizzato per la legittimizzazione ideologica durante la fase militaristica che segu\u00ec la Restaurazione Meiji. Poich\u00e9 lo Shintoismo non possiede fonti di autorit\u00e0 assoluta, alcuni ritengono che sia stato un'espressione naturale delle credenze del popolo, sfruttate dai nazionalisti radicali che desideravano unificare il Giappone. Altri si chiedono se l'enfasi posta dallo Shintoismo sull'eccezionalit\u00e0 giapponese non abbia reso inevitabili questi sviluppi. Anche oggigiorno, alcune fazioni di estrema destra della societ\u00e0 giapponese, vogliono che si enfatizzi maggiormente lo Shintoismo e si incrementi la reverenza mostrata all'imperatore, come parte di un progetto per portare il Paese nel suo \"giusto posto\" come nazione guida del mondo. Nonostante ci\u00f2, per la maggior parte dei giapponesi, seguire lo Shintoismo non significa esprimere disprezzo per le altre nazioni, ma piuttosto esprimere il proprio amore per la natura del Giappone e di tutto il mondo, delle persone e degli spiriti e divinit\u00e0 che lo abitano.\nTipi di Shintoismo.\nSi possono riconoscere essenzialmente cinque \"espressioni\" dello Shintoismo. Queste non vanno considerate come vere e proprie correnti a s\u00e9 stanti, ma pi\u00f9 che altro delle differenti forme di culto tutte volte al medesimo obiettivo, ovvero giungere alle medesime \"verit\u00e0\". Casi particolari sono tuttavia quelli dello Shintoismo settario e di quello di Stato.\nTempio shintoista.\nNel febbraio 1946, con la pubblicazione della cosiddetta \"Direttiva shintoista\", tutti i templi si organizzarono in un'amministrazione nazionale chiamata \"Associazione dei templi shintoisti\", a tutti gli effetti una \"Chiesa shintoista\", termine poco ortodosso anche se comunemente utilizzato. Il nome in giapponese \u00e8 \"Jinja Honcho\". Lo scopo di questa istituzione fu subito quello di organizzare e conservare la tradizionale cultura religiosa giapponese. La Chiesa oggi amministra migliaia di templi in tutto il Giappone e un centinaio di scuole. Negli ultimi decenni ha dimostrato una certa apertura anche verso Paesi esteri, ha infatti iniziato ad esportare lo Shintoismo, edificando i primi templi in America e Australia e ordinando i primi sacerdoti shintoisti non-giapponesi.\nOrganizzazione clericale.\nDopo l'era Meiji, quando il Giappone apr\u00ec ufficialmente le porte all'Occidente per scambi commerciali, il sistema ereditario dell'ordine sacerdotale shintoista fu abolito, introducendo il sistema del seminario similmente ad altre religioni, sebbene esistano ancora oggi alcuni templi a conduzione familiare. I sacerdoti sono liberi di sposarsi e condurre una vita familiare al di fuori di quella religiosa.\nIl sistema sacerdotale shintoista \u00e8 suddiviso in quattro ordini principali: \"J\u014dkai\", \"Meikai\", \"Gonseikai\" e \"Chokkai\". Ogni sacerdote (\"kannushi\") di questi gruppi intraprende una carriera caratterizzata da sei gradi di specializzazione: il \"Grado Superiore\", il \"Primo grado\", il \"Secondo\", il \"Grado intermedio\", il \"Terzo\" e il \"Quarto grado\". Il superamento di questi gradi consente l'accesso all'ordine successivo.\nI livelli successivi all'intermedio sono conferiti solo ai sacerdoti che professano da pi\u00f9 di vent'anni, sebbene esistano eccezioni dovute alla particolare cultura, saggezza e preparazione dell'individuo. Per diventare \"Guji\", ovvero il sacerdote capo di un tempio importante, \u00e8 necessario ottenere il grado pi\u00f9 alto dell'ordine \"Meikai\". Per diventare \"Guji\" di un tempio poco eminente si deve raggiungere il massimo grado dell'ordine \"Gonseikai\".\nDopo la seconda guerra mondiale il sacerdozio \u00e8 stato aperto anche alle donne, oggi molto importanti nel clero shintoista: infatti la pratica del \"Kaguramai\", la danza sacra in onore degli d\u00e8i \u00e8 generalmente svolta solo dalle donne e l'autorit\u00e0 principale del tempio di Ise, comunemente considerato il cuore dello Shintoismo, \u00e8 una sacerdotessa. Non bisogna confondere una sacerdotessa (\"kannushi\") da una \"miko\". Il ruolo di \"miko\", le cosiddette \"vergini\", \u00e8 solitamente assegnato per un determinato periodo a ragazze o adolescenti (di solito di sesso femminile), e di frequente si tratta delle figlie dei sacerdoti. Il compito del o della \"miko\" \u00e8 quello di assistere i sacerdoti nei vari preparativi dei riti e delle feste, ruolo molto simile a quello dei chierichetti cristiani. Le \"miko\" sono contraddistinte dal caratteristico abito bianco e rosso.\nOggi il sacerdozio si pu\u00f2 ottenere attraverso un sistema a seminari, frequenti in tutto il Giappone e spesso gestiti dai templi. Esistono anche corsi di sacerdozio shintoista in due universit\u00e0: l'universit\u00e0 di Kokugakuin a Tokyo e l'universit\u00e0 di Kogakkan nella prefettura di Mie, entrambe amministrate dalla Jinja Honcho. In aree di provincia \u00e8 comune, in assenza di un sacerdote, assegnare annualmente la celebrazione dei rituali e delle festivit\u00e0 a un membro della comunit\u00e0, anche senza titolo sacerdotale.\nPratiche ed insegnamenti.\nVita dopo la morte.\nSecondo la fede Shintoista, lo spirito umano \u00e8 eterno, proprio come i kami. Come nella maggior parte delle concezioni orientali l'aldil\u00e0 \u00e8 concepito dallo Shintoismo come una sorta di \"livello esistenziale superiore\". Quando si muore dunque, per lo Shintoismo, si cambia semplicemente \"forma\" di esistenza, si accede ad un altro tipo di esistenza. Questa \u00e8 la concezione pi\u00f9 moderna.\nPoich\u00e9 lo Shintoismo \u00e8 coesistito pacificamente con il Buddhismo per oltre un millennio, \u00e8 molto difficile separare le credenze buddhiste da quelle shintoiste. Si pu\u00f2 dire, con consapevole e necessaria semplificazione, che mentre il Buddhismo promuove il distacco dai desideri e dagli attaccamenti, lo Shintoismo enfatizza questa vita e la ricerca della felicit\u00e0 in essa; sebbene abbiano prospettive molto diverse sul mondo, la maggior parte dei giapponesi non vede alcuna necessit\u00e0 di riconciliare le due religioni e pertanto le pratica entrambe. Perci\u00f2 \u00e8 comune per molte persone praticare lo Shintoismo in vita ed essere comunque sepolte con un funerale buddhista.\nNello Shintoismo antico veniva ovviamente dato maggior peso alla mitologia. Si credeva in una serie di \"paradisi\", gi\u00e0 c'era quindi la concezione della \"pluralit\u00e0 esistenziale\", anche se non espressa filosoficamente tra il popolo. Tra questi paradisi si annoverano: \"l'aldil\u00e0 del cielo\", \"l'aldil\u00e0 Yomi\", \"l'aldil\u00e0 Tokoyo\", \"l'aldil\u00e0 delle montagne\". Questi luoghi non sono descritti n\u00e9 come posti ameni n\u00e9 con caratteristiche infernali, ma come luoghi molto simili al mondo terrestre.\nEtica.\nLo Shintoismo presenta un'infinit\u00e0 di insegnamenti positivi, che nascono anche come conseguenze dei suoi precetti fondamentali. Una prima regola etica \u00e8 sicuramente la disponibilit\u00e0 verso gli altri. La religione shintoista insegna che l'uomo deve sempre offrirsi per aiutare il prossimo, caritatevolmente, sinceramente e amorevolmente, per mantenere l'armonia e il benessere nella societ\u00e0. Conseguentemente lo Shintoismo incita al contenimento dell'egoismo e dell'egocentrismo, promuovendo invece l'umilt\u00e0.\nMinamoto Yoshitsune:\nIl culto shintoista pone, in generale, al primo posto l'interesse della comunit\u00e0 e il pubblico benessere. Ci\u00f2 non significa che i diritti individuali e la famiglia siano ignorati. Al contrario, \u00e8 sullo sfondo dei riti religiosi, come conseguenza delle azioni verso gli altri, che l'intimit\u00e0, il carattere individuale di una persona e i suoi rapporti con il prossimo, sono ampiamente promossi.\nSebbene lo Shintoismo non abbia comandamenti assoluti al di fuori di vivere \"una vita semplice ed in armonia con la natura e le persone\", si dice che ci siano \"Quattro Affermazioni\" che esprimono tutto lo spirito etico di questa religione:\nPurificazione.\nConcetto di impurit\u00e0.\nSecondo lo Shintoismo non c'\u00e8 niente di peccaminoso \"di per s\u00e9\", piuttosto certi atti creano un'impurit\u00e0 rituale che una persona dovrebbe voler evitare semplicemente per ottenere pace mentale e buona fortuna, non perch\u00e9 l'impurit\u00e0 sia sbagliata in s\u00e9 stessa. Il male e gli atti sbagliati sono chiamati \"kegare\" (letteralmente \"sporcizia\"), e la nozione opposta \u00e8 \"kiyome\" (letteralmente \"purezza\"). L'uccisione di un essere vivente, considerata come atto impuro, dovrebbe essere fatta con gratitudine e con riverenza nei confronti dell'animale e ridotta al minimo, praticata solo quando altamente necessario.\nI giapponesi moderni continuano a enfatizzare grandemente l'importanza dell\"aisatsu\", l'insieme di frasi e saluti rituali. Prima di mangiare molti giapponesi dicono \"itadakimasu\" (\"ricevo umilmente [questo cibo]\"), in modo da prestare un appropriato rispetto per chi ha preparato ed in generale per tutti quegli esseri viventi che hanno perso la loro vita per permettere quel pasto. La mancanza nel mostrare rispetto pu\u00f2 essere considerata come un segno di orgoglio ed un'assenza di preoccupazione per gli altri. Questa attitudine \u00e8 evitata, perch\u00e9 si pensa che possa causare problemi per tutti. Chi fallisce nel tenere in giusto conto i sentimenti delle altre persone e dei kami attrarr\u00e0 su di s\u00e9 la propria disgrazia. La peggior espressione di questa attitudine \u00e8 lo sfruttare la vita degli altri per il guadagno o godimento personale. Si crede che le persone uccise per mano altrui provino \"urami\" (\"rancore\") e diventino \"aragami\", spiriti potenti e malvagi che cercano vendetta. Per tutti questi motivi, nelle moderne aziende giapponesi, non viene intrapresa alcuna azione prima che venga raggiunto un consenso e una consapevolezza unanime.\nI riti di purificazione sono una parte vitale dello Shintoismo e sono stati adottati anche nella vita moderna. Un rito di purificazione personale \u00e8 legato all'acqua, elemento purificatore per eccellenza: consiste nel rimanere sotto una cascata o nell'eseguire delle abluzioni rituali alla foce di un fiume o nel mare, oppure semplicemente mediante le apposite fonti dei templi; quest'ultima pratica \u00e8 richiesta quasi sempre prima dell'accesso al luogo sacro. Queste due forme di purificazione sono spesso dette \u7953 harai. Una terza forma di purificazione \u00e8 l'astensione da qualcosa, cio\u00e8 un tab\u00f9 (per esempio alle donne non venne permesso di scalare il Monte Fuji fino al 1868). I tab\u00f9 sono pressoch\u00e9 scomparsi nello Shintoismo moderno. Tra le altre credenze vi \u00e8 quella di non pronunciare parole considerate di malo auspicio ai matrimoni, come ad esempio la parola tagliare, o non partecipare ai matrimoni se di recente si \u00e8 persa una persona cara.\nNelle cerimonie di purificazione vengono generalmente utilizzati vari elementi simbolici, tra i quali spiccano la gi\u00e0 citata acqua, il sale e la sabbia. Gli atti generali di pulizia sono chiamati misogi, mentre in specifico, la purificazione personale all'ingresso dei templi, che consiste nel lavarsi mani e bocca, \u00e8 chiamata temizu o anche imi. Un rituale misogi ancora oggi molto praticato \u00e8 quello che consiste nel gettare acqua nei dintorni della propria casa, per ottenerne la purezza.\nI riti di purificazione sono sempre il primo atto di una qualsiasi cerimonia religiosa, e vengono praticati anche per benedire avvenimenti importanti. Per esempio i nuovi edifici costruiti in Giappone vengono spesso benedetti da un sacerdote shintoista, come vengono benedetti anche i nuovi aerei o le nuove automobili. Questo tipo di rituale purificatorio \u00e8 chiamato \"jichinsai\". Addirittura un rito di questo tipo venne tenuto nel 1969 per benedire la missione sulla Luna dell'Apollo 11.\nIl sale \u00e8, dopo l'acqua, l'altro elemento importante nei rituali di purificazione. Le cerimonie legate al sale vengono genericamente chiamate \"shubatsu\". Vi sono varie cerimonie in cui il sale viene sparso in un determinato luogo per eliminare le impurit\u00e0, chiamate \"maki shio\" (letteralmente \"sale sparso\"). Di solito all'ingresso delle case vengono posti dei contenitori di sale, chiamati \"mori shio\", che si crede abbiano l'effetto di purificare chiunque entri nell'abitazione. Il \"maki shio\" \u00e8 praticato nelle case, e anche, alternativamente o insieme all'acqua, prima della costruzione di un edificio. Il sale viene offerto simbolicamente anche alle divinit\u00e0, ponendolo sugli altarini domestici \"kamidana\" (vedere la sezione sul \"culto domestico\").\nVenerazione.\nLa venerazione, nello Shintoismo, ha una valenza molto profonda ed \u00e8 considerata un atto puro e sincero. Il rito shintoista tende a soddisfare i sensi dell'uomo e ad armonizzare e pacificare la mente. Ci\u00f2 \u00e8 favorito dalla forte estetica del rito stesso, caratterizzata da immagini, suoni e profumi. Le cerimonie sono dunque innanzitutto volte a manifestare riverenza e ammirazione nei confronti della grandezza infinita dei kami, ma anche, e non da meno, lo scopo delle cerimonie \u00e8 quello di rendere l'uomo cosciente della verit\u00e0 che lo circonda, facendone scaturire pace e armonia.\nCulto templare.\nNello Shintoismo moderno il cuore del culto \u00e8 sicuramente il tempio (\"jinja\"), in cui si celebrano numerose cerimonie e pratiche. Non c'\u00e8 un giorno preciso della settimana in cui si svolgono le cerimonie, i templi sono infatti costantemente aperti e disponibili per i fedeli, che possono recarvisi per pregare gli d\u00e8i e fare offerte in qualsiasi momento desiderino. Gli spazi sacri tendono ad essere particolarmente affollati soprattutto nei giorni in cui cadono i matsuri, ovvero i festival. Il tipo di preghiera con cui il fedele cerca un contatto con i kami non segue regole specifiche, ognuno pu\u00f2 infatti avere un approccio totalmente personale alla venerazione. Generalmente, nei giorni non festivi, ci si reca al tempio chiedendo agli d\u00e8i protezione costante sulla famiglia, fortuna per superare esami scolastici, e ovviamente molto altro.\nLa venerazione corrisponde sempre ad un contatto con il mondo naturale, che rende i templi oasi di pace all'interno delle caotiche citt\u00e0. Il culto templare sottolinea l'appartenenza dell'uomo all'universo di cui \u00e8 parte. I riti aiutano il fedele a comprendere la via che deve intraprendere nella vita, gli offrono forza e sostegno per superare le difficolt\u00e0 e sostengono la sua visione spirituale del mondo, tra sacralit\u00e0 e purezza. L'estetica del tempio, sostanzialmente, \u00e8 un elemento fondamentale per la preghiera e la venerazione, \u00e8 un tutt'uno con esse. Il tempio \u00e8 infatti considerato un \"edificio mistico\", un luogo in cui \u00e8 possibile trovare un contatto e \"respirare\" la sacralit\u00e0 del mondo, che il luogo sacro in un certo senso \"canalizza\".\nI rituali collettivi sono organizzati dai sacerdoti. Questi rituali sono molto precisi e dettagliati, rappresentano infatti l'equilibrio del mondo, e con un tale significato vanno rispettati nella loro interezza. Il modello rituale divenne comune a tutti i templi nel corso del XIX secolo. Oggi, la Jinja Honcho, nella sua costante opera di modernizzazione dello Shintoismo, sta introducendo nuovi modelli rituali, pi\u00f9 adatti all'era moderna.\nCulto domestico.\nLa venerazione non deve essere un atto esclusivamente pubblico, \u00e8 infatti spesso praticata anche tra le mura domestiche. \u00c8 comune allestire degli altarini, chiamati \"kamidana\" (letteralmente \"mensola dei kami\"), su cui comunemente viene posizionato uno specchio, l'oggetto che meglio consente di dare una rappresentazione dei kami. \u00c8 possibile inoltre aggiungervi oggetti sacri come ad esempio amuleti, acquistabili presso i templi. L'altare \u00e8 utilizzato per offrire preghiere e incenso alle divinit\u00e0, oltre ad una serie di elementi tradizionali tra cui: il sale, l'acqua e il riso.\nLuoghi naturali.\nIn alternativa a templi ed altari domestici, un \"luogo\" considerato sacro, a volte addirittura pi\u00f9 degli edifici costruiti dall'uomo, \u00e8 la natura stessa. Montagne, laghi, isole, scogliere, spiagge, foreste e prati rappresentano una delle vie per giungere alla contemplazione del sacro e alla percezione della dimensione divina dell'universo.\nOfferta.\nUn'offerta, nello Shintoismo, \u00e8 un rituale simbolico che consente di donare qualcosa agli d\u00e8i, mettendosi in contatto con loro. Ci sono vari tipi di offerta, anche se i pi\u00f9 comuni sono gli \"ema\" e gli origami.\nGli sono generalmente atti di donazione da parte dei fedeli ai templi. In epoca medievale i ricchi potevano donare dei cavalli ad un tempio, specialmente quando richiedevano l'aiuto della divinit\u00e0 (ad esempio per vincere in battaglia). Per favori di entit\u00e0 minori divenne costume donare la pittura di un cavallo in forma simbolica, e questi \"ema\" sono popolari anche oggigiorno. Il fedele pu\u00f2 acquistare al tempio una tavoletta di legno con sopra l'immagine di un cavallo, o di altri elementi (simboli dello zodiaco cinese, persone o oggetti associati al tempio, e altro), vi scrive sopra un desiderio o una preghiera e l'appende ad una bacheca nel tempio. In alcuni casi se il desiderio si avvera o la preghiera viene soddisfatta ne appende un altro come ringraziamento. In molti templi \u00e8 consueto anche offrire origami.\nConcezione di divinit\u00e0.\nLo Shintoismo \u00e8 una religione \"cosmica\". Con questa definizione si intende affermare che si tratta di una religione che vede tutto il cosmo, ovvero tutto ci\u00f2 che esiste, come pura manifestazione del divino, \u00e8 dunque una religione dai caratteri panteistici. Nella religione shintoista ogni cosa \u00e8 sacra poich\u00e9 la materia stessa che costituisce tutte le cose che esistono ha un fondamento divino. In primo luogo, dunque, la principale forma di \"entit\u00e0 divina\" \u00e8 l'esistenza stessa, la natura, qualunque essa sia. Procedendo su questo piano, e affermando le forti basi animistiche su cui si basa, si pu\u00f2 dire che lo Shintoismo insegna che ogni cosa \u00e8 detentrice di una forza divina, una divinit\u00e0, uno spirito che la presiede e ne forgia l'esistenza.\nMusubi.\nNella cosmologia shintoista tutto l'esistente \u00e8 pervaso da un'energia primordiale, che alimenta e compone tutta la materia e tutte le sue manifestazioni, \u00e8 il \"Musubi\". Questa forza mistica \u00e8 paragonabile al Tao del Taoismo, un'energia cosmica che d\u00e0 origine al \"tutto\" e causa l'evoluzione del \"tutto\", attraverso l'eterno ciclo dell'esistenza. Esso \u00e8 il legame intimo che c'\u00e8 tra tutte le cose, l'elemento comune a tutto ci\u00f2 che fa parte del cosmo. Il \"Matsubi\" \u00e8 inoltre la forza armonica e universale che lega indissolubilmente il mondo fisico umano al mondo spirituale degli d\u00e8i, i kami.\nDalle narrazione del Kojiki e del Nihon Shoki apprendiamo come i kami possedevano l\u2019abilit\u00e0 di inspirare e motivare lo spirito della persona in situazioni in cui era debole e prossimo alla sconfitta. Da sempre importante, il concetto di musubi assumer\u00e0 un significato ancor pi\u00f9 centrale nel periodo Edo grazie agli studiosi del kokugaku che ne hanno approfondito il significato: secondo Motoori Norinaga, rifacendosi al concetto di \u201cfar nascere\u201d (musui) e di \u201cspirito\u201d (hi richiama il concetto di reikon), il concetto di musubi esprimerebbe il \u201cformare una nuova vita\u201d, ma pure speranza, preghiera o desiderio, assumendo un valore apotropaico per espellere gli spiriti maligni. \nCome la maggior parte delle tradizioni orientali, anche lo Shintoismo \u00e8 una religione ciclica. Nello Shintoismo l'esistenza, in tutte le sue forme, si origina innanzitutto dall'esprimersi del principio cosmico in una dualit\u00e0, due forze polarmente opposte, il principio negativo \"In\" e il principio positivo \"Yo\", corrispondente al rapporto di Yin e Yang della cosmologia taoista. Dall'avvicendarsi di queste due forze primordiali e opposte scaturisce tutta l'esistenza, sia essa fisica e materiale sia spirituale. I kami, come gli uomini, hanno origine dallo scontro eterno tra queste due polarit\u00e0.\nNella versione mitologica della cosmologia, le due divinit\u00e0 primordiali Izanami e Izanagi, corrispondono ai due principi \"In\" e \"Yo\".\nMisticismo della natura.\nUno scrittore nato in Galles, trasferitosi poi sulle alture di \"Kurohime\" in Giappone, scrisse di un'esperienza in Africa, quando fu condotto da un cacciatore locale in un luogo considerato sacro dai Pigmei, nella foresta pluviale dello Zaire. L'episodio \u00e8 il seguente:\nQuesta citazione \u00e8 una vivida rappresentazione dell'essenza della fede shintoista, ovvero un grande amore e riverenza per la natura, in tutte le sue possibili manifestazioni. Lo Shintoismo infatti colloca la natura in una particolare luce, ogni cosa \u00e8 di per s\u00e9 sacra, ogni essere vivente e ogni roccia nell'universo. La natura \u00e8 considerata sacra in quanto manifestazione della forza dei kami e dimora eterna di essi stessi. Nella visione shintoista valli, montagne, abissi, foreste, fiumi, persino le citt\u00e0 e le foreste artificiali ripiantate dall'uomo sono delle manifestazioni dell'essenza divina dell'universo, in quanto la materia stessa di cui ogni cosa \u00e8 costituita ha una base, un fondamento divino.\n\u00c8 per questo motivo che nello Shintoismo spicca l'importanza assoluta della natura, che ha portato all'usanza di costruire templi soprattutto nel cuore di boschi e zone di pace e silenzio meditativo. Un filosofo spagnolo scrisse (Manca riferimento a quale filosofo):\nUn contesto religioso di questo genere risulta incredibilmente adatto alla mentalit\u00e0 moderna dell'uomo. Mentre infatti si tende sempre di pi\u00f9 a diffidare del trascendente, cresce un tipo di teologia che vede come divina la materia stessa che costituisce tutte le cose, in quanto generata dalle grandi energie divine che pervadono tutto l'universo. \u00c8 in questo modo che lo Shintoismo sopravvive in un Paese costellato da tecnologie avanzatissime tra cui i robot, sempre pi\u00f9 diffusi. In una visione del mondo in cui ogni cosa che esista si ritiene abbia uno spirito, infatti, anche un robot deve conseguentemente averne uno. Questo spirito non \u00e8 da intendere nel senso cristiano del termine, poich\u00e9 questa \"essenza divina\" di un robot non \u00e8 altro che parte della \"matrice divina\" che genera tutte le manifestazioni dell'universo. Detto pi\u00f9 semplicemente, lo spirito del robot \u00e8 \"contenuto\" nella materia stessa di cui il robot \u00e8 costituito, poich\u00e9 la materia stessa \"\u00e8\" generata dal divino.\nLa scienza moderna \u00e8 arrivata a scoprire che gli atomi sono costituiti da ulteriori particelle subatomiche, queste particelle subatomiche generano attivit\u00e0 muovendosi da una polarit\u00e0 positiva ad una negativa, corrispondenti alle due polarit\u00e0 che danno origine a tutte le manifestazioni dell'universo nelle filosofie legate al concetto di Yin e Yang.\nKami.\nConcetto base.\nI kami, termine tradotto in genere con \"d\u00e8i\", \"divinit\u00e0\", sono le entit\u00e0 spiritiche che popolano tutto l'universo, sono gli spiriti della natura, e si esprimono attraverso essa. Per il fedele shintoista una cascata, la Luna o semplicemente una roccia, possono essere considerati come espressione dei kami ed elementi mistici in grado di porre in contatto con la sfera divina. Anche semplici \"forze\", ovvero i cicli che regolano l'universo, come la fertilit\u00e0 o la crescita, possono essere visti come manifestazione delle impercettibili forze divine che popolano la natura.\nI kami sono stati definiti anche con il termine \"li\", ovvero \"intelligenze innate\", oppure \"principi\". Questa miriade di definizioni sta ad indicare la complessit\u00e0 nel dare una spiegazione al concetto stesso di \"divinit\u00e0 shintoiste\". Spesso \u00e8 utilizzato anche il termine cinese \"shen\" (\"esseri di luce\", \"divinit\u00e0\"), forma pi\u00f9 originale di \"shin\", la radice della parola \"Shinto\" (etimologia completa spiegata nell'introduzione).\nI kami non sono dunque divinit\u00e0 trascendenti; sebbene siano impalpabili, popolano lo stesso universo in cui si trova l'uomo, si trovano solo ad un \"livello esistenziale\" superiore. Nel tempo l'immagine dei kami \u00e8 andata a caratterizzarsi, tanto che \u00e8 comune trovarli rappresentati in forma antropomorfa, e circondati da ampi corollari mitologici; tuttavia il messaggio essenziale \u00e8 rimasto invariato, le raffigurazioni sono solo delle \"maschere\", volte a rendere concepibili all'uomo concetti cos\u00ec complessi. \u00c8 molto frequente, infatti, in particolare nello Shintoismo moderno, l'utilizzo di uno specchio per rappresentare le divinit\u00e0. Questa \u00e8 la migliore raffigurazione che possa far comprendere all'uomo moderno un concetto cos\u00ec profondo. Lo specchio sta infatti ad indicare che ogni cosa riflessa da esso \u00e8 incarnazione e manifestazione degli d\u00e8i. In alternativa, come raffigurazione, vengono anche utilizzate composizioni geometriche di carta o di stoffa.\nI kami sono collettivamente chiamati . Il nome arcano \"Yaoyorozu\" (\"otto milioni\") non \u00e8 il numero esatto, ma piuttosto un modo simbolico di indicare l'infinito in un'epoca in cui questo concetto non esisteva. Il kami pi\u00f9 importante, e certamente il pi\u00f9 invocato e venerato \u00e8 la dea del Sole Amaterasu. Il tempio principale a lei dedicato \u00e8 situato a Ise e ad esso sono affiliati numerosi templi minori.\nKami particolari.\nNella classificazione \"kami\" possono essere inclusi anche altri tipi di spiriti, ed entit\u00e0:\nInutile dire che la credenza in queste manifestazioni spirituali abbia fortemente influenzato la moderna industria degli Anime, i cartoni animati giapponesi. In essi si possono riscontrare centinaia di personaggi e spiriti ostensivamente ispirati ai kami e agli spiritelli della religione shintoista.\nLa questione dell'imperatore.\nVa detto sin dal principio che la venerazione dell'imperatore non era prevista nello Shintoismo precedente alla Restaurazione Meiji (o comunque era molto meno enfatizzata), ma introdotto da quest'ultima per rafforzare il potere imperiale. Il culto dell'imperatore \u00e8 crollato insieme al crollo dello Shintoismo di Stato con la fine della seconda guerra mondiale.\nIl Tenno (imperatore) venne considerato essere il discendente di Amaterasu e padre di tutti i Giapponesi ed era pertanto un kami sulla Terra (un \"ikigami\" o \"kami vivente\"). Con la Restaurazione Meiji il culto venne reso popolare, ma precedentemente i governatori militari (\"Sh\u014dgun\") erano riusciti pi\u00f9 volte ad usurpare il potere, nonostante l'imperatore venisse sempre visto come il vero governatore del Giappone anche nei periodi in cui la carica fu solo simbolica. Sebbene Hirohito rinunci\u00f2 al suo status divino nel 1946, sotto pressioni americane (\"Ningen sengen\"), la famiglia imperiale rimase profondamente coinvolta nei rituali shintoisti che unificano simbolicamente la nazione giapponese (\"Shintoismo imperiale\"). Questa dichiarazione, pur essendo stata emanata per ragioni politiche, \u00e8 religiosamente parlando priva di significato ed indic\u00f2 soltanto la fine dell'imposizione dello Shintoismo di Stato.\nSecondo la costituzione Showa, al di l\u00e0 degli atti di stato elencati nella costituzione, il ruolo dell\u2019imperatore nel governo nazionale scomparve, con la maggior parte dei riti tradizionali del palazzo diventati affari privati della famiglia imperiale. Nondimeno, la riverenza per il tenn\u014d e la famiglia imperiale rimane forte e questo \u00e8 completato da vari riti domestici imperiali eseguiti per sostenere la gente. Inoltre, l\u2019Imperatore e altri membri della famiglia imperiale svolgono un ruolo importante nella \u201cdiplomazia imperiale domestica\u201d non politica, alimentando buoni rapporti con altri paesi in tutto il mondo. Ancora oggi il termine tenn\u014dsei viene ampiamente usato quando si parla dell\u2019imperatore e della famiglia imperiale, ma poich\u00e9 questo termine \u00e8 stato usato allo scopo di criticare l\u2019esistenza dell\u2019Imperatore, recentemente c\u2019\u00e8 stata invece una tendenza a usare il termine \u201ctenn\u014d-seido\u201d, pi\u00f9 neutrale dal punto di vista del valore.\nSimbologia.\nTorii.\nIl torii \u00e8 per antonomasia il simbolo universalmente riconosciuto dello Shintoismo. Rappresenta i portali che danno accesso ai templi o ad una qualsiasi zona naturale considerata sacra. Il torii \u00e8 un simbolo di misticismo. Esso rappresenta l'eterna interazione, poich\u00e9 immedesimazione, del mondo umano con il mondo divino. Attraversare un torii significa rivitalizzare i sensi spirituali e rinnovare di continuo la partecipazione alla vita, all'universo intero e alla propria esistenza soggettiva.\nL'origine di questo simbolo \u00e8 pressoch\u00e9 sconosciuta, alcuni la ricollegano al mito in cui Amaterasu si nascose in una caverna per sfuggire a Susanoo, altri ne vedono l'origine analizzando l'etimo della parola. \"Torii\" \u00e8 infatti composto da \"tori\", che significa uccello con l'aggiunta di una \"i\" finale. Secondo questa spiegazione i primi torii erano volti ad ospitare gli uccelli, considerati particolarmente importanti dalla religione shintoista poich\u00e9 simboleggianti il contatto tra la Terra e il cielo, metafore rispettivamente del mondo umano e di quello divino.\nTomoe.\nIl \"Tomoe\", detto anche \"Yin-Yang-Yuan\" o \"Triplo Taijitu\", \u00e8 il simbolo della triplicit\u00e0 dell'energia cosmica shintoista (vedi il paragrafo sulla \"trinit\u00e0 shintoista\"). Due delle tre parti rappresentano i due principi polari, Yin e Yang, la terza parte rappresenta l'universo, ovvero tutte le manifestazioni che scaturiscono dai due principi primordiali.\nEsistono molte varianti del Tomoe, data la grande diffusione che ha avuto il simbolo, che oltre a caratterizzare lo Shintoismo \u00e8 entrato a far parte anche della simbologia buddhista. La versione pi\u00f9 diffusa \u00e8 quella prettamente tripolare (\"Mitsu Tomoe\"), in linea alla cosmologia shintoista. Si definisce tuttavia \"Tomoe\", anche il simbolo tipicamente in stile giapponese ma bipolare, assimilabile quindi al Taijitu taoista. L'aspetto di quest'ultimo ha fortemente influenzato lo stile della versione cinese del Tomoe (Yin-Yang-Yuan).\nCorda sacra.\nLa \"corda sacra\", in giapponese detta , a volte abbreviato in \"shime\", \u00e8 una composizione che appare molto spesso nei templi shintoisti e nei luoghi sacri. Ad esempio viene frequentemente appesa all'asta orizzontale dei torii per incrementarne il significato sacro, oppure la si pu\u00f2 trovare legata al tronco di un albero, o attorno ad una roccia, poich\u00e9 considerati espressione delle potenze spirituali.\nLo \"shimenawa\" consiste in una treccia di paglia di riso, alla quale vengono appese strisce di carta, i cosiddetti , che come gi\u00e0 detto precedentemente sono, dopo lo specchio, l'elemento pi\u00f9 utilizzato per raffigurare le divinit\u00e0. La parola \"shimenawa\" \u00e8 composta da tre kanji di cui l'ultimo \u00e8 \"nawa\" (che letteralmente vuol dire \"corda\"), mentre gli altri due corrispondono approssimativamente ai termini \"scrosciare\" (\"sosogu\") e \"serie\", \"gruppo\", \"raccolta\" (\"ren\"). La parola indica invece l'insieme di decorazioni realizzato con pi\u00f9 shimenawa (\"kazari\" significa appunto decorazione).\nManeki neko o Gatto della fortuna.\nQuesta \u00e8 sicuramente la pi\u00f9 popolare delle leggende che avvolgono la figura del , all'estero chiamato anche \"gatto della fortuna\". In ognuna di queste leggende ci sono comunque dettagli similari, in particolare il salvataggio di qualcuno da parte di questo gatto. Da leggenda popolare il Maneki neko \u00e8 ben presto diventato uno dei simboli pi\u00f9 popolari del Giappone, e seppur di origine buddhista, le sue raffigurazioni sono usate come amuleto anche nella religione shintoista. \u00c8 molto frequente, in Giappone, imbattersi in queste raffigurazioni feliniformi in qualsiasi tipo di ambiente, case, ristoranti, alberghi, centri commerciali.\nSi crede che questo amuleto abbia poteri mistici e capacit\u00e0 di protezione nei confronti dell'ambiente in cui si trova, portando salute, fortuna e denaro. La figura del Maneki neko risalirebbe al XIV o XVII secolo, e avrebbe avuto origine ad Osaka, anche se tradizioni precedenti potrebbero risalire addirittura a millenni fa, quando i primi gatti furono importati in Giappone attraverso la Cina dai coltivatori di bachi da seta.\nData l'antica origine della credenza nel Maneki neko, ne esistono migliaia di tipologie diverse, modellate nelle forme pi\u00f9 originali ed utilizzando i materiali pi\u00f9 vari; solo l'impostazione \u00e8 sempre la stessa: un gatto seduto con una campanella allacciata al collo e una zampa sollevata in segno di saluto. Interessante \u00e8 la posizione delle zampe, infatti sebbene le rappresentazioni con la zampa sinistra sollevata siano pi\u00f9 comuni di quelle con la zampa destra alzata, la ragione esatta della differenza non \u00e8 chiara. Alcuni ritengono che la zampa sinistra sollevata significhi denaro e fortuna, mentre la destra significhi salute. Altri sostengono che la sinistra propizi gli affari e la destra la famiglia.\nIl gatto \u00e8 anche rappresentato in una vasta gamma di colori, ognuno dei quali ha un suo significato. Quello pi\u00f9 comune \u00e8 il bianco, che significa gi\u00e0 di per s\u00e9 buona fortuna. Il business di questi amuleti ha una forte importanza nel Giappone moderno, ed esistono laboratori di artisti specializzati nella produzione delle statuette.\nTempli.\nLa pratica della costruzione di templi shintoisti, in giapponese \"jinja\" o \"jingu\", ebbe origine con l'introduzione del Buddhismo, probabilmente ad imitazione dei templi di quest'ultima tradizione. Il rito shintoista, in origine, veniva praticato all'aperto, di solito con piccoli reliquiari mobili o in aree chiamate \"miya\". Ovviamente era possibile trovare eccezioni, templi fissi, i primi dei quali sono identificabili come la forma primordiale di architettura shintoista.\nStili.\nIl tempio si \u00e8 poi adattato a differenti stili architettonici, oltre a quello buddhista assorb\u00ec anche caratteristiche degli stili taoista e confuciano. Oggi si possono trovare templi manifesto di ognuno di questa miriade di stili, da quello utilizzato nella maggior parte dei templi, allo stile del tempio di Ise caratterizzato dai tetti in paglia, allo stile moderno. Nell'apparente caos stilistico lo Shintoismo mantenne le sue regole di costruzione pi\u00f9 originali, in particolare i materiali utilizzati, la disposizione dei locali del tempio e gli ornamenti simbolici. Caratteristica comune a tutti i templi tradizionali \u00e8 l'utilizzo di materiali da costruzione naturali, il legno in primis, sebbene con l'importazione degli stili architettonici cinesi si ebbe una discreta diffusione dell'utilizzo della pietra, oltre all'introduzione della pittura e della scultura. Il Buddhismo oltre all'architettura influenz\u00f2 anche i rituali shintoisti e le raffigurazioni divine, infatti in epoca medievale avvenne un'esplosione di raffigurazioni shintoiste con marcati caratteri buddhisti.\nOggi sebbene la maggior parte dei nuovi templi tenda a rispettare gli stili tradizionali, altrettanto spesso si tende a sviare, sperimentando e proponendo nuovi stili architettonici, con la costruzione di templi decisamente futuristici, caratterizzati dall'utilizzo di materiali come l'acciaio, il cemento e il vetro.\nLocali.\nIl tempio shintoista ha una struttura ben precisa. \u00c8 sempre suddiviso in una serie di locali caratterizzati ognuno da una specifica funzione:\nArea d'ingresso.\nL'area d'ingresso di un tempio shintoista \u00e8 nella quasi totalit\u00e0 dei casi contrassegnata dalla presenza di un torii. Il nome (che letteralmente significa \"dove risiedono gli uccelli\") indica il classico portale mistico che segnala l'entrata nell'area sacra, che oltre ad un tempio pu\u00f2 essere una qualsiasi zona naturale caratterizzata da una forte bellezza e singolarit\u00e0. Un torii \u00e8 costituito da due pilastri verticali che ne sostengono due orizzontali, e completato da una tavoletta centrale, tra le due aste orizzontali, che solitamente riporta il nome del tempio, dell'area sacra o una frase particolarmente significativa. L'origine di questa struttura \u00e8 pressoch\u00e9 sconosciuta e si perde nella leggenda (vedi il paragrafo nel capitolo sulla \"simbologia\" per approfondire).\nSi tratta di un simbolo molto semplice, ma dai significati estremamente profondi, esso simboleggia principalmente il cancello che separa il mondo fisico dal mondo spirituale. Il torii \u00e8 tradizionalmente costruito in legno e dipinto di colore rosso vermiglio. Ovviamente con il tempo, e in particolare nella modernit\u00e0 si sono presentate numerose varianti, tra cui la pietra e ancor pi\u00f9 di recente il metallo.\nBosco sacro.\nInizialmente i templi shintoisti venivano edificati in zone incontaminate e isolate dai centri abitati. Sebbene con la grande urbanizzazione del Giappone, oggi, i nuovi templi (in particolare quelli piccoli) non abbiano pi\u00f9 la caratteristica di essere immersi in boschi verdeggianti, i luoghi di culto principali tendono invece a conservarla. Questa tradizione va ricollegata senza dubbio alla sacralit\u00e0 della natura e al posto prominente che essa deve mantenere nella vita umana, per permettere all'uomo di rimanere sempre in equilibrio con il mondo. I giardini circondanti i templi sono parte fondamentale della religione shintoista, protettrice della natura in quanto divina. I boschi evocano quel tipo di armonia con il mondo e con il divino che l'uomo tecnologizzato tende sempre pi\u00f9 a dimenticare. Subito dopo aver attraversato la prima tappa rappresentata dal torii, nei grandi templi, si accede immediatamente al bosco, attraversato di solito da un sentiero chiamato \"sando\".\nIl \"sando\", che attraversa la zona boschiva e conduce alla struttura templare, \u00e8 molto pi\u00f9 di un semplice camminamento, rappresenta infatti un cammino mistico. Riflette il sentiero che l'uomo deve compiere per giungere alla comprensione del divino, ovvero intraprendere un \"passaggio\" attraverso la natura, unico vero mezzo per conoscere quale sia il mistero della vita. Il sando \u00e8 un cammino rituale, che il fedele intraprende per giungere alla purificazione e liberare la mente, in modo da raggiungere la contemplazione e la venerazione dei kami con la spontaneit\u00e0 pi\u00f9 pura possibile. Ai lati del \"sando\", che spesso pu\u00f2 essere anche una scalinata, sono poste di frequente statue di animali sacri, o lanterne di pietra, che \"dividono\" il percorso in una serie di \"tappe\". \u00c8 comune anche che il \"sando\", in certi templi, attraversi un ponte, chiamato \"shinkyo\". La traversata del ponte \u2014 e quindi dell'acqua \u2014 simboleggia la purificazione.\nIl Giappone \u00e8 uno dei paesi pi\u00f9 industrializzati al mondo: dire che il 67% del suo territorio \u00e8 ancora coperto da foreste sembrerebbe un paradosso, eppure si tratta della realt\u00e0. Probabilmente il Giappone, pi\u00f9 che alla geografia territoriale e al carattere montagnoso, deve proprio alle sue tradizioni e ai suoi valori religiosi questo interessante ossimoro.\nData la radicata credenza nella sacralit\u00e0 dell'universo i templi rappresentano in un certo senso un \"microcosmo\", una piccola riproduzione degli elementi naturali nella loro essenza: il giardino rappresenta i boschi e le foreste di tutto il mondo, la fonte per le abluzioni il fiume, le pietre nei giardini rappresentano le montagne e infine gli stagni, rappresentano i mari e i laghi.\nConversione.\nL'espressione \"conversione allo Shintoismo\" non \u00e8 poi cos\u00ec appropriata, difatti per diventare shintoisti non \u00e8 necessaria nessuna \"conversione\" in senso stretto, ovvero nessun rituale particolare o l'adesione a una qualche comunit\u00e0: questo perch\u00e9 lo Shintoismo non richiede nessuna \"trasformazione\", in quanto si \u00e8 gi\u00e0 \"predisposti\" ad abbracciare questa religione, in quanto essa scaturisce dallo spirito profondo dell'uomo. In qualit\u00e0 di religione cosiddetta \"naturale\", lo Shintoismo insegna che diventare shintoisti significa semplicemente credere nei suoi precetti, con coerenza e sentimento. Credere nei suoi valori e metterli in pratica, credere nei kami, gli spiriti della natura: queste sono le due condizioni essenziali che fanno di un uomo uno shintoista.\nEffetti culturali dello Shintoismo.\nLo Shintoismo \u00e8 stato definito \u00abla religione della giapponesit\u00e0\u00bb ed i valori ed usi di questa religione sono inseparabili da quelli della cultura giapponese precedente all'influsso delle idee cinesi che avvenne alla met\u00e0 del VI secolo. Molte famose pratiche giapponesi hanno radici dirette o indirette nello Shintoismo. Per esempio alla base delle tipiche arti giapponesi delle composizioni floreali \"ikebana\", dell'architettura tradizionale e dei giardini alla giapponese ci sono chiaramente gli ideali shintoisti di armonia con la natura. Un collegamento pi\u00f9 esplicito allo Shintoismo \u00e8 nel Sumo dove, anche nella versione moderna, alcuni rituali shintoisti vengono eseguiti prima di un incontro, come la purificazione dell'arena cospargendola di sale. \u00c8 tuttora consuetudine per molti giapponesi dire \"Itadakimasu\" (\"ricevo umilmente [questo cibo]\") prima di mangiare e gran parte dell'enfasi giapponese sulle forme corrette di saluto pu\u00f2 essere considerata una continuazione dell'antica credenza shintoista del \"kotodama\" (parole con un effetto magico sul mondo). Molte pratiche culturali giapponesi, come l'uso di bacchette di legno per mangiare o quello di togliersi le scarpe prima di entrare in un edificio, possono aver avuto origine da credenze e pratiche shintoiste.\nSecondo alcuni, l'ideologia shintoista ha avuto un notevole impatto sulle nuove generazioni occidentali attraverso i manga e gli anime che ne sono fortemente permeati. Pi\u00f9 di tutti, ad esempio, Lam\u00f9 e Sailor Moon, in cui sono presenti in maniera quasi fissa: templi shintoisti, sacerdoti, pratiche shinto (guarigioni, esorcismi, fortuna, protezioni), spiriti, leggende e tradizioni varie. Ma in minor modo possiamo ugualmente trovare lo shintoismo in Sampei, Bia la sfida della magia, Ranma, L'incantevole Creamy, Your Name e tanti altri ancora.\nInvece in relazione con il cristianesimo (anche il Dio dei cristiani in giapponese viene tradotto come \"kami\"), in Giappone si afferma che Ges\u00f9 Cristo ha viaggiato, imparato lo Shint\u014d, e alla fine \u00e8 morto all'et\u00e0 di 106 anni a Shing\u014d che \u00e8 un villaggio giapponese della prefettura di Aomori ove tra le attrazioni locali figura la \"Tomba di Ges\u00f9 Cristo\". Questa leggenda \u00e8 probabilmente riconducibile alla confusione fatta tra Ges\u00f9 e i missionari cristiani che nel XVI secolo si addentrarono nel territorio del paese asiatico. La leggenda \u00e8 stata poi probabilmente sfruttata dall'impero nel XX secolo per rafforzare il sentimento nazionalista della popolazione e per tentare di sradicare il cristianesimo, dato che, sempre secondo la leggenda, Ges\u00f9 si sarebbe convertito allo shintoismo."}
{"id": "67668", "revid": "400694", "url": "https://it.wikipedia.org/wiki?curid=67668", "title": "Q (Star Trek)", "text": "Q \u00e8 un personaggio immaginario riccorrente dell'universo di \"Star Trek\", appartenente al Continuum Q e interpretato da John de Lancie. \u00c8 apparso per la prima volta nell' della serie televisiva ' e in seguito anche in alcuni episodi delle serie \"live-action\" ' e ' e della serie animata '.\nCaratteristiche.\nQ appartiene a una specie omonima di entit\u00e0 semidivine apparentemente immortali, onnipotenti e onniscienti dell'universo immaginario di \"Star Trek\". Tali entit\u00e0 vivono in un piano di esistenza superiore chiamato il Continuum Q. La maggior parte dei Q sono indifferenti alle vicende umane, tranne pochi individui che provano curiosit\u00e0 e interesse per i problemi delle specie abitanti nell'universo di Star Trek.\nIl personaggio di Q \u00e8 un'entit\u00e0 bizzarra e dispettosa che si diverte a provocare problemi alle astronavi che incontra. In particolare per un lungo periodo si diverte a stuzzicare il comandante dell\"'Enterprise\" D Jean-Luc Picard e i membri del suo equipaggio.\nQ, come ogni membro della sua specie, possiede la capacit\u00e0 di trasformazione della materia in energia, di teletrasporto nonch\u00e9 la capacit\u00e0 di viaggiare nel tempo. Dimostra di poter anche creare linee del tempo alternative e modificare gli stati della natura, come ad esempio il valore della costante gravitazionale.\nLa lettera Q fu scelta per il personaggio onnipotente e onnisciente da Gene Roddenberry in onore della sua amica Janet Quarton, prima presidentessa dello UK Star Trek Fan Club, cos\u00ec come spiegato dallo stesso John de Lancie in un'intervista contenuta nei DVD della serie. In realt\u00e0 lui ha sempre preferito associare \"Q\" alla parola \"question\" (\"domanda\") perch\u00e9 Q \u00e8 una creatura che mette sempre in discussione (nonch\u00e9 alla prova) la razza umana.\nStoria.\nIn \"The Next Generation\".\nQ compare di frequente negli episodi della serie \"Star Trek - The Next Generation\". Si comporta generalmente in modo sarcastico e buffonesco, facendo il commediante, scherzando con il capitano e stuzzicandolo. Anche se ama mettere in difficolt\u00e0 il capitano e l'equipaggio della nave stellare con atroci scherzi, in alcuni casi sembra alla fine fornire un qualche aiuto agli umani, mantenendo un atteggiamento ambivalente.\nUn altro membro della specie dei Q appare nell'episodio della sesta stagione di ' '. Sull\"Enterprise\" giunge una tirocinante in apparenza umana che per\u00f2 ha strani e inspiegabili poteri: in realt\u00e0 non \u00e8 altro che la figlia, sempre credutasi umana, di due altri Q che hanno preso le sembianze di genitori umani e uccisi dal Q-continuum per \"essersi comportati troppo da umani\". La giovane successivamente prosegue la sua vita come una della sua razza.\nIn \"Voyager\".\nNell'episodio della seconda stagione di \"\" \"Diritto di morte\", la Voyager libera da una cometa un Q imprigionato l\u00ec da moltissimo tempo. Dopo le presentazioni questo Q, che si fa chiamare Quinn, dice di voler morire, ormai stanco di una vita immortale, la cui prosecuzione gli pare una tortura; queste sue idee portano il Continuum a bollarlo come mentalmente instabile e pericoloso, decretando perci\u00f2 la sua incarcerazione. Il capitano Janeway si trova di fronte quindi ad un dilemma quando entrambi le chiedono di fare da giudice in un tribunale che sentenzi se Quinn debba tornare in prigione o poter essere libero di morire.\nAlla fine Q trasforma Quinn in un umano, con la promessa che per\u00f2 possa vivere la vita morendo naturalmente e non suicidandosi, ma dopo pochi giorni Quinn, avendo compreso la sua incapacit\u00e0 di vivere appieno come un umano, si avvelena morendo dopo poche parole; Q lo lascia morire, sebbene avrebbe potuto facilmente ridonargli la vita. Questi eventi portano ad una guerra civile nel Q-continuum, descritta in un episodio della terza stagione di Voyager intitolato \"Questioni di Q-ore\" (\"The Q and the Gray\" in inglese, titolo tratto da \"The Blue and The Gray\" riprendendo i colori delle divise degli eserciti Nordista e Sudista durante la guerra civile americana). La guerra, che si svolge nel Q-continuum, \u00e8 vista dai membri della Voyager come una rappresentazione della guerra civile americana in cui i Nordisti (Blue) capeggiati da Q vorrebbero instaurare pi\u00f9 libert\u00e0 nel Q-continuum, mentre gli altri (Gray) vorrebbero mantenere una certa dignitosa distanza da altre razze e che i Q non siano liberi di \"giocherellare\" nell'universo. La soluzione arriva quando Q e una Q di bell'aspetto concepiscono un figlio, un nuovo Q.\nQ compare di nuovo nell'episodio della settima stagione sempre in \"Voyager\" all'episodio \"Q2\". Qui Q lascia il ragazzo, ormai visto come giovanotto sui 14-15 anni (in realt\u00e0 l'attore \u00e8 il figlio di John De Lancie), nelle mani della \"Zia Katie\" (il capitano Janeway). Il ragazzo dimostra per\u00f2 un carattere abbastanza testardo e di voler fare sempre quello che gli pare, di non rispettare le regole e i buoni comportamenti.\nAlla fine padre e figlio si riescono ad intendere con non poco aiuto dalla \"Zia Katie\" e la Voyager \u00e8 salva.\nContinuum Q.\nIl Continuum Q \u00e8 il piano di esistenza extradimensionale abitato dalle entit\u00e0 chiamate Q.\nAlcuni episodi hanno suggerito l'idea che i Q si siano evoluti allo stato attuale da uno stato inferiore, simile a quello degli esseri umani: in un episodio Q dice che gli umani potrebbero evolversi a tal punto da superare i Q in un remoto futuro. In altri, al contrario, Q afferma chiaramente che la sua specie \u00e8 sempre esistita tale e quale, negando pertanto un qualsiasi percorso evolutivo comparabile a quello degli umanoidi. Inoltre, Q afferma che la sua specie non si riproduce, almeno non per via sessuale, anche se sembra che i Q possano procreare sessualmente con creature come gli Umani.\nIl Continuum Q appare nelle puntate di \"Diritto di morte\" e \"Questioni di Q-ore\"; nella prima appare all'equipaggio come una strada senza fine in un deserto (che pu\u00f2 portare \"in qualunque luogo dell'universo\"), mentre nella seconda \u00e8 rappresentato come un campo di battaglia della guerra civile americana. Tali manifestazioni non rappresentano tuttavia il Continuum vero e proprio, ma soltanto una sua versione adattata alle limitate percezioni dell'equipaggio: la strada nel deserto simboleggia la monotonia che, secondo Quinn, affligge il Continuum, mentre il campo di battaglia si riferisce allo scontro in atto, nella seconda puntata, tra i vari membri del Continuum.\nI fan e lo stesso John de Lancie hanno supposto che anche l'alieno Trelaine, un essere onnipotente e dispettoso presente nell'episodio \"Il cavaliere di Gothos\" (\"The Squire of Gothos\") della serie classica \" Star Trek\", potesse essere un membro del Continuum Q."}
{"id": "67674", "revid": "37401", "url": "https://it.wikipedia.org/wiki?curid=67674", "title": "Sincope (linguistica)", "text": "La s\u00ecncope \u00e8 un fenomeno di fonetica storica che consiste nell'eliminazione di uno o pi\u00f9 fonemi all'interno della parola:\nPu\u00f2 anche essere una figura retorica che d\u00e0 luogo a forme poetiche:\nIl contrario della sincope \u00e8 l'epentesi."}
{"id": "67675", "revid": "14691", "url": "https://it.wikipedia.org/wiki?curid=67675", "title": "Mille e una notte", "text": ""}
{"id": "67679", "revid": "1684799", "url": "https://it.wikipedia.org/wiki?curid=67679", "title": "Monte", "text": ""}
{"id": "67682", "revid": "228587", "url": "https://it.wikipedia.org/wiki?curid=67682", "title": "Montebello", "text": ""}
{"id": "67684", "revid": "599013", "url": "https://it.wikipedia.org/wiki?curid=67684", "title": "Montecalvo", "text": ""}
{"id": "67688", "revid": "599013", "url": "https://it.wikipedia.org/wiki?curid=67688", "title": "Montecatini", "text": ""}
{"id": "67689", "revid": "1564499", "url": "https://it.wikipedia.org/wiki?curid=67689", "title": "Montecchio (disambigua)", "text": ""}
{"id": "67690", "revid": "21583", "url": "https://it.wikipedia.org/wiki?curid=67690", "title": "Montechiaro", "text": ""}
{"id": "67692", "revid": "1564499", "url": "https://it.wikipedia.org/wiki?curid=67692", "title": "Montecorvino", "text": ""}
{"id": "67693", "revid": "1564499", "url": "https://it.wikipedia.org/wiki?curid=67693", "title": "Montefalcone", "text": ""}
{"id": "67694", "revid": "287204", "url": "https://it.wikipedia.org/wiki?curid=67694", "title": "Montefiore", "text": ""}
{"id": "67695", "revid": "125843456", "url": "https://it.wikipedia.org/wiki?curid=67695", "title": "Orecchio assoluto", "text": "Orecchio assoluto \u00e8 una locuzione con la quale s'intende la capacit\u00e0 di identificare l'altezza assoluta (cio\u00e8 la frequenza) di un suono, solitamente in base al temperamento equabile, senza l'ausilio di uno strumento di riferimento, come ad esempio il diapason.\nPremessa.\nPoich\u00e9 il diapason, oggi universalmente codificato a 440 Hz, pu\u00f2 variare in ragione del repertorio eseguito (ad es. nella musica barocca il La pu\u00f2 oscillare da ca. 320 hertz fino a 520; la differenza \u00e8 notevole), il vero problema non consiste nella capacit\u00e0 o meno di identificare un suono a una determinata frequenza, ma di avere soltanto un controllo 'equabilizzato' del suono. Il musicista dotato di orecchio assoluto percepisce le intonazioni nettamente solo se accordate secondo il temperamento equabile, cio\u00e8 quando l'ottava \u00e8 suddivisa matematicamente (e non musicalmente) in dodici semitoni perfettamente equidistanti tra loro. Sotto questa ottica, dunque, un violinista alle prese con il repertorio classico non sarebbe in grado di distinguere ad esempio un Re# da un Mib, omofoni nel temperamento equabile, ma ben diversificati da un'orchestra che voglia utilizzare la corretta intonazione. Le accordature in uso nel periodo post-barocco utilizzavano ancora versioni tardive del temperamento mesotonico, con ricerca di terze pi\u00f9 o meno pure e con leggera 'partecipazione' delle quinte'. Pertanto l'orecchio assoluto sar\u00e0 un vantaggio per identificare prontamente un La a 440 Hz o a 432 Hz, ma del tutto dannoso se 'bloccato' secondo il temperamento equabile a tutti i suoni relativamente correlati a quel La.\nStudi scientifici.\nI vari ricercatori che negli anni si sono dedicati allo studio di questo fenomeno non sempre concordano sulla esatta definizione di \"orecchio assoluto\". Ad esempio, alcuni studi considerano sufficiente la capacit\u00e0 di identificare una serie di singole note isolate, mentre altri ritengono condizione indispensabile il riconoscimento delle note all'interno di normali passaggi melodici. Anche i livelli considerati accettabili di accuratezza, prontezza di riconoscimento e margine di errore variano fra i diversi test eseguiti, il che complica ulteriormente la valutazione dei risultati.\nUno degli studi pi\u00f9 famosi (Sergeant, D. 1969: \"Experimental investigation of absolute pitch\", pubblicato sul \"Journal of Research in Music Education\", Vol. 17, 135-143) evidenzia una possibile relazione di proporzionalit\u00e0 inversa fra l'et\u00e0 in cui vengono intrapresi gli studi musicali e la probabilit\u00e0 di sviluppare l'orecchio assoluto.\nUno studio condotto da Bahr nel 1998 afferma che l'orecchio assoluto sarebbe una capacit\u00e0 derivante dall'esperienza, che non richiederebbe dunque particolari predisposizioni, confermando per\u00f2 l'et\u00e0 precoce dell'istruzione musicale come fattore di primaria importanza. Inoltre, orecchio assoluto e relativo tenderebbero a escludersi reciprocamente in uno stesso individuo.\n\u00c8 pur vero, per\u00f2, che nella pratica dello studio musicale queste tendenze non risultano dimostrate; \u00e8 opinione diffusa che il fenomeno abbia comunque una base innata. Parimenti discutibile appare l'ipotesi secondo la quale l'orecchio relativo tenderebbe a escludere quello assoluto e viceversa. Infatti, queste due facolt\u00e0 coesistono potenziandosi a vicenda (anche non conoscendo gli intervalli, dal momento che si hanno sotto controllo tutte le altezze possibili, l'individuo pu\u00f2 dire che nota \"x\" si trova a \"y\" distanza da \"z\").\nEsiste poi tutta una serie di studi secondo cui l'orecchio assoluto si manifesterebbe maggiormente in determinate fasce della popolazione: in particolare fra i ciechi e gli appartenenti a gruppi etnici facenti uso di lingue tonali.\nAlcuni recenti studi, per quanto discutibili, sostengono che l'orecchio assoluto sia frutto di una mutazione genetica.\nL'orecchio assoluto si sviluppa grazie alla presenza di un polimorfismo a singolo nucleotide nel proprio DNA, pi\u00f9 precisamente \"RS 3057\". Si tratta di un gene piuttosto comune: circa il 31% della popolazione (di cui la met\u00e0 formata da asiatici, perch\u00e9 usano una lingua tonale) lo possiede.\nL'orecchio assoluto viene sviluppato nello stesso periodo in cui si consolida la lingua madre, ovvero in cui il cervello filtra tutte le informazioni sonore e visive non necessarie all'adattamento in quell'ambiente e registra solo quelle che gli permettono di interpretare in modo autonomo tutti gli stimoli che gli arriveranno.\nPer stimolare lo sviluppo di questa abilit\u00e0 \u00e8 sufficiente immergere il bambino in un ambiente dove \u00e8 presente musica ad alto contenuto sonoro, che nella musica occidentale pu\u00f2 voler dire musica jazz o classica. Reincontrando ripetutamente tutti e 12 i suoni della scala cromatica, il bambino collezioner\u00e0 una ricca esperienza uditiva che, nel momento in cui avr\u00e0 un minimo di educazione musicale, gli permetter\u00e0 di codificare tali esperienze con dei nomi usati convenzionalmente da tutto il mondo (ovvero i nomi delle note, o i colori nel caso della visione o le parole nel caso della lingua), riuscendo a esprimere il riconoscimento di questi stimoli ogni volta che ne incontrer\u00e0 uno.\nIl motivo per cui quest'abilit\u00e0 pu\u00f2 essere sviluppata unicamente da neonati sta nel fatto che nei primi anni di vita si ha l'abilit\u00e0 di ascoltare e riconoscere tutti i 2000 fonemi delle 6500 lingue parlate nel mondo; dopo l'ottavo mese di vita e comunque prima del primo anno, il cervello chiude quella che in letteratura viene chiamata \"finestra critica\" ovvero il bambino si dedica completamente all'apprendimento della lingua madre che lo circonda, e il numero di fonemi riconoscibili si riduce proprio in base alla lingua localizzata, per esempio, nella lingua inglese esistono 44 fonemi. Questa chiusura avviene anche nel linguaggio musicale.\nQuesto principio viene denominato \"use it or lose it\": se il bambino non ha bisogno di riconoscere un'altezza o un suono, semplicemente perder\u00e0 la capacit\u00e0 di riconoscerla.\nQuando un bambino \u00e8 immerso nel mondo del linguaggio musicale, cercher\u00e0 di trovare delle figure e delle strutture di ripetizione in tale linguaggio, questo \u00e8 il modo in cui l'orecchio assoluto comincia a svilupparsi.\nDiffusione.\nSecondo alcune statistiche, solo lo 0,01% della popolazione ha questa abilit\u00e0 (1 ogni 10.000). Tali statistiche per\u00f2 si basano su test condotti solo su musicisti; i risultati vengono poi rapportati all'intera popolazione, assumendo quindi la discutibile ipotesi che chi non conosce la musica non possa avere l'orecchio assoluto. Ricerche sull'argomento condotte nel 2008 da parte della Eastman School of Music congiuntamente con il Department of Brain and Cognitive Sciences dell'Universit\u00e0 di Rochester (USA) hanno messo a punto test applicabili a qualunque individuo (anche non musicista), e tali test indicherebbero che l'orecchio assoluto \u00e8 in realt\u00e0 molto pi\u00f9 frequente di quanto ci si aspetti. Il ricercatore Gaby Lanyi sostiene che potenzialmente ogni persona nasce con l'orecchio assoluto ma che la maggior parte della popolazione perde questa capacit\u00e0 dopo il primo anno di vita perch\u00e9 non \u00e8 stata data sufficiente importanza allo sviluppo del linguaggio musicale.\nCi sono diverse persone che dichiarano che sia possibile emulare l'orecchio assoluto a partire dall'\"ear training\".\nNel marzo 1981, David Lucas Burge pubblic\u00f2 su \"Contemporary Keyboard\" (oggi \"Keyboard Magazine\") un articolo in cui rivelava che l'orecchio assoluto non era una capacit\u00e0 solo per pochi eletti ma un'abilit\u00e0 facilmente apprendibile da chiunque abbia un minimo di orecchio musicale.\nAnche senza possedere l'orecchio assoluto, infatti, qualsiasi musicista a livello gi\u00e0 avanzato pu\u00f2 affermare di aver notato certe differenze di sensazione nel suonare trasposizioni di certi brani in tonalit\u00e0 diverse da quelle originali in qualche modo inspiegabili. Allo stesso modo, i musicisti potrebbero avere preferenze nel suonare certi accordi invece che altri, ma senza mai capire il perch\u00e9. Anche senza avere grandi doti musicali, inoltre, si possono notare facilmente tali peculiarit\u00e0 di suono quando si suona una nota con uno strumento e si tenta di riconoscere la stessa nota in ottave diverse: in tal caso, infatti, difficilmente si usa l'orecchio relativo, in quanto non si hanno conoscenze innate di intervalli e tonalit\u00e0, ma si usa quasi inconsciamente l'orecchio assoluto.\nDiversi autori, tra cui Burge, parlano di \"pitch color\", ovvero di \"colore delle note\" o sinestesia, una qualit\u00e0 delle note stesse del tutto simile al colore visivo, che caratterizza e distingue tutte le note, gli accordi e le tonalit\u00e0 le une dalle altre. Il nostro orecchio occidentale tuttavia non \u00e8 allenato a sentire tali differenze, in quanto la nostra cultura musicale ci porta soltanto a notare altezza, modo e ritmo delle canzoni, tralasciando la tonalit\u00e0 presente in altre lingue come il cinese, il che sarebbe come distinguere un colore chiaro da uno scuro senza riconoscere che uno \u00e8 giallo e l'altro \u00e8 blu."}
{"id": "67696", "revid": "599013", "url": "https://it.wikipedia.org/wiki?curid=67696", "title": "Monteforte", "text": ""}
{"id": "67698", "revid": "1154737", "url": "https://it.wikipedia.org/wiki?curid=67698", "title": "Montegrosso", "text": "Montegrosso pu\u00f2 riferirsi a diversi toponimi:"}
{"id": "67700", "revid": "69794", "url": "https://it.wikipedia.org/wiki?curid=67700", "title": "Monteleone", "text": ""}
{"id": "67701", "revid": "682118", "url": "https://it.wikipedia.org/wiki?curid=67701", "title": "Montelupo", "text": ""}
{"id": "67702", "revid": "1564499", "url": "https://it.wikipedia.org/wiki?curid=67702", "title": "Montemaggiore", "text": ""}
{"id": "67703", "revid": "599013", "url": "https://it.wikipedia.org/wiki?curid=67703", "title": "Montenero", "text": ""}
{"id": "67705", "revid": "599013", "url": "https://it.wikipedia.org/wiki?curid=67705", "title": "Monteroni", "text": ""}
{"id": "67706", "revid": "287204", "url": "https://it.wikipedia.org/wiki?curid=67706", "title": "Monterosso", "text": ""}
{"id": "67708", "revid": "125669672", "url": "https://it.wikipedia.org/wiki?curid=67708", "title": "Plugin (informatica)", "text": "Il plugin in campo informatico \u00e8 un programma non autonomo che interagisce con un altro programma per ampliarne o estenderne le funzionalit\u00e0 originarie (ad es. un plugin per un software di grafica permette l'utilizzo di nuove funzioni non presenti nel software principale): possono essere utilizzati non solo su software, ma anche su qualunque cosa che possa essere visitata da chiunque, quindi pubblica (ad es. i videogiochi online).\nDescrizione.\nA seconda dei programmi e delle piattaforme software, i plugin vengono chiamati con sinonimi diversi:\nLa capacit\u00e0 di un software di supportare i plugin \u00e8 generalmente un'ottima caratteristica, perch\u00e9 rende possibile l'ampliamento e la personalizzazione delle sue funzioni da parte di terzi, in maniera comoda e veloce. Ci\u00f2 favorisce da un lato la minore obsolescenza del software e dall'altro la maggior diffusione, tanto pi\u00f9 sono numerosi e funzionali i plugin scritti per uno specifico programma o secondo uno standard specifico: ne \u00e8 un esempio il successo commerciale dei software di produzione audio di Steinberg, legato alla larga diffusione dei plugin musicali in standard VST. Per facilitare il compito agli sviluppatori di terze parti che intendono realizzare dei plugin, l'azienda produttrice del software o ideatrice dello standard distribuisce - spesso gratuitamente - dei sistemi detti \"Kit di Sviluppo Software\" (Software Development Kit o SDK), che racchiudono funzionalit\u00e0, esempi e documentazione per lo sviluppatore."}
{"id": "67714", "revid": "9", "url": "https://it.wikipedia.org/wiki?curid=67714", "title": "Opatija", "text": ""}
{"id": "67719", "revid": "599013", "url": "https://it.wikipedia.org/wiki?curid=67719", "title": "Montesano", "text": ""}
{"id": "67720", "revid": "599013", "url": "https://it.wikipedia.org/wiki?curid=67720", "title": "Monteu", "text": ""}
{"id": "67721", "revid": "1318658", "url": "https://it.wikipedia.org/wiki?curid=67721", "title": "La Plata", "text": "La Plata (anche conosciuta come \"Citt\u00e0 delle diagonali\" e \"capoluogo del primo stato\") \u00e8 una citt\u00e0 argentina, capoluogo della provincia di Buenos Aires. La citt\u00e0 \u00e8 situata a circa 60\u00a0km a sud-est dalla citt\u00e0 di Buenos Aires ed \u00e8 abitata da 790.616 abitanti.\nIl tracciato della citt\u00e0, ideato nello studio dell'architetto Pedro Benoit (1836\u20131897), \u00e8 caratterizzato dalle numerose \"diagonali\" (strade ad intersezione diagonale su un tracciato di strade intersecantesi ad angolo retto) delle quali le pi\u00f9 importanti si incrociano in \"Plaza Moreno\" (una delle piazze-parco pi\u00f9 grandi al mondo) dove si affacciano uno di fronte all'altra il palazzo del Comune e l'imponente Cattedrale in stile neogotico, portata a termine soltanto negli ultimi anni.\nPunti periferici della citt\u00e0 sono il Museo di Scienze Naturali, il palazzo del Governatorato, il Parlamento Provinciale, il rinnovato Teatro Argentino, il moderno stadio di calcio e l'ippodromo. Molti di questi edifici furono costruiti all'epoca della fondazione della citt\u00e0, in seguito ad una richiesta internazionale.\nGeografia.\nLa Plata sorge della parte nord-orientale della provincia di Buenos Aires, 15 km dalle sponde del R\u00edo de la Plata. La citt\u00e0 \u00e8 situata a 58 km a sud-est di Buenos Aires.\nStoria.\nFu fondata il 19 novembre del 1882 dall'allora Governatore della provincia Dardo Rocha come conseguenza della mancanza di una capitale per la provincia bonaerense in seguito all'avvenuta dichiarazione nel 1880 di Buenos Aires quale capitale federale della Repubblica Argentina.\nAlla morte di Evita Per\u00f3n, nel 1952, la citt\u00e0 assunse il nome di Ciudad Eva Per\u00f3n, per poi tornare al vecchio nome con la caduta di Per\u00f3n nel settembre del 1955.\nCultura.\nIstruzione.\nMusei.\nLa Plata ospita il museo di Scienze Naturali, aperto nel 1888 che fu il primo edificio dell'America Latina ad essere costruito appositamente a scopi museali. Altre istituzioni museali della citt\u00e0 sono Museo d'Arte Contemporanea Latinoamericano, Museo Provinciale di Belle Arti, Museo Municipale di Belle Arti, Museo de Arte Fra. Ang\u00e9lico, Museo di Strumenti Musicali Dr. Emilio Azzarini, Museo Storico del Forte della Ensenada de Barrag\u00e1n, Museo e Archivio Dardo Rocha, Museo Almafuerte, Museo del Teatro Argentino, Museo Jos\u00e9 Juan Podest\u00e1, Museo della Cattedrale, Museo Indigenista Yana K\u00fantur, Museo Internazionale di Marionette, Museo dell'Automobile Rau, Museo del Tango Platense, Museo della Polizia Ispettore Mayor Vesiroglos, Museo Storico Contralmirante Chalier (Scuola Navale di R\u00edo Santiago), Museo Storico Militare Tte. Julio A. Roca, Museo di Anatomia Veterinaria Dr. V\u00edctor M. Arroyo, Museo d'Artigianato Tradizionale Juan Alfonso Carrizo, Museo de Astronomia e Geofisica, Museo de Botanica e Farmacognosia Dr. Carlos Spegazzini, Museo e Casa di Riposo Samay Huasi, Museo di Fisica, Museo dei Storia della Medicina Dr. Santiago Gorostiague, Museo Biblioteca di Chimica e Farmacia Prof. Dr. Carlos Sagastume, Museo d'Odontologia, Museo di Scienze Agrarie e Forestali Prof. Julio Ocampo\nUniversit\u00e0.\nA La Plata ha sede una delle universit\u00e0 pi\u00f9 importanti d'Argentina, l'Universit\u00e0 Nazionale di La Plata (UNLP), aperta nel 1897 e costituita da 16 facolt\u00e0 e cinque scuole speciali. Tra i suoi professori e i suoi studenti si annoverano alcune delle personalit\u00e0 pi\u00f9 illustri del mondo politico, culturale e scientifico dell'Argentina. Tra i nomi pi\u00f9 celebri figurano quelli dei presidenti argentini Ra\u00fal Ricardo Alfons\u00edn, N\u00e9stor Kirchner, Cristina Fern\u00e1ndez de Kirchner, del premio Nobel Carlos Saavedra Lamas, Florentino Ameghino, del pittore Emilio Pettoruti, del fisico Mario Bunge e dello scrittore Ernesto Sabato.\nAltre universit\u00e0 attive a La Plata sono l'Universit\u00e0 Cattolica di La Plata, l'Universit\u00e0 Notarile Argentina, l'Universit\u00e0 dell'Est-La Plata e la Facolt\u00e0 Regionale dell'Universit\u00e0 Tecnologica Nazionale.\nTeatro.\nLa Plata ospita il teatro Argentino, costruito nel 1887-90 in stile neorinascimentale and\u00f2 distrutto in un incendio nel 1977. Riaperto nel 2000 \u00e8 il secondo teatro d'opera pi\u00f9 grande del paese dopo il Teatro Col\u00f3n di Buenos Aires. Altri teatri cittadini sono il Teatro Municipale Coliseo Podest\u00e1, Anfiteatro Mart\u00edn Fierro, Teatro La Nonna, Teatro La Hermandad del Princesa, Sala 420, Laboratorio teatrale della UNLP, Complesso El Teatro, Teatro La Lechuza.\nInfrastrutture e trasporti.\nStrade.\nLa principale via d'accesso alla citt\u00e0 \u00e8 l'autostrada Buenos Aires-La Plata che termina nella periferia ovest , presso l'intersezione con la provinciale 11.\nFerrovie.\nLa Plata dispone di una propria stazione ferroviaria lungo la linea Roca, che connette le principali localit\u00e0 della parte sud-orientale della Gran Buenos Aires con la stazione di Constituci\u00f3n di Buenos Aires.\nSport.\nLe due principali societ\u00e0 sportive cittadine sono l'Estudiantes de La Plata e il Gimnasia La Plata. L'Estudiantes, conosciuto come \"Pincha\", \u00e8 una delle societ\u00e0 pi\u00f9 vincenti del paese, e pu\u00f2 vantare nella sua bacheca sei titoli nazionali, quattro Coppe Libertadores, una Coppa Intercontinentale e una Coppa Interamericana. Il Gimnasia y Esgrima invece ha vinto un solo titolo nazionale nel 1929. Le due squadre danno vita ad una delle stracittadine pi\u00f9 sentite e accese del calcio argentino, il \"cl\u00e1sico Platense\".\nAmministrazione.\nConsolati.\nLa Plata \u00e8 sede dei consolati generali di Italia e Per\u00f9, dei consolati onorari di Ecuador, Francia e Paraguay.\nGemellaggi.\nLa Plata \u00e8 gemellata con:"}
{"id": "67722", "revid": "84184", "url": "https://it.wikipedia.org/wiki?curid=67722", "title": "Monticelli", "text": ""}
{"id": "67723", "revid": "1318658", "url": "https://it.wikipedia.org/wiki?curid=67723", "title": "Monticello", "text": ""}
{"id": "67724", "revid": "599013", "url": "https://it.wikipedia.org/wiki?curid=67724", "title": "Montopoli", "text": ""}
{"id": "67725", "revid": "228587", "url": "https://it.wikipedia.org/wiki?curid=67725", "title": "Montorio", "text": ""}
{"id": "67726", "revid": "1564499", "url": "https://it.wikipedia.org/wiki?curid=67726", "title": "Montoro", "text": ""}
{"id": "67727", "revid": "228587", "url": "https://it.wikipedia.org/wiki?curid=67727", "title": "Morano", "text": ""}
{"id": "67728", "revid": "599013", "url": "https://it.wikipedia.org/wiki?curid=67728", "title": "Morciano", "text": ""}
{"id": "67729", "revid": "599013", "url": "https://it.wikipedia.org/wiki?curid=67729", "title": "Mornico", "text": ""}
{"id": "67731", "revid": "287204", "url": "https://it.wikipedia.org/wiki?curid=67731", "title": "Morro", "text": "Il termine Morro pu\u00f2 riferirsi a diverse localit\u00e0:"}
{"id": "67732", "revid": "228587", "url": "https://it.wikipedia.org/wiki?curid=67732", "title": "Motta", "text": ""}
{"id": "67733", "revid": "465169", "url": "https://it.wikipedia.org/wiki?curid=67733", "title": "Mugnano", "text": ""}
{"id": "67738", "revid": "2225", "url": "https://it.wikipedia.org/wiki?curid=67738", "title": "The Matrix", "text": ""}
{"id": "67742", "revid": "922800", "url": "https://it.wikipedia.org/wiki?curid=67742", "title": "Rapper", "text": ""}
{"id": "67747", "revid": "400694", "url": "https://it.wikipedia.org/wiki?curid=67747", "title": "USS Enterprise", "text": "Marina militare degli Stati Uniti.\nOtto unit\u00e0 dell'United States Navy sono state battezzate USS \"Enterprise\", letteralmente \"impresa\" in lingua inglese\nNavi stellari di Star Trek.\nUSS \"Enterprise\" \u00e8 il nome di varie astronavi di fantasia nell'universo fantascientifico di \"Star Trek\":"}
{"id": "67750", "revid": "1186766", "url": "https://it.wikipedia.org/wiki?curid=67750", "title": "Novella (disambigua)", "text": ""}
{"id": "67752", "revid": "110157", "url": "https://it.wikipedia.org/wiki?curid=67752", "title": "Cernavod\u0103", "text": "Cernavod\u0103 (pronuncia rumena , in latino \"Axiopolis\", in greco antico \u1f08\u03be\u03b9\u03bf\u03cd\u03c0\u03bf\u03bb\u03b9\u03c2/\"Axi\u00fapolis\", in turco \"Bo\u011fazk\u00f6y\") \u00e8 una citt\u00e0 della parte occidentale della distretto di Costanza, in Dobrugia, Romania. Ha una popolazione di 18.915 abitanti. \u00c8 situata a 59\u00a0km dalla citt\u00e0 di Costanza. La localit\u00e0 ha una posizione privilegiata per la sua posizione sul argine destro del braccio del \"vecchio Danubio\", nel punto di contatto con il Danubio. In Romania \u00e8 considerato un nodo di trasporto di interesse nazionale, incrociandosi qui linee di trasporto stradale, fluviale e ferroviario. La citt\u00e0 ha un porto sul Danubio, nelle cui vicinanze si trova la centrale nucleare di Cernavod\u0103, unica centrale di questo tipo (CANDU) in Romania.\nEtimologia.\nUna leggenda narra che la citt\u00e0 sia stata ricostruita dal leggendario signore valacco Negru Vod\u0103, da cui deriverebbe il suo nome \"cerna\" (\"cern\u00eei\") che nelle lingue slave significa \"nero\". Un'altra versione, pi\u00f9 accreditata dai linguisti, \u00e8 che il nome derivi direttamente dal bulgaro \u0447\u0435\u0440\u043d\u0430 \u0432\u043e\u0434\u0430 (\"\u010derna voda\") che ha il significato di \"acqua nera\". Questo si pu\u00f2 anche correlare con il nome del vicino torrente Carasu, che in lingua turca ha lo stesso significato di \"acqua nera\". Potrebbe anche essere un calco del tracico \"Ax\u00edopa\", (da *\"n.ksei\", \"scuro\" e \"up\u0101\", \"acqua\").\nStoria.\nPreistoria.\nLe prime scoperte appartengono alla cultura di Cernavod\u0103 (periodo neolitico) \u2013 diverse abitazioni e una necropoli (circa 400 tombe). Nel 1945 sono state scoperte le statue del \"pensatore di Hamangia\", accanto alla sua compagna datate nella seconda met\u00e0 del V millennio\u00a0\u2013 inizio del IV millennio a.C.\nAntichit\u00e0.\nLa citt\u00e0 fu fondata da coloni greci con il nome di Assiupoli nel IV secolo a.C. come punto di commercio con i Daci. In seguito, nel I secolo d.C., fu ricostruita dai Romani, condotti da Costantino I, che vi costru\u00ec una cittadella. Oggi le rovine della cittadella sono un punto di attrazione turistica sul Danubio.\nMedioevo.\nNel 1389 Mircea I cel B\u0103tr\u00e2n (Mircea il Vecchio) annesse la Dobrugia, inclusa Cernavod\u0103, alla Valacchia, ma questa entr\u00f2 sotto il controllo dell'Impero ottomano nel 1420. Per oltre quattro secoli la citt\u00e0 porter\u00e0 il nome di Bo\u011fazk\u00f6y, essendo in questo periodo un piccolo villaggio.\nDopo il Congresso di Berlino (1878).\nIn seguito alla Guerra di indipendenza rumena e al Congresso di Berlino, Cernavod\u0103 torn\u00f2 sotto il Regno di Romania. Al termine del 1878, la localit\u00e0 ottenne il rango di capoluogo della provincia Silistra Nou\u0103. L'integrazione della Dobrugia nel Regno di Romania aument\u00f2 l'importanza della citt\u00e0 di Cernavod\u0103, poich\u00e9 la Dobrugia assicurava lo sbocco sul mare per lo stato romeno. Per questo si costrui il ponte di per assicurare collegamenti ferroviari diretti con il resto del Paese, mentre la citt\u00e0 divenne un importante luogo di transito sulla strada per Costanza, che diverr\u00e0 a sua volta il principale porto sul Mar Nero.\nArchitettura industriale.\nMolti lavoratori Italiani contribuirono alla costruzione del ponte, soprattutto friulani, in quanto seri e forti lavoratori.\nData la distanza tra il cantiere ed il paese importante pi\u00f9 vicino, detti lavoratori raggiungevano il paese solo ogni due settimane, a piedi, quando dovevano depositare o spedire i soldi del salario per il lavoro al cantiere, cercando di proteggersi a vicenda per evitare rapine durante il viaggio."}
{"id": "67754", "revid": "599013", "url": "https://it.wikipedia.org/wiki?curid=67754", "title": "Ia", "text": ""}
{"id": "67756", "revid": "599013", "url": "https://it.wikipedia.org/wiki?curid=67756", "title": "Ic", "text": ""}
{"id": "67760", "revid": "1543377", "url": "https://it.wikipedia.org/wiki?curid=67760", "title": "Ie (diritto giapponese)", "text": "Lo era l'unit\u00e0 di base del diritto giapponese fino alla fine della seconda guerra mondiale: gran parte delle questioni legali, civili e penali, vedevano coinvolgere le famiglie piuttosto che i loro singoli individui. Lo \"ie\" viene spesso associato al concetto di famiglia tradizionale in Giappone, laddove marito e moglie, con i loro figli e i parenti del marito, rappresentavano i componenti principali del gruppo familiare.\nIl sistema venne abolito nel 1947 con la revisione del diritto di famiglia giapponese avvenuto sotto l'influenza delle autorit\u00e0 di occupazione degli Alleati, e la societ\u00e0 giapponese inizi\u00f2 la transizione verso un sistema di famiglie nucleari pi\u00f9 \"occidentale\".\nCaratteristiche.\nLo \"ie\" era caratterizzato da un sistema patrialineare e da una rigida gerarchia strutturata in base all'et\u00e0 dei suoi membri, generalmente marito e moglie, i loro figli e i parenti del marito. Le responsabilit\u00e0 familiari avevano la precedenza sui desideri individuali, poich\u00e9 la famiglia, piuttosto che l'individuo, era considerata l'elemento collante che garantiva la sopravvivenza all'interno del sistema sociale.\nLa peculiarit\u00e0 di tale sistema consisteva nella caratteristica essenziale, per ritenersi membri di una medesima famiglia, di abitare tutti all'interno della stessa casa. Il figlio maggiore era designato come erede della famiglia e, una volta completato il passaggio da padre a figlio delle propriet\u00e0, del nome e dei titoli, diveniva responsabile della cura e del sostentamento dei genitori. In caso di mancanza di eredi maschi, all'interno del nucleo familiare poteva rientrare anche il genero, o qualsiasi estraneo che avesse anche solo un minimo grado di parentela, al quale veniva dato il cognome della famiglia. Questo avveniva anche nel caso in cui i figli maschi non fossero ritenuti degni di perpetuare il nome di famiglia. I figli minori avevano la possibilit\u00e0 di formare famiglie autonome, che tuttavia rimanevano affiliate e subordinate (in base al grado di interdipendenza economica) a quella principale.\nRuoli all'interno dello \"ie\".\nIl sistema \"ie\" vedeva la presenza di marcati ruoli di genere all'interno del gruppo familiare, con l'uomo che si ergeva a capofamiglia dotato di potere decisionale quasi assoluto sugli altri membri della famiglia. La donna, per contro, aveva il dovere di onorare, pi\u00f9 di quanto non facesse con i genitori, i propri suoceri, obbedire e servire il marito, mostrarsi accondiscendente e premurosa, e donare degli eredi alla propria casata. Questa totale sottomissione era la chiave di volta che teneva in piedi l'intero sistema governativo del Giappone e veniva considerato l'unico modo per dare pace e stabilit\u00e0 al Paese, bench\u00e9 fosse noto il totale sacrificio delle donne a questo tipo di gerarchia.\nMatrimoni combinati.\nNella famiglia tradizionale il matrimonio era visto come un importante collegamento tra le famiglie ed era fonte di grande preoccupazione in quanto la salvaguardia dell'identit\u00e0 dello \"ie\" aveva priorit\u00e0 assoluta, sicch\u00e9 il era molto diffuso nel Giappone pre-bellico mentre i membri della giovane coppia avevano poca o nessuna voce in capitolo nell'organizzazione.\nL'organizzazione del matrimonio era affidata a un mediatore specializzato che si assumeva l'onere e la responsabilit\u00e0 di comunicare ai genitori l'eventuale rifiuto o la conclusione positiva dell'accordo. Inoltre, i genitori avevano la facolt\u00e0 di richiamare i figli presso la propria abitazione se non soddisfatti dell'esito del matrimonio. Tale pratica era diffusa soprattutto tra le classi sociali pi\u00f9 alte, in quanto maggiormente attente a mantenere una certa reputazione.\nInfluenza sul moderno registro familiare.\nDopo la seconda guerra mondiale le leggi su matrimonio, divorzio, successione ed eredit\u00e0 furono completamente riviste sotto l'influenza delle autorit\u00e0 di occupazione alleate, e la societ\u00e0 giapponese inizi\u00f2 una graduale transizione verso un sistema familiare pi\u00f9 occidentalizzato. Vennero mantenuti comunque alcuni aspetti caratteristici del sistema \"ie\", alcuni dei quali possono essere ritrovati all'interno del sistema , il registro familiare di norma in Giappone, che raccoglie tutte le informazioni su un determinato gruppo familiare e i cambiamenti che avvengono all'interno dello stesso nel corso degli anni.\nDurante la compilazione del \"koseki\" \u00e8 necessario indicare un capofamiglia. Bench\u00e9 sia concessa totale libert\u00e0 di scelta, questa ricade solitamente sull'uomo (il 98% delle famiglie giapponesi nomina il marito come proprio capofamiglia). Per legge tutti i membri della famiglia devono portare il cognome del capofamiglia. Inoltre, la coppia sposata \u00e8 tenuta a condividere lo stesso cognome, con uno dei due coniugi (di solito la moglie) che rinuncia al suo cognome per appropriarsi di quello del compagno. Solo raramente accade che sia il marito a prendere il cognome della moglie, quando questo viene designato dal suocero come successore ed erede della famiglia (ci\u00f2 avviene soprattutto in ambito politico).\nPur essendo presenti sistemi di registro familiare simili anche in altre societ\u00e0, questo sistema \u00e8 stato descritto come particolarmente severo in quanto esclude qualsiasi famiglia che non rientra nella struttura patrilineare incoraggiata dal \"koseki\"."}
{"id": "67761", "revid": "363629", "url": "https://it.wikipedia.org/wiki?curid=67761", "title": "Diapositiva", "text": "La diapositiva \u00e8 un'immagine fotografica positiva in bianco e nero o a colori su un supporto trasparente.\nDescrizione.\nIl suo nome deriva da \"dia\", cio\u00e8 \"attraverso\", e \"positiva\": infatti per poterla osservare occorre che la luce la attraversi. Come sinonimo di \"diapositiva\" si usa a volte trasparenza (da \"transparency\"), anche se spesso si preferisce riservare questo secondo termine alle immagini di medio e grande formato e il primo termine alle immagini di piccolo formato, normalmente intelaiate cio\u00e8 montate su un telaietto, solitamente in plastica o cartone.\nUna diapositiva pu\u00f2 essere osservata sia per trasparenza, direttamente o tramite un ausilio tecnico (visore, ingranditore o schermo retroilluminato), sia per proiezione. Le diapositive in bianco e nero sono ottenute sottoponendo una pellicola ad inversione in fase di sviluppo. Le diapositive a colori possono essere ottenute seguendo i due principi della sintesi additiva e della sintesi sottrattiva.\nQuelle a sintesi additiva hanno ormai valore storico, non essendo attualmente prodotte su scala industriale. A questo tipo fa riferimento il primo processo a colori, l'Autocromia (o Autochrome) dei fratelli Auguste e Louis Lumi\u00e8re. In questo tipo di procedimento si usava un'emulsione monocromatica ricoperta di un finissimo strato di granuli di fecola di patate colorati. I granuli funzionavano da filtri sia nella ripresa sia nella visione dell'immagine. Il principio \u00e8 stato poi ripreso nel 1985 dalla Polaroid per la sua pellicola 35 millimetri invertibile istantanea Polapan, in cui il ruolo dei granuli di fecola veniva svolto da una trama di sottilissime righe rosse verdi e blu.\nSi basava invece sulla sintesi sottrattiva una delle pellicole invertibili pi\u00f9 apprezzate dai professionisti: il Kodachrome che si distingueva per la precisione e naturalezza dei colori, nonch\u00e9 per il quasi inesistente degrado nel tempo dell'immagine. Tuttavia la sua struttura, diversa da quella delle usuali pellicole a colori a copulanti cromogeni, richiedeva un procedimento di sviluppo molto complesso, denominato Kodak K-14 e caratterizzato dal fatto che i coloranti non erano presenti nell'emulsione, ma venivano aggiunti in fase di sviluppo. La complessit\u00e0 del trattamento faceva s\u00ec che le pellicole potessero essere trattate solo da pochi laboratori appositamente attrezzati. Il 22 giugno del 2009 la Kodak comunic\u00f2 la cessazione definitiva della produzione di questa pellicola, le ultime scorte di Kodachrome si potevano sviluppare con questo processo solo presso un laboratorio statunitense, lo sviluppo dell'ultimo rullino avvenne il 30 dicembre 2010.\nAlternative al Kodakrome sono le pellicole invertibili a copulanti cromogeni che vengono sviluppate col cosiddetto processo E-6. Ne sono stati prodotti moltissimi tipi dalle diverse case produttrici, in genere contraddistinte da suffisso \"-chrome\". Ricordiamo l'Ektachrome (Kodak), l'Agfachrome (Agfa), Fujichrome e Velvia (Fujifilm), quest'ultima ritenuta la migliore rivale del Kodachrome. Queste pellicole, pur avendo negli ultimi anni raggiunto livelli di precisione e di conservazione simili al Kodachrome, davano risultati qualitivamente inferiori e soffrivano in modo notevole del degrado dei colori anche dopo appena 10 anni. Hanno per\u00f2 goduto di una ampia diffusione, soprattutto nel mercato dei fotografi dilettanti e amatoriali, grazie anche al loro basso prezzo e al vantaggio di venire sviluppate da qualsiasi laboratorio fotografico.\nProcesso di sviluppo.\nSi possono ottenere diapositive in bianco e nero o a colori sia direttamente, usando un materiale che produce un'immagine positiva come una pellicola invertibile o un materiale a distruzione di coloranti tipo l'Ilfochrome, sia stampando un negativo a colori su pellicola negativa a colori.\nAttualmente sono reperibili pellicole invertibili di vario tipo, varie sensibilit\u00e0 e varie caratteristiche colorimetriche, tutte da sviluppare con il processo E6.\nApplicazioni in stereoscopia.\nIn stereoscopia la diapositiva \u00e8 stata ampiamente sfruttata durante tutto il 1900 come supporto per la riproduzione di immagini stereoscopiche.\nDopo la sua introduzione sul mercato, viene infatti sfruttata nel 1913 dalla fotocamera stereoscopica Homeos, che per prima adotta questo formato di supporto sensibile, e nel 1920 anche dalle nuove Leica.\nA sfruttare commercialmente questo supporto per primo \u00e8 per\u00f2 il sistema Tru-Vue, che riproduce fotografie stereoscopiche su strisce di pellicola diapositiva a 35 millimetri in bianco e nero, commercializzandole con il nome di \"filmstrip\". Nel 1951, una volta acquistato dalla rivale Sawyer's, il Tru-Vue introduce le \"stereocard\", un sistema a schede rettangolari che montano 7 coppie di diapositive stereoscopiche 16 millimetri.\nIl passo successivo sar\u00e0 il sistema View-Master, che si impadronir\u00e0 del mercato a partire dal 1939 commercializzando 7 coppie di diapositive a colori 8 millimetri intelaiate in dischetti di cartoncino e alluminio: i \"View-Master reels\". La fortuna di questo sistema \u00e8 tale che ben presto la Sawyer's, casa proprietaria del View-Master, assorbir\u00e0 la stessa Tru-Vue, che cesser\u00e0 completamente la propria attivit\u00e0 tra la seconda la met\u00e0 degli anni sessanta e l'inizio dei settanta, mentre il View-Master rimarr\u00e0 sul mercato, tra alti e bassi e passaggi di propriet\u00e0, fino ai giorni nostri.\nTru-Vue e View-Master sono i nomi pi\u00f9 celebri e i pionieri di questo sistema, ma numerosi altri sono gli stereoscopi che nel corso del XX secolo utilizzano diapositive come supporto per la visione di immagini stereoscopiche, tra di essi ci sono imitazioni e sistemi similari ai due pionieri dello stereoscopio a diapositive.\nNumerosi sono poi i formati di diapositiva per produrre le proprie immagini stereoscopiche e i relativi visori associati: negli Stati Uniti d'America ebbe molto successo il sistema Stereo Realist durante gli anni cinquanta e sessanta. La stessa View-Master produrr\u00e0 un proprio sistema denominato \"View-Master Personal\", per produrre amatorialmente i propri dischetti stereoscopici. Altre case produttrici, come la gi\u00e0 citata Homeos, metteranno in commercio i visori per le diapositive realizzate con le fotocamere del medesimo sistema, oltre a telaietti in cui inserire le diapositive da visualizzare."}
{"id": "67766", "revid": "124402769", "url": "https://it.wikipedia.org/wiki?curid=67766", "title": "Lettera di corsa", "text": "Una lettera di corsa, detta anche lettera di marca o patente di corsa, era un documento emesso da un governo di uno Stato nazionale che autorizzava il titolare ad attaccare e a catturare vascelli di uno Stato in guerra con l'emissario del documento. Veniva di norma usata per autorizzare privati a correre il mare a danno nemico.\nStoria.\nLe \"guerre di corsa\".\nLe guerre di corsa nell'et\u00e0 moderna rappresentarono una quasi logica evoluzione della conclusione della stagione delle grandi scoperte (dopo che l'America e l'Oceano Indiano erano stati ormai ben individuati e colonizzati), quando per l'esaurimento di nuove terre ricche da scoprire e colonizzare non rest\u00f2 che aggredire le terre gi\u00e0 colonizzate, spostando su questi mari il naviglio precedentemente impiegato in esplorazioni (anch'esso composto di navi armate - in senso militare). In proposito, tra gli episodi pi\u00f9 famosi si ricordano l'operato di Francis Drake e dei \"Sea Dogs\" nello scontro tra Spagna e Inghilterra e l'utilizzo tra le parti in conflitto nella \"quasi-guerra\" alla fine del XVIII secolo.\nLa dichiarazione di Parigi del 1856.\nL'emissione di lettere di corsa a privati venne vietata dapprima con il trattato di Utrecht (1713) e fu poi definitivamente bandita per i firmatari della Trattato di Parigi del 1856, stipulato subito dopo la fine della guerra di Crimea.\nDurante la guerra di secessione americana, sia gli Stati dell'Unione che gli Stati Confederati d'America emisero delle lettere di corsa, gli USA ne fecero ricorso anche durante la guerra ispano-americana nel 1898, con le quali s'impegnarono ad attenersi ai principi della Dichiarazione di Parigi per tutta la durata delle ostilit\u00e0.\nL'utilizzo in era contemporanea.\nAd oggi la pratica \u00e8 in disuso nonch\u00e9 vietata da trattati internazionali, come la convenzione per la repressione degli atti illeciti contro la sicurezza della navigazione marittima del 1988, tuttavia negli Stati Uniti la Costituzione prevede per il Congresso il potere di concedere le lettere di corsa.\nCaratteristiche.\nIl contenuto formale dell'atto era in realt\u00e0 un'autorizzazione rilasciata all'agente ad oltrepassare i confini nazionali (\"marca\", sta per frontiera) perch\u00e9 una volta oltre confine potesse legittimamente cercare, catturare o distruggere beni o personale della fazione ostile (\"rappresaglia\"), non necessariamente una nazione, in modo e con un'entit\u00e0 che fosse proporzionata all'offesa originale, obiettivo da raggiungersi, originariamente, in una sola \"corsa\".\nIn tempo di guerra, con tale strumento un monarca poteva facilmente convincere i privati a trasformare la loro attivit\u00e0 mercantile in un'impresa bellica: la lettera autorizzava il detentore a portare avanti tutte le forme di ostilit\u00e0 consentite in mare dagli usi della guerra, cio\u00e8 l'attacco di navi straniere, la loro confisca come premio e l'imprigionamento dell'equipaggio catturato, ad esempio sia a fini di riscatto sia per la tratta degli schiavi."}
{"id": "67767", "revid": "9", "url": "https://it.wikipedia.org/wiki?curid=67767", "title": "Lettera di marca", "text": ""}
{"id": "67769", "revid": "767487", "url": "https://it.wikipedia.org/wiki?curid=67769", "title": "L'Atlantide (film 1921)", "text": "L'Atlantide \u00e8 un film del 1921 diretto da Jacques Feyder.\n\u00c8 la prima trasposizione cinematografica dell'omonimo romanzo fantastico-avventuroso di Pierre Benoit.\nTrama.\nDue militari della Legione Straniera, il capitano Morhange e il suo luogotenente Saint-Avit, nel corso di una missione in una remota zona del deserto si smarriscono e vagano senza m\u00e8ta. Senza un'esatta cognizione del percorso intrapreso, i due giungono in un'area apparentemente ospitale e, comunque, civilizzata. Giunti nella zona vengono catturati e, in poco tempo, si rendono conto di aver trovato la mitica Atlantide. La citt\u00e0, ricca di strutture sontuose diventa cos\u00ec la loro prigione. Vengono accompagnati al cospetto della regina Antinea che, dopo averli minacciati, li accoglie calorosamente stregandoli con il suo fascino e togliendo loro ogni volont\u00e0 di tornare nel mondo civile. Ma la presenza di Antinea, eternamente giovane e bella, inizia a creare notevoli dissapori tra i due commilitoni totalmente impegnati nella costante ammirazione della donna. Sar\u00e0 un cataclisma, lo stesso che causer\u00e0 la scomparsa di Atlantide, a spingere i due ad allontanarsi dalla mitica citt\u00e0 e fare ritorno a casa.\nProduzione.\nGenesi del film.\nNel 1919 esce il romanzo \"L'Atlantide\" di Pierre Beno\u00eet, che, seppure ritenuto mediocre da alcuni, era avvincente diventando subito un \"bestseller\". Jacques Feyder (1888 - 1948), un ex attore ed assistente belga, ne resta affascinato. \u00c8 stato da poco allontanato dalla Gaumont ed \u00e8 alla ricerca di un grandioso riscatto. \"L'Atlantide\" si presenta come un soggetto ideale: una congerie di miti romantici e decadenti che ancora sopravvivono in un'isola incantata ai confini del mondo colonizzato, nella regione desertica dell'Hahggar.\nAspettative.\nNelle intenzioni di Louis Aubert, che finanzi\u00f2 la pellicola, il film doveva emulare il successo dei kolossal prodotti in quegli anni in Italia (\"Cabiria\", \"Quo vadis?\"), ma i risultati, superata una fase di iniziale entusiasmo, furono inferiori alle aspettative.\nAcquisiti i diritti d'autore, Feyder parte alla ricerca di capitali: non \u00e8 ancora un regista molto conosciuto, ma osa proporre cifre milionarie, impensabili per il cinema francese di quegli anni. Un prestito della banca Thalman e l'intervento risolutivo di Louis Aubert, convinto della risonanza mondiale del romanzo di Benoit, rendono possibile la realizzazione di questa impresa colossale, che trova forse solo in Cabiria di Pastrone un suo analogo: l'investimento ottenuto da Feyder fu infatti di 2 milioni di franchi. Una cifra quasi inconcepibile per il cinema di quegli anni. Aubert garantisce un lancio pubblicitario in grande stile, ma esige la presenza di una star nel cast: per vestire i panni della misteriosa Antinea viene scelta la prosperosa Stacia Napierkowska, la cui interpretazione verr\u00e0 duramente criticata.\nLavorazione.\nFeyder parte dunque alla volta dell'Algeria con l'intenzione di andare a girare a Toggurt, a 800\u00a0km da Algeri. Ci riuscir\u00e0 nonostante l'opinione sfavorevole dello stesso Benoit che gli aveva suggerito di girare nella pi\u00f9 domestica Fontainebleau.\nLa scelta di allestire il set sui luoghi del romanzo si rivela vincente: \"la grande vedette di questo film \u00e8 il deserto\" dir\u00e0 poi Delluc. Lo scenografo Manuel Orazi d\u00e0 il meglio di s\u00e9 nella realizzazione delle scenografie del palazzo di Antinea, allestite in un teatro di posa nei pressi di Algeri. La lavorazione fu particolarmente sofferta: la scelta di girare gli esterni nel Sahara algerino per dare un impianto realistico alle riprese, comport\u00f2 una serie di pericoli (compreso un assalto di indigeni) tali da richiedere per la troupe una scorta armata. Feyder punt\u00f2 tanto sul mistero quanto sulla psicologia, e sulla figura di Antinea (\"femme fatale\" per antonomasia) e sui paesaggi del deserto. Al caldo proibitivo e alle malattie (una delle quali fu poi fatale per l'attrice Marie-Louise Iribe) si aggiunsero crescenti spese di produzione e i capricci della diva Stacia Napierkowska, ballerina famosa e gi\u00e0 interprete di famosi film dell'epoca del muto, come \"Cl\u00e9opatre\" (\"Cleopatra\", 1910), \"Notre-Dame de Paris\" (1911) dove interpretava Esmeralda, \"Les Vampires\" (\"Vampiri\", 1915), ma attrice, a detta dei commentatori del tempo, priva di fascino e di talento.\nLa Napierkowska (Parigi, 1886-1945) fu la protagonista tra l'altro di uno dei primi casi di censura cinematografica con il film di Ugo Falena, uno dei grandi del cinema muto italiano, \"Modella\" (1916, anche conosciuto con i titoli \"Flora la modella\" o \"Effetti di luce\"), in cui alcune scene ed alcune didascalie furono modificate. Anche il titolo originale \"Nudo\", come dal soggetto dell'autore Washington Borg, dovette essere modificato.\nRestauro.\nNel 1992 la XXI Mostra Internazionale del Cinema Libero di Bologna ha presentato una rara copia a colori del film di Feyder ritrovata dal Nederlands Filmmuseum.\n\u00abCopia conservata presso gli Archives du Film del Centre National de la Cin\u00e9matographie. Atlantide \u00e8 stato restaurato dal Nederlands Filmmuseum in collaborazione con gli Archives du Film del Centre National de la Cin\u00e9matographie. Per il lavoro di restauro sono state utilizzate due copie, entrambe colorate. La prima copia, proveniente dal NFM, con didascalie in olandese; la seconda con didascalie in francese. La copia olandese, ricavata a partire da un positivo nitrato originale, \u00e8 stata utilizzata per la buona qualit\u00e0 delle immagini e delle colorazioni. La copia francese, invece, \u00e8 stata utilizzata esclusivamente per le didascalie, con l'obiettivo di salvaguardare i caratteri grafici e le decorazioni originali.\u00bb\nAccoglienza.\nIl film uscir\u00e0 a Parigi nel giugno del 1921 riscuotendo grande successo (rester\u00e0 in cartellone per pi\u00f9 di un anno): Feyder \u00ab\"\u00e8 un uomo che ha osato\"\u00bb, come si legge in una pubblicit\u00e0 Aubert dell'epoca. Anche se per la critica di allora, fu considerato lungo e ripetitivo, difetto che offuscava i pregi della fotografia e la cura della ricostruzione storica, e partiva gi\u00e0 smorzato nella tensione a causa della scelta di far raccontare al protagonista la misteriosa avventura da lui vissuta.\nIl primo adattamento cinematografico del romanzo di Benoit in America circol\u00f2 inizialmente con lo strano titolo \"Missing Husbands\", in Germania come \"Die Loreley der Sahara\". Da questa pellicola in poi la carriera di Feyder divenne estremamente prestigiosa e l'artista si segnal\u00f2 per una serie di regie davvero apprezzabili. Venne anche invitato a lavorare a Hollywood, ma dopo cinque anni di permanenza nella Mecca del cinema prefer\u00ec rientrare in Francia, dove riprese la sua attivit\u00e0 con esito pi\u00f9 felice. Celebre \u00e8 la frase di Feyder che disse: \u00abTutto pu\u00f2 essere portato sullo schermo, tradotto in immagini. Ma per farlo \u00e8 necessario avere il senso del cinema.\u00bb"}
{"id": "67775", "revid": "287204", "url": "https://it.wikipedia.org/wiki?curid=67775", "title": "Verro", "text": ""}
{"id": "67787", "revid": "124123", "url": "https://it.wikipedia.org/wiki?curid=67787", "title": "Blue Mitchell", "text": "Biografia.\nNacque e crebbe a Miami in Florida. Studi\u00f2 la tromba a 17 anni, alle scuole superiori, influenzato dalla musica di Dizzy Gillespie, e si guadagn\u00f2 il soprannome Blue Mitchell.\nFinite le scuole superiori, si spost\u00f2 a New York per suonare nella formazione di \"rhythm and blues\" di Paul Williams con Earl Bostic e Chuck Willis, e l\u00ec conobbe il sassofonista Benny Golson.\nDopo il ritorno a Miami nel 1955, fu ascoltato da Cannonball Adderley che ne rimase impressionato e lo convoc\u00f2 nel 1958 per registrare l'album \"Portrait of Cannonball\" per l'etichetta \"Riverside\".\nMitchell accrebbe la sua fama lavorando con Horace Silver nel suo quintetto hard bop, dal 1958 al marzo del 1964. Il progetto The Horace Silver Quintet era composto inizialmente da Blue Mitchell (tromba), Junior Cook (sax tenore), Horace Silver (pianoforte), Eugene Taylor (contrabbasso) e Louis Hayes (batteria).\nSciolta questa formazione, Mitchell form\u00f2 un gruppo nel quale figuravano Al Foster e il giovane Chick Corea. Questo gruppo rimase unito fino al 1969; successivamente il trombettista si stabil\u00ec a Los Angeles, in California, suonando e registrando come turnista, nei generi a lui familiari.\nBlue Mitchell mor\u00ec prematuramente di cancro il 21 maggio 1979 a Los Angeles all'et\u00e0 di 49 anni."}
{"id": "67788", "revid": "6923", "url": "https://it.wikipedia.org/wiki?curid=67788", "title": "Momento angolare", "text": "Il momento angolare (dal latino \"momentum\", movimento), o momento della quantit\u00e0 di moto, \u00e8 una grandezza fisica di tipo vettoriale che rappresenta la quantit\u00e0 che si conserva se un sistema fisico \u00e8 invariante sotto rotazioni spaziali. Costituisce l'equivalente per le rotazioni della quantit\u00e0 di moto per le traslazioni.\nPi\u00f9 in generale, nelle formulazioni della meccanica discendenti da un principio variazionale il momento angolare \u00e8 definito, in termini del teorema di Noether, come la quantit\u00e0 conservata risultante dall'invarianza dell'azione rispetto alle rotazioni tridimensionali. Questa formulazione \u00e8 pi\u00f9 adatta per estendere il concetto di momento angolare ad altri enti, quali ad esempio il campo elettromagnetico.\nIl momento angolare \u00e8 uno pseudovettore, non uno scalare come l'azione. Per questo motivo la sua unit\u00e0 di misura nel Sistema internazionale (SI) \u00e8 espressa in formula_1 (kilogrammo per metro quadro su secondo), non in joule per secondo, anche se le due unit\u00e0 hanno le stesse dimensioni fisiche. Una grandezza correlata al momento angolare \u00e8 il momento angolare specifico formula_2 , il quale rappresenta il momento angolare per unit\u00e0 di massa, ovvero il momento della velocit\u00e0.\nDefinizione.\nNella meccanica newtoniana il momento angolare formula_3 rispetto a un polo formula_4 di un punto materiale \u00e8 definito come il prodotto vettoriale tra il vettore che esprime la posizione formula_5 del punto rispetto a formula_4 e il vettore quantit\u00e0 di moto formula_7:\nIl modulo di formula_9 \u00e8 quindi definito da:\nLa direzione di formula_9 \u00e8 perpendicolare al piano definito da formula_7 e da formula_5 e il verso \u00e8 quello di un osservatore che vede ruotare formula_7 in senso antiorario. Il vettore formula_15, che rappresenta la distanza dell'asse di rotazione dalla retta su cui giace formula_7, \u00e8 detto \"braccio\" di formula_7.\nSe formula_7 e formula_5 sono tra loro perpendicolari, si ha che formula_20, pertanto il momento angolare \u00e8 massimo. Il momento angolare \u00e8 nullo invece se la quantit\u00e0 di moto o il braccio sono nulli, oppure se formula_7 \u00e8 parallelo ad formula_5, in tal caso infatti formula_23.\nPoich\u00e9 il prodotto di due variabili coniugate, ad esempio posizione e impulso, deve essere un'azione, questo ci dice che la variabile coniugata al momento angolare deve essere adimensionale: infatti \u00e8 l'angolo di rotazione attorno al polo.\nMomento angolare assiale.\nSi definisce momento angolare assiale rispetto a un asse formula_24 passante per un punto formula_4 la componente ortogonale del momento angolare su un particolare asse formula_24, detto asse centrale:\ndove formula_28 \u00e8 un versore, vettore di lunghezza unitaria, che identifica l'asse. Il modulo sar\u00e0:\ndove formula_30 \u00e8 l'angolo formato dal vettore momento angolare formula_9 con l'asse formula_32. In pratica \u00e8 la proiezione ortogonale del momento angolare sull'asse formula_32. Per questo il momento angolare assiale \u00e8 nullo se l'angolo formula_34 e massimo quando l'asse formula_35 coincide con l'asse di formula_9, in tal caso infatti: formula_37.\nMomento angolare per sistemi di punti materiali.\nPer sistemi discreti il momento angolare totale \u00e8 definito dalla somma dei singoli momenti angolari:\ndove formula_39 \u00e8 il vettore posizione del punto i-esimo rispetto all'origine, formula_40 \u00e8 la sua massa, e formula_41 \u00e8 la sua velocit\u00e0. Sapendo che la massa totale di tutte le particelle \u00e8 data da:\nsi ha che il centro di massa \u00e8 definito da:\nne consegue che la velocit\u00e0 lineare del centro di massa \u00e8:\nSe si definiscono formula_45 il vettore posizione della particella , e formula_46 la sua velocit\u00e0 rispetto al centro di massa, si ha:\nsi pu\u00f2 vedere che:\ncosicch\u00e9 il momento angolare totale rispetto all'origine \u00e8:\nIl primo termine \u00e8 semplicemente il momento angolare del centro di massa. \u00c8 il medesimo momento angolare che si otterrebbe se ci fosse una sola particella di massa formula_52, posta nel centro di massa, che si muove con velocit\u00e0 formula_53. Il secondo termine \u00e8 il momento angolare delle particelle relativamente al proprio centro di massa.\nNei sistemi continui si estende in modo naturale la definizione introducendo la densit\u00e0 formula_54 e il campo di velocit\u00e0 formula_55:\nLegame con il moto rotatorio.\nSe le particelle formano un corpo rigido, il termine che descrive il loro momento angolare rispetto al centro di massa pu\u00f2 essere ulteriormente semplificato. In questo caso, infatti, \u00e8 possibile legare la sua espressione alla descrizione del moto rotatorio, ovvero alla velocit\u00e0 angolare formula_57 e alla velocit\u00e0 areolare formula_58. Se la componente rotatoria \u00e8 l'unica presente, ovvero nel caso in cui il corpo rigido si muova di moto circolare, \u00e8 pari al prodotto del tensore di inerzia formula_59 e della velocit\u00e0 angolare:\noppure, analogamente, come il doppio del prodotto tra la massa totale e la velocit\u00e0 areolare:\nLo stesso risultato si ottiene se al sistema di punti materiali discreti esaminato sopra si sostituisce una distribuzione continua di massa.\nLegame con il momento meccanico.\nPer quanto riguarda la dinamica dei sistemi di punti materiali, il momento angolare \u00e8 una caratteristica fondamentale del moto. Infatti se un punto materiale formula_62 si muove con quantit\u00e0 di moto: formula_63, il momento angolare del punto rispetto a un polo formula_4 \u00e8 dato da:\nse il polo formula_4 \u00e8 in moto con velocit\u00e0 formula_67, allora il momento angolare varia nel tempo:\ndove:\nAllora da questa relazione si ricava la seconda equazione cardinale della dinamica:\nessendo formula_74 e formula_75 paralleli, il loro prodotto vettoriale \u00e8 nullo, dunque si ottiene:\ndove formula_77 \u00e8 il momento meccanico. Nel caso di un corpo rigido rotante, si pu\u00f2 osservare che formula_78 rappresenta la velocit\u00e0 tangenziale del corpo rotante, pertanto si ha che:\nNei casi in cui:\nallora ci si riconduce alla pi\u00f9 familiare:\nIl momento di una forza \u00e8 definito come il prodotto vettoriale tra il vettore posizione del punto di applicazione della forza, e la forza stessa. Il suo modulo risulta quindi uguale al modulo della forza per il braccio. Si pu\u00f2 dimostrare che se il polo \u00e8 immobile, la derivata rispetto al tempo del momento angolare \u00e8 uguale al momento delle forze applicate, cosicch\u00e9 se quest'ultimo momento \u00e8 nullo allora il momento angolare si conserva.\nConservazione del momento angolare ed esempi.\nIl momento angolare \u00e8 importante in tutti i moti dipendenti da variazioni che riguardano variabili angolari, inoltre resta fondamentale perch\u00e9 nei sistemi isolati, cio\u00e8 non soggetti a momenti di forze esterne, vale la legge di conservazione del momento angolare.\nImpulso angolare.\nViene definito impulso angolare la variazione del momento angolare di un corpo che viene sottoposto ad un urto con un altro corpo. In altre parole \u00e8 il momento angolare effettivamente trasmesso al momento dell'urto. Il momento angolare iniziale e finale, utili per calcolare l'impulso angolare, consistono nei momenti della quantit\u00e0 di moto finale e della quantit\u00e0 di moto iniziale. Dunque per calcolare l'impulso angolare in genere si usa misurare massa e velocit\u00e0 del corpo prima del contatto e trarre i dati iniziali e ripetere l'operazione dopo il contatto. Sfruttando la seconda equazione cardinale della dinamica di Eulero e la legge della cinematica di un moto circolare uniforme si ha che:\nIntegrando rispetto al tempo entrambi i membri si ottiene l'impulso angolare:\nForze centrali.\nNello studio dei moti in campi di forze centrali, la conservazione del momento angolare \u00e8 fondamentale, poich\u00e9 \u00e8 legata alla costanza della velocit\u00e0 areolare. Esempi di questo tipo si riscontrano in meccanica newtoniana, ad esempio nello studio del moto del pendolo, e in meccanica celeste, dove il momento angolare orbitale, definito come il prodotto vettoriale tra la posizione e la quantit\u00e0 di moto del corpo orbitante al tempo di riferimento, riveste un ruolo chiave per le leggi di Keplero e lo studio dei moti dei pianeti, infatti il momento angolare orbitale specifico rappresenta una \"costante vettoriale\" di moto di un'orbita, cio\u00e8 si conserva nel tempo."}
{"id": "67789", "revid": "3115", "url": "https://it.wikipedia.org/wiki?curid=67789", "title": "Accademia di Lione", "text": "LAccademia delle scienze di Lione (in francese \"Acad\u00e9mie des sciences, belles-lettres et arts de Lyon\") venne creata all'inizio del Settecento, con il nome di \"Acad\u00e9mie des sciences et belles-lettres\", grazie alla volont\u00e0 di sette lionesi coordinati da Claude Brossette, avvocato, amministratore dell\"H\u00f4tel-Dieu\" (l'ospedale maggiore) e assessore comunale della citt\u00e0.\nStoria.\nNel 1713, altri lionesi, coordinati da Jean-Pierre Christin, crearono un'altra accademia che, dopo diversi cambiamenti, prese il nome di \"Soci\u00e9t\u00e9 royale des beaux-arts\".\nLa prima delle due venne ospitata dal 1715 nel palazzo arcivescovile di Fran\u00e7ois-Paul de Villeroi (palazzo Saint-Jean); la seconda ebbe sede nell'edificio del \"Concert\".\nNel 1758, per volere reale, le due accademie vennero unite in una sola e venne stabilito il nome con il quale oggi l'Accademia \u00e8 conosciuta. Dopo l'unificazione la sede venne stabilita nel palazzo comunale.\nL'Accademia, come tutte le altre societ\u00e0 di eruditi, venne sciolta nel 1793, a causa della Rivoluzione francese.\nVenne rifondata nel 1800 ad opera del prefetto Verninac de Saint-Maur, con il nome di \"Ateneo\", per poi riacquisire il suo nome originario nel 1802.\nIn seguito al riconoscimento della sua pubblica utilit\u00e0, venne stabilita la sede in alcuni locali del palazzo Saint-Pierre, che divennero luogo di convegno e ne ospitarono la biblioteca.\nNel 1975 l'Accademia venne nuovamente trasferita nel palazzo Saint-Jean, dove ha sede tuttora.\nAttivit\u00e0.\nL'attivit\u00e0 dell'Accademia spazia in molti campi: archeologia, arti, storia dell'arte, storia generale, storia locale, scienze, letteratura.\nEssa pubblica annualmente le \"M\u00e9moires de l'Acad\u00e9mie des sciences, belles-lettres et arts de Lyon\" e tutta una serie di pubblicazioni tematiche.\nUbicazione.\nL'Accademia ha sede in avenue Adolphe Max, 4 a Lione nel palazzo Saint-Jean."}
{"id": "67792", "revid": "1226", "url": "https://it.wikipedia.org/wiki?curid=67792", "title": "Orazione di Manasse", "text": ""}
{"id": "67796", "revid": "486946", "url": "https://it.wikipedia.org/wiki?curid=67796", "title": "Megatsunami", "text": ""}
{"id": "67797", "revid": "1543377", "url": "https://it.wikipedia.org/wiki?curid=67797", "title": "L'Atlantide (romanzo)", "text": "L'Atlantide \u00e8 un popolare romanzo avventuroso con elementi fantastici/fantascientifici del 1919, scritto dal francese Pierre Beno\u00eet. La sua prima pubblicazione in italiano risale all'anno successivo.\nIl romanzo vinse il \"Grand Prix du roman\" dell'Acad\u00e9mie fran\u00e7aise e divenne subito un \"best seller\" tradotto in quindici lingue. Fu uno dei maggiori successi della letteratura avventurosa della prima met\u00e0 del Novecento. Beno\u00eet stesso divenne membro dell'Acad\u00e9mie fran\u00e7aise nel 1931.\nTrama.\nDurante una spedizione in mezzo al deserto del Sahara due militari francesi, il capitano Morhange ed il tenente de Saint-Avit scoprono le rovine della perduta Atlantide, i cui abitanti sono gli antenati degli odierni Tuareg, su cui regna la regina Antinea, bellissima e amorale sacerdotessa che colleziona amanti trasformandoli in statue di Oricalco. Presso di lei vive anche un nobile polacco decaduto dal passato burrascoso ed \u00e8 lui, una sera che \u00e8 pi\u00f9 ubriaco del solito, a rivelare a Saint-Avit ci\u00f2 che tutti ignorano, a cominciare dalla stessa Antinea: la regina \u00e8 in realt\u00e0 figlia sua e della sua amante francese che egli aveva subdolamente convinto a sposare un dignitario Tuareg in visita a Parigi ed al quale ovviamente avevano nascosto che fosse gi\u00e0 incinta.\nAntinea, che fino ad allora si era concessa agli uomini che faceva innamorare di s\u00e9 ma senza innamorarsene a sua volta e portandoli alla morte per disperazione, si innamora realmente di Mohrange ma questi (che era sul punto di prendere gli ordini religiosi) la respinge, per cui lei istiga Saint-Avit ad ucciderlo. Sconvolto da ci\u00f2 che ha fatto, il tenente riesce a fuggire ma dopo alcuni anni ritorna volontariamente, non potendo vivere senza di lei.\nControversie.\nNell'ottobre 1919 il critico letterario Harry Magden afferm\u00f2 che Beno\u00eet, scrivendo \"L'Atlantide\", aveva commesso un plagio del romanzo \"La donna eterna\" (\"She\") di H. Rider Haggard del 1886-1887. Beno\u00eet promosse una causa per diffamazione, tuttavia perdendola.\nAd ogni modo le protagoniste femminili di entrambi i romanzi hanno vari elementi in comune con la leggendaria regina tuareg Tin Hinan; Beno\u00eet aveva vissuto in giovent\u00f9 in Tunisia, dove si era interessato agli usi e costumi dei Tuareg.\nOpere derivate.\nDalla storia di Beno\u00eet sono state tratte numerose opere cinematografiche, di successo assai variabile, tra le quali:\nMolti degli elementi del romanzo di Beno\u00eet si possono riscontrare inoltre nella miniserie televisiva \"Il segreto del Sahara\" del 1988, che per\u00f2 riporta tra i titoli di testa la dicitura \"Ispirato all'opera di Emilio Salgari\" (pur non facendo riferimento ad alcun titolo preciso).\nPi\u00f9 recentemente dalla storia \u00e8 stata tratta una \"graphic novel\"."}
{"id": "67807", "revid": "33689", "url": "https://it.wikipedia.org/wiki?curid=67807", "title": "Plug-in", "text": ""}
{"id": "67808", "revid": "124771302", "url": "https://it.wikipedia.org/wiki?curid=67808", "title": "Turnista", "text": "Il turnista (detto anche musicista di studio, session player, session man o sideman) \u00e8 un musicista convocato per suonare in studio di registrazione per un preciso progetto musicale oppure in appoggio ad un artista o gruppo musicale di cui non \u00e8 un membro stabile. Si tratta in genere di professionisti ben accreditati e virtuosi dello strumento, cui \u00e8 richiesto un alto grado di adattabilit\u00e0 per quello che riguarda lo stile, la lettura dello spartito e il repertorio, per potersi rapidamente adattare all'ambito in cui si devono inserire.\nStoria.\nPu\u00f2 essere richiesto sia per l'esecuzione, in fase di incisione, di una o pi\u00f9 parti su brani musicali o colonne sonore dove sia necessaria la sua performance, oppure per accompagnare un artista o gruppo durante un concerto o un'intera tourn\u00e9e. Il nome \"turnista\", deriva appunto da \"tourn\u00e9e\" o da \"turno\", intendendo con questo il turno di presenza nello studio di registrazione, pronti a eseguire le musiche di volta in volta proposte.\nMolti sidemen hanno una notoriet\u00e0 personale e sono particolarmente ricercati e alcuni finiscono per diventare leader di un gruppo musicale proprio: ad esempio, John Lennon, Paul McCartney, George Harrison, e Pete Best furono sidemen di Tony Sheridan prima di diventare famosi con i Beatles. Gli stessi Beatles si avvalsero a loro volta di diversi musicisti \"esterni al gruppo\" durante la loro carriera: tra gli altri fu famoso ad esempio Billy Preston, nell'ultimo periodo.\nA volte alcuni affermati \"sessionmen\" hanno dato vita a vere e proprie band: \u00e8 il caso dei Toto e degli Spin 1ne 2wo, mentre in Italia si possono ricordare gli Stadio (per Lucio Dalla, Ron, Francesco De Gregori ed altri), la Steve Rogers Band (per Vasco Rossi) o gli O.R.O. (per Marco Masini, Umberto Tozzi, Raf).\nAlcuni musicisti talvolta hanno abbandonato temporaneamente i propri gruppi o la loro attivit\u00e0 da solista per fare da sidemen ad altri; \u00e8 il caso ad esempio di Eric Clapton e di Mark Knopfler, artisti che vantano numerose collaborazioni esterne. La figura del sideman \u00e8 forse pi\u00f9 diffusa nel jazz che in altri generi essenzialmente per la natura fluida delle formazioni jazzistiche che si esibiscono dal vivo: l\u00e0 dove la presenza di musicisti esterni \u00e8 prevalentemente richiesta in studio, prevale la figura simile, ma pi\u00f9 oscura, del turnista (o session man)."}
{"id": "67809", "revid": "640277", "url": "https://it.wikipedia.org/wiki?curid=67809", "title": "Session man", "text": ""}
{"id": "67815", "revid": "124100271", "url": "https://it.wikipedia.org/wiki?curid=67815", "title": "Kofi Annan", "text": "\u00c8 stato il settimo segretario generale delle Nazioni Unite; il suo mandato \u00e8 scaduto il 31 dicembre 2006.\nFormazione.\nDal 1954 al 1957 Kofi Annan frequent\u00f2 il collegio metodista \"Mfantsipim School\" a Cape Coast. Si diplom\u00f2 nel 1957, lo stesso anno in cui il Ghana ottenne l'indipendenza dalla Gran Bretagna. Nel 1958 inizi\u00f2 a studiare economia presso il Kwame Nkrumah University of Science and Technology. Ricevette una borsa di studio della Fondazione Ford che gli permise di completare gli studi presso il Macalester College a St. Paul, nel Minnesota, nel 1961.\nAnnan poi studi\u00f2 presso l'Istituto universitario di alti studi internazionali di Ginevra, nel biennio 1961-62, frequentando in seguito la Sloan School of Management presso il MIT (1971\u201372), dove consegu\u00ec il \"Master of Science\" in Management.\nAnnan parlava fluentemente l'inglese, il francese, nonch\u00e9 numerosi dialetti e lingue africane.\nI primi passi.\nNel 1962 Annan cominci\u00f2 a lavorare per l'Organizzazione mondiale della sanit\u00e0. Dal 1974 al 1976 fu direttore del turismo in Ghana. In seguito torn\u00f2 alle Nazioni Unite e lavor\u00f2 come \"Assistant Secretary-General\", ricoprendo in successione diversi ruoli: \"Human Resources Management and Security Coordinator\" (gestione delle risorse umane e coordinatore della sicurezza) dal 1987 al 1990, \"Program Planning, Budget and Finance, and Controller\" dal 1990 al 1992, e \"Peacekeeping Operations\" dal marzo 1993 fino al febbraio 1994.\nAnnan divenne poi \"Undersecretary-General\" fino all'ottobre 1995, quando fu nominato incaricato speciale del Segretario per la ex-Jugoslavia. Dopo cinque mesi torn\u00f2 al suo ruolo di \"Undersecretary-General\". Gest\u00ec con successo le trattative con l'Iraq per il rilascio di 900 dipendenti dell'ONU rimasti bloccati nel paese all'inizio della guerra, ma \u00e8 stato poi accusato d'inazione in riferimento agli eventi in Ruanda e Bosnia ed Erzegovina.\nSegretario generale delle Nazioni Unite.\nIl 13 dicembre 1996 Annan fu scelto dal Consiglio di sicurezza, e confermato quattro giorni dopo dall'Assemblea generale, come nuovo segretario generale delle Nazioni Unite.\nIl suo mandato cominci\u00f2 ufficialmente il 1\u00ba gennaio 1997. Sostitu\u00ec il segretario generale uscente, l'egiziano Boutros Boutros-Ghali, divenendo il primo segretario generale africano nero dell'ONU. Il rinnovo del suo mandato, avvenuto il 1\u00ba gennaio 2002, fu inconsueto; secondo le norme informali la posizione viene ricoperta da persone di continenti diversi a rotazione (ed anche il suo predecessore era stato un africano).\nSi dedic\u00f2 al progetto di riforma delle Nazioni Unite, che comprendeva: una ridefinizione della sicurezza collettiva; il rafforzamento dei trattati di non proliferazione e di disarmo e l'estensione del sistema di sicurezza convenzionale a nuove tematiche (es. biotecnologia); la creazione di organi intergovernativi di costruzione della pace e difesa dei diritti umani; l'espansione e la modifica delle funzioni del Consiglio di sicurezza dell'ONU; nuove norme per governare l'uso della forza da parte degli Stati membri e su autorizzazione del Consiglio di sicurezza; una nuova regolamentazione (\"responsibility to protect\"), che legalizzasse l'intervento umanitario; un nuovo impegno nella costruzione della pace, nella mediazione dei conflitti, nel controterrorismo, nella lotta alla povert\u00e0 e alle malattie; il miglioramento della capacit\u00e0 decisionale degli organi delle Nazioni Unite. Bench\u00e9 vi siano stati vari rapporti (su questi temi) rassegnati dal Segretario generale agli Stati membri, non tutti hanno avuto un seguito operativo.\nIl 10 dicembre 2001, Annan e le Nazioni Unite ricevettero il Premio Nobel per la pace per il loro lavoro \"per un mondo meglio organizzato e con pi\u00f9 pace\" (\"for their work for a better organized and more peaceful world\"). Nel 2003 Annan diffid\u00f2 gli Stati Uniti e il Regno Unito dall'invadere l'Iraq senza l'appoggio dell'ONU. Nel dicembre 2004, il senatore repubblicano statunitense Norm Coleman chiese le dimissioni di Annan dopo il coinvolgimento di suo figlio in un caso di pagamenti illegali, nell'ambito del programma Oil-for-food.\nIl 9 ottobre 2006 il Consiglio di Sicurezza ONU designa come suo successore il sudcoreano Ban Ki-moon. Quasi per acclamazione, il 13 ottobre l'assemblea approva la nomina di quest'ultimo. Il 24 febbraio 2012 \u00e8 stato nominato inviato speciale delle Nazioni Unite e della Lega araba in Siria a seguito delle rivolte scoppiate nel Paese. Tuttavia, constatate le eccessive divisioni all'interno dell'ONU circa l'atteggiamento da tenere verso il governo siriano, il 2 agosto 2012 ha rinunciato all'incarico."}
{"id": "67825", "revid": "2166030", "url": "https://it.wikipedia.org/wiki?curid=67825", "title": "Samarcanda", "text": "Samarcanda (: ; in uzbeco ; in tagico ; , ; 513.572 ab. nel 2019) \u00e8 una citt\u00e0 dell'Uzbekistan, capoluogo della regione omonima e seconda citt\u00e0 del Paese per popolazione.\nSituata al centro delle principali rotte commerciali asiatiche, Samarcanda, nel corso della sua storia lunga circa 2.700 anni, fu parte del primo Impero persiano; successivamente fu sotto influenza araba, poi timuride, uzbeka e, in epoche pi\u00f9 moderne, fu dapprima sotto l'impero russo e infine parte dell'Unione Sovietica fino al 1991.\nLa citt\u00e0, il cui etimo significa in lingua sogdiana \"fortezza di pietra\" (samar = pietra/roccia e kand = fortezza (come anche in altre citt\u00e0 della zona, cfr. Panjakent)) si trova lungo la via della seta nel percorso tra la Cina e l'Europa, praticamente al centro dell'Eurafrasia. Si trova a 702 metri s.l.m. e, nonostante si trovi in Uzbekistan, la maggior parte degli abitanti \u00e8 di lingua tagica, un dialetto della farsi. Dal 2001 la citt\u00e0 figura nella lista dei patrimoni dell'umanit\u00e0 dell'UNESCO sotto il titolo di \"Samarcanda - Crocevia di culture\".\nStoria.\nSamarcanda \u00e8 una delle pi\u00f9 antiche citt\u00e0 del mondo, che ha prosperato per la sua posizione lungo la Via della seta, la maggiore via commerciale di terra tra Cina ed Europa. Un tempo Samarcanda fu la citt\u00e0 pi\u00f9 ricca dell'Asia centrale e per la maggior parte della sua storia fece parte del Primo impero Persiano. Fondata tra il VII e il V secolo a.C., Samarcanda era gi\u00e0 capitale della satrapia della Sogdiana sotto gli Achemenidi di Persia quando Alessandro Magno (nella cultura persiana noto come Iskander Khan) la conquist\u00f2 nel 329 a.C. Sotto i Sasanidi, Samarcanda rifior\u00ec e divent\u00f2 una delle citt\u00e0 maggiori del loro Impero.\nDal VI al XIII secolo la popolazione si espanse e divenne pi\u00f9 popolosa anche della moderna Samarcanda. In quegli anni la citt\u00e0 conobbe l'invasione araba (che port\u00f2 il suo alfabeto e convert\u00ec all'Islam la sua popolazione), quella dei Persiani e di diverse successive dinastie turche, che ne fecero una delle citt\u00e0 pi\u00f9 ricche di tutto il mondo islamico. Fu saccheggiata nell'anno 1220 dai Mongoli e sopravvisse solo una minima parte della popolazione, che dovette affrontare anche un sacco successivo, condotto da un altro condottiero mongolo: Barak Khan. La citt\u00e0 impieg\u00f2 decenni per ristabilirsi da quei disastri.\nQui pass\u00f2 anche Marco Polo, che cos\u00ec descrisse la citt\u00e0:\nNel 1370 Tamerlano decise di rendere Samarcanda una citt\u00e0 stupenda e usarla come capitale dell'impero che avrebbe costruito e che si sarebbe esteso dall'India alla Turchia. Per 35 anni la citt\u00e0 fu ricostruita e fu piena di cantieri, con artigiani e architetti provenienti dalle parti pi\u00f9 disparate dell'Impero timuride. Tamerlano fece cos\u00ec sviluppare la citt\u00e0, che divenne il centro della regione chiamata in Occidente Transoxiana e, similmente, dagli Arabi, per i quali era \"M\u0101 war\u0101\u02be al-Nahr\", \u00abCi\u00f2 che \u00e8 al di l\u00e0 del Fiume Oxus\u00bb.\nSuo nipote Ulugh Beg govern\u00f2 il paese e la sua capitale per 40 anni. Cre\u00f2 varie scuole attente allo studio delle scienze, della matematica e dell'astronomia. Ordin\u00f2 anche la costruzione di un grande osservatorio, di cui restano imponenti tracce.\nNel XVI secolo gli Uzbeki spostarono la capitale a Bukhara e Samarcanda inizi\u00f2 un lento declino. Dopo l'assalto dei Persiani guidati da Nadir Shah, la citt\u00e0 fu abbandonata nel XVIII secolo. L'emiro di Bukhara tent\u00f2 di ripopolare la citt\u00e0 alla fine di quel secolo.\nNel 1868, la citt\u00e0 divenne parte dell'Impero russo, essendo stata conquistata dal colonnello A.K. Abramov, nonostante il contrattacco da parte di forze guidate da Abdul Malik Tura, figlio dell'Emiro di Bukhara, e dal Bek di Shahrisabz. Abramov divenne il primo governatore militare della citt\u00e0 di Okrug che i Russi scelsero come capitale amministrativa della zona. La citt\u00e0 divenne successivamente capitale del Turkestan russo e venne raggiunta dalla ferrovia transcaspica nel 1888. Divenne capitale della Repubblica Socialista Sovietica Uzbeka dal 1925 fino al 1930.\nLa citt\u00e0 \u00e8 reclamata dai nazionalisti tagiki che, oltre a essere maggioranza nel luogo, vorrebbero che essa tornasse a far parte del Tagikistan, al quale dicono essa apparterrebbe storicamente.\nEconomia.\nLa citt\u00e0 \u00e8 fortemente influenzata da un'economia legata al turismo.\nSeguendo un'antica tradizione in citt\u00e0 si produce ancora la carta attraverso dei processi di produzione strettamente tradizionali.\nMonumenti e luoghi d'interesse.\nA Samarcanda si trovano alcune fra le pi\u00f9 notevoli costruzioni dell'architettura islamica. Nel 2001 la citt\u00e0 \u00e8 stata dichiarata Patrimonio dell'umanit\u00e0 da parte dell'UNESCO.\nRegistan.\nUno dei pi\u00f9 rilevanti siti d'Asia Centrale, se non uno dei pi\u00f9 importanti del mondo intero, \u00e8 il Registan, che fu il centro della Samarcanda medievale. Consiste di tre grandi corpi di fabbrica (madrasa), che formano tre lati di una vasta piazza.\nGran Bazar.\nIl Grande bazar detto bazar Siyob si estende nell'area retrostante la moschea di Bibi Khanum ed \u00e8 rimasto invariato nei secoli. Vi \u00e8 inoltre il Chorsu.\nLe rovine di Afrasiab.\nA nord-est del Gran Bazar c'\u00e8 il sito archeologico dell'antica Samarcanda (Maracanda) o Afrasiab, esteso per 2,2 km\u00b2 e per lo pi\u00f9 esposta alle intemperie. Il Museo di Afrasiab contiene alcuni affreschi sogdiani del VII secolo. Degna di nota \u00e8 la presunta tomba di Daniele, il profeta dell'Antico Testamento, noto nell'Islam come Dany\u0101l. L'edificio restaurato \u00e8 una lunga e bassa struttura con cinque cupole, contenente un immenso sarcofago lungo 18 metri. Secondo la leggenda, il corpo di Daniele cresce di mezzo pollice all'anno, e questo giustificherebbe la lunghezza della tomba.\nL'osservatorio di Ulu\u011f Beg.\nUlu\u011f Beg fu probabilmente pi\u00f9 famoso come astronomo che come sovrano e la sua fama raggiunse persino la lontana Europa. Negli anni 1420 costru\u00ec un immenso astrolabio, uno dei pi\u00f9 grandi mai eretti, per misurare le posizioni delle stelle con grande accuratezza. Le rovine furono dissepolte nel 1908.\nCultura.\nMusei.\nA Samarcanda si trova il Museo statale, un museo cadente e in gran parte trascurato. Contiene importanti reperti archeologici del posto, nonch\u00e9 diverse testimonianze di storia e mestieri tipici locali.\nAltro.\nLa citt\u00e0 ha ispirato inoltre il titolo di una canzone di Roberto Vecchioni del 1977."}
{"id": "67840", "revid": "1543377", "url": "https://it.wikipedia.org/wiki?curid=67840", "title": "Fiat Stilo", "text": "La Fiat Stilo (\"Progetto 192\") \u00e8 un modello di automobile di classe media costruito dalla casa automobilistica italiana FIAT dal 2001 al 2010.\nPresentata al Salone dell'automobile di Ginevra nel marzo 2001 come erede delle vetture di gamma media \"Bravo e Brava\", in seguito sostituir\u00e0 anche la Marea per quanto riguarda la versione familiare.\nPer il mercato europeo \u00e8 stata costruita in Italia, negli stabilimenti Fiat di Cassino dal 2001 al 2008, mentre in Brasile, nello stabilimento di Betim, \u00e8 stata prodotta per il Sud America dal 2002 al 2010.\nCaratteristiche.\nLa Stilo era proposta fin dall'inizio in due varianti di carrozzeria, nettamente differenti tra loro nella parte posteriore: pi\u00f9 slanciata e sportiva la 3 porte, pi\u00f9 \"familiare\" la 5 porte, caratterizzata tra l'altro da un'altezza superiore alla media, che la avvicina per versatilit\u00e0 alle monovolume medie (come, per esempio, la Renault Sc\u00e9nic). Inizialmente i motori disponibili sono tre unit\u00e0 a benzina (un 1.600 cm\u00b3 16 valvole da 103 cavalli, un 1.800\u00a0cm\u00b3 16 valvole da 133 cavalli e un 2.400\u00a0cm\u00b3 20 valvole da 170 cavalli per l'allestimento sportivo Abarth), e una a gasolio (il turbodiesel 1.910\u00a0cm\u00b3 \"JTD\" da 116 cavalli). Nel gennaio 2002 si aggiungono due motorizzazioni di base: un 1.200\u00a0cm\u00b3 a benzina da 80 cavalli con cambio a 6 marce e un 1.910\u00a0cm\u00b3 \"JTD\" depotenziato di pari potenza.\nTra le caratteristiche della Stilo vi \u00e8 il servosterzo con guida elettrica, noto con l'acronimo \"EPS\" (\"Electric Power Steering\"). Come gi\u00e0 in precedenza sulla Fiat Punto del 1999, questo sistema permette anche di alleggerire ulteriormente lo sforzo richiesto al guidatore durante le manovre di parcheggio o la marcia a bassa velocit\u00e0, opzione che pu\u00f2 essere attivata mediante un tasto posizionato sulla plancia, caratterizzato dalla scritta \"CITY\".\nLa vettura prevedeva dotazioni di sicurezza e comfort (di serie o opzionali a seconda degli allestimenti) quali: il sistema ESP, airbag a tendina, airbag laterali anteriori e posteriori, sellerie in pelle, sedili a regolazione elettrica con memoria e riscaldati, fari allo xeno con lavaproiettori, automatismo per tergicristalli e luci, climatizzatore automatico bizona, cruise control, tetto apribile lamellare, avviamento a pulsante, sensori di parcheggio posteriori, sistema multimediale di infotainment con telefono gsm e navigatore, impianto hi-fi amplificato con subwoofer, varie appendici aerodinamiche.\nLo stile della Stilo.\nLo stile definitivo \u00e8 maturato, come sempre, partendo da diverse proposte. La ricerca stilistica \u00e8 nata nel 1998 e ha portato a 3 restituzioni grafiche definitive, tutte interne al centro stile. Le tre proposte erano dei designer Mauro Basso, Aaron Hawkins e Thomas S\u00e4lzle.\nL'allora responsabile dello stile Fiat era Peter Fassbender che ha scelto lo stile di Mauro Basso per gli esterni, agli interni invece c'era Peter Jansen. L'allora sovrintendente dello stile dell'intero gruppo, invece, era Nevio Di Giusto che era anche il responsabile dell'ingegneria di prodotto Fiat Auto.\nMercato e versioni successive.\nLa Fiat Stilo viene immessa nel mercato a partire dall'ottobre 2001, in concorrenza con affermate vetture quali Volkswagen Golf e Ford Focus, oltre che con la neonata Peugeot 307, con cui la Stilo ha in comune l'altezza superiore alla norma. La Stilo viene apprezzata soprattutto per la sua versatilit\u00e0 interna, per le buone motorizzazioni diesel common rail e per gli equipaggiamenti ricchi di novit\u00e0 tecnologiche, di cui alcuni non disponibili o disponibili solo con determinate configurazioni per vetture di classe superiore.\nA novembre 2002 (in concomitanza con un lieve aggiornamento della gamma e la risoluzione di alcuni difetti di giovent\u00f9) cominciano le vendite della versione station wagon, denominata \"Stilo Multiwagon\", che andr\u00e0 a sostituire nei listini la Fiat Marea Weekend; tale versione riscuote interesse, grazie ai suoi 1600 litri di capacit\u00e0 massima di carico abbinati a una discreta compattezza.\nA fine 2003 viene presentato il modello per l'anno 2004: lievi aggiornamenti estetici (logo Fiat sul baule, modanature in tinta e nuovi fari posteriori per la 5p e nuovo maniglione sulla MultiWagon) un affinamento delle rifiniture (introdotto l'allestimento Gt per la 3p in luogo del vecchio Dynamic, ora pi\u00f9 sportiveggiante con spoiler e inserti interni grigio kyron, abolito il velluto) e due nuovi motori: un 1.368\u00a0cm\u00b3 a benzina da 95 cavalli, in luogo del 1.242\u00a0cm\u00b3, e un potente turbodiesel \"Multijet\" da 1.9 litri e 140 cavalli, 6 marce (gi\u00e0 apprezzato sulla 147).\nA novembre 2004 la gamma diesel si arricchisce ulteriormente del 1.900\u00a0cm\u00b3 \"JTD\" da 100 cavalli, mentre debutta una speciale versione numerata sportiva (con allestimento di carrozzeria specifico Zender, alcuni optional di serie e solo colore Rosso Ferrari) dedicata al campione del mondo di Formula 1 Michael Schumacher; il motore 2,4 litri da 170 cavalli \u00e8 ora disponibile anche con cambio manuale a 5 rapporti (in precedenza era abbinato al solo Selespeed) negli allestimenti Abarth e \"Schumacher\".\nNel corso del 2005 il motore diesel da 1,9 litri \"JTD\" da 115 cavalli euro 3 viene sostituito dal pi\u00f9 moderno 1.9 \"Multijet\" da 120 cavalli (a 8 valvole, 2 per cilindro), mentre la versione da 140 cavalli (16 valvole, 4 per cilindro) viene portata a 150 cavalli. A fine anno un 1.600 da 105 cavalli omologato Euro 4 di provenienza Opel-GM prende il posto del precedente 1.600\u00a0cm\u00b3 da 103 cavalli.\nL'ultimo aggiornamento disponibile \u00e8 il modello per l'anno 2006, presentato ad inizio anno e caratterizzato principalmente da una nuova griglia frontale Chrome Shadow (per family feeling con i modelli Fiat del periodo), nuovi tessuti pi\u00f9 moderni, e finiture interne ed allestimenti semplificati; dall'introduzione (per il mercato italiano, dato che all'estero \u00e8 gi\u00e0 presente da diversi mesi) della versione \"Uproad\", un allestimento della \"Multiwagon\" con aspetto quasi da SUV, ma mantenendo la trazione anteriore, disponibile solo a gasolio e in seguito denominata \"Giardinetta\"; dall'uscita di scena (causa prossimo pensionamento di tutta la gamma) delle motorizzazioni benzina 1,8 e 2,4 litri. Ora tutta la gamma Stilo rispetta le normative antinquinamento Euro 4, e i diesel 120 CV possono montare come optional il FAP.\nFecero la loro comparsa le versioni Feel (una Actual con clima, radio e maniglie in tinta) e la Racing 3 porte (una Active con body kit sportivo, cerchi 17\" e pedaliera in alluminio).\n\u00c8 stata sostituita dalla \"nuova Bravo\", entrata in produzione nel gennaio 2007 e costruita sul medesimo pianale; la versione Multiwagon, in assenza di una diretta sostituta magari basata sulla Bravo, rimane in produzione ancora fino al 2008, ma non benefici\u00f2 dei nuovi loghi Fiat rossi introdotti nel 2007.\nIn Brasile, dove viene prodotta esclusivamente la versione berlina a 5 porte per il mercato sudamericano (ad eccezione del Cile dove veniva venduta solo la versione berlina a 3 porte) e con alcune motorizzazioni specifiche, la Stilo subisce un ulteriore aggiornamento chiamato BlackMotion per l'anno 2008, per poi uscire definitivamente di produzione nel settembre del 2010."}
{"id": "67851", "revid": "1829756", "url": "https://it.wikipedia.org/wiki?curid=67851", "title": "Radio Radicale", "text": "Radio Radicale \u00e8 un'emittente radiofonica, di propriet\u00e0 dell'Associazione Politica Lista Marco Pannella, direttamente legata al Partito Radicale, con sede a Roma e copertura nazionale, riconosciuta dal Governo italiano come \"impresa radiofonica che svolge attivit\u00e0 di informazione di interesse generale\". \u00c8 stata la prima radio italiana a occuparsi esclusivamente di politica.\nStoria.\nRadio Radicale nacque tra la fine del 1975 e l'inizio del 1976 per iniziativa di un gruppo di militanti radicali prima a Roma presso un appartamento di 60\u00a0m\u00b2 situato in via di Villa Pamphili, nel quartiere Gianicolense di Roma, e successivamente a Torino in via Garibaldi al numero 13.\nCome le radio libere che andavano nascendo in quegli anni a seguito della sentenza n. 202 della Corte Costituzionale che liberalizzava le trasmissioni radiotelevisive via etere, anche Radio Radicale fu caratterizzata dall'afflato libertario, dall'improvvisazione, dall'utilizzo di attrezzature di fortuna e dalla ricerca di bassi costi di produzione, ma fin dall'inizio si distinse dalle altre emittenti per la sua particolare filosofia editoriale. Radio Radicale rifiut\u00f2 infatti il termine \u201ccontroinformazione\u201d assai di moda in quegli anni, per dimostrare come concretamente potesse essere realizzato un servizio pubblico di informazione, alternativo a quello sostanzialmente monopolista svolto dalla RAI. Nell'intenzione dell'editore la scelta della denominazione \u201cRadicale\u201d che la radio assunse era da riferirsi non tanto alla funzione di organo di quel partito, quanto piuttosto a una linea di politica editoriale che come tutti oggi riconoscono, \u00e8 sempre stata in grado di garantire imparzialit\u00e0, professionalit\u00e0 e innovazione, divenendo un modello di servizio pubblico radiofonico.\nAccanto all'informazione sulle iniziative radicali, dunque, Radio Radicale diede vita a una programmazione incentrata sulla pubblicizzazione dei momenti centrali della vita istituzionale e politica italiana, fino ad allora alla portata di una ristrettissima \u00e9lite: fin dall'inizio, le dirette dal Parlamento, dai congressi dei partiti e dai tribunali avrebbero costituito il segno distintivo dell'emittente, rendendola di fatto una struttura privata efficacemente impegnata nello svolgimento di un servizio pubblico.\nRadio Radicale introdusse in Italia un modello di informazione politica totalmente innovativo, garantendo l'integralit\u00e0 degli eventi istituzionali e politici trasmessi: nessun taglio, nessuna mediazione giornalistica e nessuna selezione, al fine di permettere agli ascoltatori di \"\u201cconoscere per deliberare\u201d\", come ancora oggi scandisce la frase di Luigi Einaudi sul sito internet dell'emittente www.RadioRadicale.it.\nRadio Radicale ha introdotto importanti innovazioni nel panorama informativo italiano: la rassegna stampa dei giornali, i \u201cfilidiretti\u201d con gli ospiti politici, i programmi di interviste per strada e le trasmissioni per le comunit\u00e0 immigrate in Italia.\nNell'estate del 1986, quando l'emittente rischi\u00f2 la chiusura definitiva per mancanza di finanziamenti, i suoi centralini registrarono le migliaia di telefonate che, mandate in onda senza filtri, diedero origine all'iniziativa di \"Radio Parolaccia\", uno spazio in cui gli ascoltatori potevano esternare le proprie opinioni sugli argomenti pi\u00f9 vari: emerse un volto dell'Italia fino ad allora sconosciuto a tutti i mezzi di informazione. La famosa non-stop fu interrotta dopo un mese per ordine della magistratura. Il 14 agosto il sostituto procuratore Pietro Saviotti firm\u00f2 un decreto di sequestro delle segreterie telefoniche perch\u00e9 durante le telefonate gli ascoltatori avrebbero commesso delitti come vilipendio delle istituzioni e apologia del fascismo. Dopo due mesi \u00abil Parlamento fu spinto a intervenire per salvare l'emittente, estendendo alle radio il finanziamento pubblico all'editoria di partito, e costringendo Radio Radicale a divenire \"organo di partito\" (fino ad allora non lo era) per poter sopravvivere, invece di assegnare alla radio un contributo per il servizio pubblico svolto\u00bb. L'iniziativa delle telefonate libere fu replicata nel 1991 e nel 1993, quando sempre per salvarsi da una possibile chiusura fu riattivata la segreteria telefonica.\nPer prima, infine, Radio Radicale ha dato vita a un sito internet di informazione basato esclusivamente su contenuti audiovisivi, ampliando non solo la fruibilit\u00e0 delle trasmissioni fino a quel momento solo radiofoniche, ma aprendo a tutti gli utenti della rete il pi\u00f9 grande archivio della democrazia italiana, che a oggi conta pi\u00f9 di 250.000 registrazioni audiovideo, tra cui oltre 19.000 sedute dal parlamento, 6.700 processi giudiziari, 19.300 interviste e 4.400 convegni.\nSecondi i dati Eurisko, Radio Radicale ha di media pi\u00f9 di 300.000 ascoltatori nel giorno medio e 1.470.000 a settimana.\n\"\u00abIl successo di Radio Radicale \"- ha affermato in pi\u00f9 occasioni Marco Pannella -\" \u00e8 che \u00e8 radio di partito, di un partito laico e libertario, di una laicit\u00e0 e un laicismo vissuti in accordo con la democrazia, mentre in Italia tutta la comunicazione \u00e8 al di fuori della regola democratica\u00bb.\"\nNel dicembre 2008 Radio Radicale ha ricevuto da Italia Oggi il premio come \"miglior emittente radiofonica specializzata\".\nDati societari.\nIl Centro di Produzione SpA \u00e8 la societ\u00e0 editrice dell'emittente nazionale di informazione Radio Radicale, del suo archivio storico audiovisivo e del sito Internet multimediale www.RadioRadicale.it. La societ\u00e0 ha sede a Roma, in Via Principe Amedeo, 2\nPolitica editoriale.\nLa politica editoriale di Radio Radicale si \u00e8 da sempre basata sulla pubblicit\u00e0 delle istituzioni e sulla loro reale accessibilit\u00e0 ai cittadini, introducendo in Italia un modello di informazione politica caratterizzato da due regole fondamentali: la trasmissione integrale degli eventi politici e, conseguentemente, l'eliminazione della mediazione giornalistica. Proprio in virt\u00f9 di questa scelta la redazione, che pure \u00e8 andata crescendo di dimensioni nel corso del tempo, \u00e8 rimasta piuttosto snella (circa 15 persone tra redattori e collaboratori).\nIl palinsesto ruota intorno ai lavori del Parlamento, giacch\u00e9 la radio \u00e8 obbligata dalla convenzione con il Ministero delle comunicazioni a trasmettere nel corso dell'anno almeno il 60% delle sedute delle due Camere nella fascia oraria che va dalle 8 alle 20. Nel tempo residuo, Radio Radicale tenta di documentare anche l'attivit\u00e0 di altre istituzioni (Consigli comunali, Corte dei Conti, Consiglio Superiore della Magistratura, Parlamento europeo), cos\u00ec come i congressi, i festival e le maggiori assemblee di tutti i partiti politici, i convegni organizzati dalle maggiori associazioni del mondo del lavoro e dell'impresa, manifestazioni o conferenze stampa di particolare interesse, dibattiti e presentazioni di libri.\nTra gli appuntamenti fissi nel palinsesto il pi\u00f9 noto \u00e8 certamente la rassegna stampa dei quotidiani \u201cStampa e Regime\u201d, il primo programma a offrire una lettura dei giornali con un'angolatura \"critica\" delle loro scelte rispetto a quel che accade nel mondo e tale da fornire una panoramica pi\u00f9 completa possibile sugli avvenimenti del giorno, i protagonisti del dibattito politico e il confronto tra le opinioni. L'appuntamento con la rassegna stampa \u00e8 divenuto nel tempo fonte autorevole di informazione anche per il mondo della politica e per i rappresentanti delle istituzioni, come risulta del resto dalle numerose citazioni sui mezzi di informazione che periodicamente non mancano di sottolinearne il valore informativo e giornalistico.\n\"Speciale giustizia\" e \"Osservatorio giustizia\" sono altre tradizionali rubriche della Radio dedicate alla cronaca giudiziaria e alla trasmissione integrale delle udienze dei pi\u00f9 importanti processi, selezionati in base alla loro rilevanza sociale e politica; sono a volte trasmessi anche convegni delle associazioni dei magistrati e dell'avvocatura o comunque riguardanti il mondo della giustizia. \"Osservatorio giustizia\" \u00e8 curata da Lorena D'Urso, figlia del magistrato Giovanni D'Urso, preso in ostaggio dalle Brigate Rosse nel 1980.\nI notiziari dell'emittente vanno in onda ogni giorno alle 9:00, intorno alle 14 e alle 20:30 (gli orari sono spesso solo indicativi a causa dell'imprevedibilit\u00e0 dei tempi delle sedute parlamentari) e sono prevalentemente costruiti intorno alle interviste e alla lettura delle notizie di agenzia.\nA mezzanotte la lettura delle prime pagine dei giornali del giorno dopo, altro appuntamento introdotto in Italia proprio da Radio Radicale, d\u00e0 inizio alla programmazione notturna, durante la quale vengono solitamente trasmessi gli eventi che non hanno trovato spazio nel palinsesto diurno, oltre ad alcune registrazioni tratte dal vastissimo archivio della radio, selezionate sulla base dei temi di attualit\u00e0.\nLo spazio destinato ai politici e in particolare ai parlamentari, grazie alla presenza di un corrispondente in ciascuna delle due Camere, \u00e8 un altro elemento caratterizzante della programmazione di Radio Radicale: pur essendo un organo di partito e non dovendo dunque rispettare i vincoli dettati dalla par condicio, Radio Radicale mantiene comunque un certo equilibrio nella distribuzione degli spazi destinati ai diversi schieramenti. I politici spesso partecipano anche al \"filodiretto\", uno spazio di dialogo con gli ascoltatori, senza limiti di accesso e con il solo vincolo dei 40 secondi per ciascuna telefonata. Negli ultimi anni, essendosi intensificata molto la programmazione\u00a0\u2013 per lo pi\u00f9 con la nascita di nuove rubriche settimanali e appuntamenti fissi\u00a0\u2013 lo spazio per i filidiretti \u00e8 stato ridotto, sebbene la tendenza sia quella di ospitare almeno un politico ogni settimana. In questo senso non \u00e8 solo la convenzione per le sedute del Parlamento a limitare la possibilit\u00e0 di manovra, ma proprio il fatto che ogni giorno Radio Radicale registra almeno il doppio se non il triplo di documenti rispetto alle 24 ore di trasmissione giornaliera.\nImpianti e copertura del territorio.\nCon i suoi 250 impianti di diffusione terrestre, Radio Radicale copre il 75% del territorio italiano, raggiungendo l'85% della popolazione del paese. Inoltre, la trasmissione attraverso la rete satellitare Eutelsat Hot Bird 13 est (frequenza 12.111\u00a0MHz, polarizzazione verticale, FEC 3/4, Symbol Rate 27500, SID 761, Pid Audio 72) ha permesso di espandere il bacino d'utenza in tutta Europa e in vaste aree dell'Africa e dell'Asia, ivi compresa l'intera regione mediorientale, giungendo cos\u00ec a un bacino potenziale di utenza di 98 milioni di abitazioni.\nStruttura tecnica e organizzativa.\nRadio Radicale copre una nicchia di mercato all'interno della quale a oggi non esiste una vera e propria concorrenza con altri soggetti e negli ultimi anni, lo sviluppo tecnologico ha consentito di ampliare ulteriormente l'offerta attraverso sistemi digitali e a banda larga. Ogni anno vengono realizzate molte migliaia di ore di registrazioni audio e video, attraverso un sistema di collegamenti in entrata dalle sedi istituzionali e dalle sedi degli eventi: i segnali vengono ricevuti attraverso connessioni fisse o temporanee, via cavo, via ponte radio, via satellite o telematiche e, quando sono sfruttati i collegamenti telefonici analogici tradizionali, le registrazioni sono immediatamente convertite in digitale attraverso un sistema di encoding che produce dieci canali in contemporanea 24 ore su 24. Una volta raggiunta la sede, i diversi segnali vengono distribuiti per i diversi utilizzi attraverso una matrice attiva che consente la distribuzione di 128 segnali.\nIl Centro di Produzione SpA \u00e8 proprietario della sede in cui opera Radio Radicale, che comprende tre studi con ottime caratteristiche acustiche e di isolamento, di cui uno di 100\u00a0m\u00b3 e due di circa 50\u00a0m\u00b3. Due degli studi hanno una regia propria, mentre il terzo \u00e8 collegato a due regie ed \u00e8 prevalentemente adibito alla post-produzione: tutte le quattro regie possono comunque essere abilitate alla messa in onda.\nOltre agli studi principali, la radio \u00e8 dotata di quattro punti di produzione ove \u00e8 possibile effettuare riversamenti, piccoli montaggi e registrazione di interviste telefoniche; tutti gli apparati sono di tipo professionale. Le linee telefoniche utilizzate per conversazioni da mettere in onda sono terminate su ibridi digitali che ne migliorano molto la qualit\u00e0 e tutte le produzioni, a partire dal luglio 2006, vengono realizzate in digitale in formato MP3.\nLa struttura \u00e8 organizzata attraverso la seguente suddivisione in settori:\nOltre al personale dipendente, i diversi settori si avvalgono della collaborazione di collaboratori e consulenti.\nArchivio.\nLa costante opera di raccolta e conservazione dei documenti svolta da Radio Radicale nel corso di oltre trent'anni di attivit\u00e0 ha permesso di dare vita a un archivio sonoro unico nel suo genere, che gi\u00e0 nel dicembre 1993 fu dichiarato \u00abdi notevole interesse storico\u00bb dalla Soprintendenza Archivistica del Lazio e \u00abper la sua originalit\u00e0, la vastit\u00e0 degli argomenti ed interessi (...) fonte preziosa per la storia politica, culturale e sociale contemporanea\u00bb.\nNello stesso anno l'archivio fu censito nel volume edito dal Ministero per i beni culturali e ambientali \"Fonti orali: censimento degli istituti di conservazione\", mentre l'anno successivo fu trattato durante il \"Convegno sugli Archivi dei Partiti Politici\", organizzato dall'Archivio Centrale di Stato.\nIn un articolo apparso nel 2000 sulla rivista scientifica de il Mulino \u201c\u201d, l'archivio di Radio Radicale fu definito \u00abuna fonte di documentazione storica molto rilevante e ampia per l'intera storia politica contemporanea italiana (...)\u00bb: secondo l'autrice Mavis Toffoletto, infatti \u00abla caratteristica che rende particolarmente interessante questa raccolta, oltre alla specificit\u00e0 del contenuto (\u2026) e alla grande quantit\u00e0 di materiale raccolto, \u00e8 l'integralit\u00e0 della registrazione dell'avvenimento, di cui si conservano non solo degli spezzoni destinati alle trasmissioni, come spesso accade in altri archivi radiotelevisivi, ma l'evento nella sua completezza\u00bb.\nNumerose citazioni sono inoltre presenti nel volume \"Gli archivi sonori. Fonoteche e Biblioteche musicali in Italia\", a cura di Amedeo Benedetti (Genova, Erga 2002) e in \"Archivio del Parlamento, delle Istituzioni, dei partiti e movimenti politici\", edito da Rubbettino nel 2003, che costituisce un inventario ragionato della parte \u201cpolitica\u201d dell'archivio.\nMentre dell'archivio usufruiscono da sempre studiosi, saggisti, giornalisti, registi e autori cinematografici e televisivi, sta crescendo il numero di laureandi e dottorandi che ricorrono ai documenti di Radio Radicale per la redazione delle loro tesi e numerosi riconoscimenti sono stati espressi da studiosi e docenti di storia contemporanea e da altri \u201caddetti ai lavori\u201d.\nNel maggio 2007, durante il convegno \u201cL'archivio multimediale di Radio Radicale: un patrimonio per la storia, l'informazione, la democrazia\u201d, organizzato dalla Radio in collaborazione con il Dottorato di Ricerca in Storia d'Europa e con la Scuola Speciale Archivisti e Bibliotecari dell'Universit\u00e0 la Sapienza, numerosi storici e archivisti si sono trovati concordi nel riconoscere non solo il valore storico e sociale della produzione archivistica di Radio Radicale, ma anche la sua complementarit\u00e0 rispetto alle principali raccolte di documenti italiani, prima fra tutte quella RAI. Infatti, secondo la direttrice delle Teche Rai, Barbara Scaramucci: \u00abl'archivio di Radio Radicale \u00e8 assolutamente prezioso e completamente complementare con l'archivio della Rai [ed] \u00e8 verissimo che una larga parte dei materiali che sono dentro l'archivio di Radio Radicale non sono nell'archivio di Radio Rai ed \u00e8 proprio metodologicamente diverso il lavoro che dal 1976 ha fatto Radio Radicale rispetto a quello svolto dalla radiofonia della Rai\u00bb.\nAnche per Giovanni Paoloni, ordinario della Scuola Speciale Archivisti e Bibliotecari dell'Universit\u00e0 la Sapienza di Roma: \u00abl'archivio di Radio Radicale \u00e8 particolarmente rilevante (...) perch\u00e9 colma una lacuna di documentazione che altrimenti sarebbe difficilmente coperta dal punto di vista della memoria collettiva\u00bb, senza contare la \u00abimportante complementarit\u00e0 tra il materiale di Radio Radicale e alcuni archivi pi\u00f9 tradizionali\u00bb.\nSecondo Luigi Frati, pro rettore dell'Universit\u00e0 \"La Sapienza\" di Roma, Radio Radicale ha abbattuto \u00abgli schermi che talvolta vengono frapposti tra l'opinione espressa e quella che poi ritroviamo (...) rendendo disponibile per tutti la verit\u00e0 di quello che viene detto o fatto\u00bb, mentre per Erilde Terenzoni, segretaria alla Direzione generale degli Archivi di Stato \u00abun aspetto particolare di questa fonte \u00e8 proprio quello di coprire aree che non sarebbero altrimenti documentate e certo non con questa immediatezza e con questa incisivit\u00e0\u00bb.\nAltri hanno invece messo in luce la particolarit\u00e0 del servizio pubblico svolto da Radio Radicale, una societ\u00e0 privata. Paola Carucci, consigliera del presidente della Repubblica per l'Archivio Storico ha infatti dichiarato che \u00abrispetto al nostro concetto tradizionale di archivio, cio\u00e8 di insieme di documenti prodotti da un ente nell'esercizio delle sue funzioni, Radio Radicale costituisce una mediazione di un soggetto terzo che registra e crea una fonte prodotta da altri. E stupisce che debba essere un soggetto terzo ad aver pensato, ad esempio, alle registrazioni sonore dei dibattiti parlamentari: perch\u00e9 non ci hanno pensato alla Camera e al Senato?\u00bb. E anche per la professoressa Simona Colarizi, storica contemporaneista, \u00abil Partito Radicale ha compiuto una scelta non solo in funzione di s\u00e9 stesso come forza politica. Ha fatto un servizio pubblico, politico: ha conservato un patrimonio che \u00e8 patrimonio della storia di tutti\u00bb.\nIn effetti la scelta di Marco Pannella di conservare tutte le registrazioni, di schedarle e archiviarle senza alcuna ulteriore manipolazione sui nastri permette oggi ai cittadini di avere a disposizione oltre 430.000 documenti (cassette, nastri, mp3, mp4, Real audio/video), che racchiudono i pi\u00f9 importanti avvenimenti della storia istituzionale, politica, sociale e culturale italiana: registrazioni integrali e non selezioni, per permettere a ciascuno di conoscere e rivivere l'evento nella sua integralit\u00e0. Inoltre l'archivio della radio non rappresenta un fondo chiuso, bens\u00ec un bacino in continuo accrescimento che ogni giorno riceve decine e decine di nuovi documenti che vanno ad aggiungersi a quelli gi\u00e0 esistenti.\nStoria dell'archivio.\nLa sua origine e la sua storia sono strettamente legate a Radio Radicale che fin dall'inizio delle sue trasmissioni, nel 1976, conserv\u00f2 tutte le cassette e i nastri con le registrazioni delle programmi mandati in onda. L'Archivio tuttavia possiede anche alcune registrazioni anteriori al 1976 e precisamente 52 nastri e 216 cassette per gli anni 1967-1975, oltre ad alcuni nastri del 1941 (un'intervista radiofonica in inglese recuperata da Ernesto Rossi, in cui Gaetano Salvemini commenta l'ottenimento della cittadinanza americana), del 1960 (la registrazione di una conferenza tenuta da Ernesto Rossi a Firenze: \u00abL'antifascismo in carcere e al confino\u00bb) e del 1966 (Ernesto Rossi: \u00abSalvemini maestro ed amico\u00bb).\nL'Archivio vero e proprio, inteso come servizio dotato di un proprio personale specializzato, venne istituito circa tre anni dopo l'inizio dell'attivit\u00e0 della Radio, cos\u00ec che dal 1979 si inizi\u00f2 a ordinare le registrazioni accumulate dal primo minuto di messa in onda. Nel 1987 il lavoro di classificazione e di archiviazione del materiale fu trasformato con l'introduzione di sistemi informatizzati e a oggi la documentazione analogica \u00e8 in avanzato corso di digitalizzazione. Dal 1992 l'archivio \u00e8 diretto da Gabriella Fanello Marcucci.\nOltre al materiale prodotto durante gli anni, la Radio ha acquisito anche l'archivio video di Teleroma 56 che ha consentito di arricchire ulteriormente il patrimonio di documentazione conservato da Radio Radicale.\nContenuti.\nLa documentazione conservata nell'Archivio sonoro di Radio Radicale pu\u00f2 essere utilmente suddivisa per settori: Archivio Istituzionale, Archivio Giudiziario, Archivio dei Partiti e Movimenti Politici, Archivio delle Associazioni, dei Sindacati e dei Movimenti e Archivio Culturale. Un totale di 430.718 registrazioni, 196.101 oratori e 662.404 media, tra i quali si trovano oltre 85.000 interviste, 21.000 udienze dei pi\u00f9 importanti processi degli ultimi due decenni, 3.000 tra congressi di partiti, associazioni o sindacati, pi\u00f9 di 26.000 tra dibattiti e presentazioni di libri, oltre 6.000 tra comizi e manifestazioni, 19.500 conferenze stampa e pi\u00f9 di 13.000 convegni.\nSito internet.\nAttivo dal 1998, il sito di Radio Radicale \u00e8 stato il primo in Italia a trasmettere video di attualit\u00e0 sul web e oggi, con i suoi oltre 20 anni di esperienza, rappresenta il pi\u00f9 grande portale di informazione audiovisiva, nonch\u00e9 l'adattamento all'epoca digitale di una linea editoriale consolidata negli anni dalla Radio e rappresentata dalla volont\u00e0 di far conoscere i maggiori avvenimenti della vita del paese attraverso la documentazione integrale e senza filtro. Oggi, grazie a RadioRadicale.it gli eventi politici, sociali e istituzionali italiani d'attualit\u00e0 e del passato sono a disposizione dei cittadini, fruibili in qualsiasi momento.\nStoria del sito internet.\nTra febbraio e marzo del 1998 i radicali organizzarono un convegno intitolato \"\u201cQuali lotte e leggi subito per la rivoluzione tecnologica, per la rivoluzione liberale\u201d\", al quale parteciparono i maggiori imprenditori italiani della telematica e delle telecomunicazioni, diversi giuristi dell'informatica e altri esperti del settore.\nIn quell'occasione, di fronte alla constatazione del ritardo italiano nel settore, fu proposto alle istituzioni e al mondo imprenditoriale un programma di investimenti per la costruzione della nuova societ\u00e0 dell'informazione a partire dall'applicazione delle nuove tecnologie ai processi democratici. In particolare, oltre all'introduzione del voto elettronico e dell'Albo pretorio telematico, all'alfabetizzazione informatica nelle scuole, alla liberalizzazione delle attivit\u00e0 editoriali e commerciali telematiche, la proposta centrale che emerse dal convegno fu quella della \u201cmessa in rete delle istituzioni\u201d. La mozione conclusiva dei lavori recitava infatti: \"\u201cOccorre che: leggi e stanziamenti adeguati intervengano perch\u00e9 le nuove tecnologie informatiche e telematiche diventino elemento costitutivo del funzionamento delle istituzioni e dell'esercizio della democrazia, garantendo a tutti i cittadini l'effettivo accesso diretto alle informazioni sui processi formativi e decisionali dello Stato e la partecipazione alla vita politica\u00a0\u2013 secondo gli istituti gi\u00e0 previsti dalle leggi\u00a0\u2013 attraverso tutti gli strumenti di comunicazione resi oggi disponibili; diventi prassi diffusa e consolidata quella delle trasmissioni telematiche\u00a0\u2013 in diretta e in differita\u00a0\u2013 di tutte le sedute pubbliche degli organi dello stato e degli enti territoriali, nonch\u00e9 l'archiviazione e la consultazione telematica dei documenti audiovisivi e l'accesso agli atti pubblici\u201d.\"\nIn seguito, i contenuti e gli obiettivi del convegno costituirono la base della creazione del sito internet di Radio Radicale e sotto la guida di Rino Spampanato, l'emittente realizz\u00f2 il primo sistema di \"webcast\" italiano, rendendo accessibili a tutti gli utenti le sedute del Parlamento italiano trasmesse e archiviate in audiovideo.\nIl sito internet di Radio Radicale inaugur\u00f2 inoltre la possibilit\u00e0 di seguire le sedute del Parlamento europeo, della Corte dei conti, del Consiglio Superiore della Magistratura e di altre istituzioni. La filosofia editoriale dell'emittente radicale si riflette dunque oggi sul web attraverso la messa a disposizione delle registrazioni integrali dei pi\u00f9 diversi eventi politici, dei congressi e delle manifestazioni pubbliche di tutti i partiti e delle maggiori associazioni, nonch\u00e9 dei processi giudiziari.\nInfrastruttura tecnologica e informatica.\nIl sito internet di Radio Radicale \u00e8 realizzato prevalentemente utilizzando software libero: Linux, PHP, Apache HTTP Server, Apache Solr, MariaDB, Varnish, Nginx e Icecast. Per la gestione del sito \u00e8 utilizzato il sistema di gestione dei contenuti modulare (CMS) open source Drupal, distribuito sotto licenza GNU GPL (GNU General Public License).\nTutte le unit\u00e0 hardware che compongono il sistema di archiviazione e di distribuzione dei contenuti sono allocate a Roma in due distinte server farm presso la sede di Centro di Produzione Spa, societ\u00e0 editrice di Radio Radicale.\nLa prima server farm \u00e8 dedicata a ospitare i rack degli storage SAN (Storage Area Network) con i files MP3/MP4 e i sistemi di distribuzione online degli streaming audio (Icecast) e video (Wowza) allestiti su server Dell con sistema operativo Linux Slackware. L'attuale SAN si compone di storage EMC, Dell e Qnap con dischi in RAID5 interconnessi in tecnologia iSCSI per complessivi 170 TByte di volume.\nLa seconda server farm si occupa prevalentemente dell'interconnessione dei dispositivi di rete e dell'erogazione dei servizi internet attraverso firewall, switch e router Cisco.\nEntrambe le sale server sono allestite con UPS (gruppi di continuit\u00e0), gruppo elettrogeno e con impianti di condizionamento per garantire la gestione della continuit\u00e0 operativa a temperatura ambientale e umidit\u00e0 costante.\nTutte le componenti dell'infrastruttura sono opportunamente ridondate al fine di garantire ottimali livelli di tolleranza ai guasti eliminando i principali single point of failure.\nLa connessione con la rete internet avviene attraverso due flussi in fibra ottica da 1.000\u00a0Mbit/s ciascuno provenienti da due distinti ISP con i quali Centro di Produzione Spa intrattiene rapporti di Autonomous System, essendo direttamente assegnatario dal RIPE NCC alla classe di indirizzi IP \"31.31.40.0/21\" che annuncia autonomamente in BGP (Border Gateway Protocol) come AS57329 in qualit\u00e0 di LIR (Local Internet Registry).\nPer lo svolgimento delle attivit\u00e0 di gestione e monitoraggio dell'infrastruttura informatica Centro di Produzione Spa impiega strumenti software come Nagios e Netflow in grado di segnalare tempestivamente ogni possibile anomalia logica o funzionale dei servizi erogati.\nIl sistema di gestione della qualit\u00e0 applicato da Centro di Produzione Spa per \"l'erogazione di servizi di trasmissione in streaming su rete internet di eventi multimediali, relativa archiviazione e pubblicazione\" \u00e8 verificato, approvato e quindi certificato in base alla normativa UNI EN ISO 9001:2008\nDall'agosto 2015 il sito internet di Radio Radicale \u00e8 disponibile anche in versione sicura con protocollo SSL/TLS all'indirizzo https://www.RadioRadicale.it/.\nNel dicembre 2015 \u00e8 iniziata la sperimentazione per la transizione IPv4/IPv6 al nuovo protocollo di rete IPv6 attraverso la classe di indirizzi \"2a06:d440::/29\" assegnati dal RIPE NCC a Centro di Produzione Spa. Attraverso questa sperimentazione dal febbraio 2016 \u00e8 disponibile il sito web in modalit\u00e0 dual-stack IPv4+IPv6 per tutti gli utenti abilitati all'utilizzo di questa nuova tecnologia. Lo streaming della diretta, invece, resta disponibile solo tramite connettivit\u00e0 IPv4.\n\u00c8 stato inoltre implementato il nuovo protocollo HTTP/2 per rendere l'utilizzo del sito di Radio Radicale ancora pi\u00f9 veloce, sicuro ed efficiente.\nRadio Radicale si avvale inoltre da marzo 2016 della infrastruttura di distribuzione dei contenuti (CDN) di Google attraverso la tecnologia di Project Shield, una iniziativa di Google Ideas (Jigsaw) tesa a mitigare possibili attacchi informatici di tipo DDoS.\nLa licenza Creative Commons.\nTutti i file pubblicati sul sito di Radio Radicale sono disponibili con licenza Creative Commons Attribuzione 2.5, che permette la libera e gratuita riproduzione, distribuzione e modifica del materiale, col solo obbligo dell'attribuzione della paternit\u00e0 dei file e della citazione della licenza stessa.\nIl progetto Creative Commons individua una gestione alternativa dei diritti d'autore basata su un sistema di licenze attraverso le quali il detentore originario dei diritti sull'opera indica ai fruitori che questa pu\u00f2 essere utilizzata, diffusa e modificata liberamente, nel solo rispetto di alcune condizioni essenziali. Alla base di questo strumento sta il rifiuto delle restrizioni tradizionalmente imposte allo sviluppo e alla diffusione della conoscenza dalle leggi del diritto d'autore. Le licenze Creative Commons rappresentano per Radio Radicale uno strumento importante per ampliare le possibilit\u00e0 di realizzazione del suo obiettivo storico: quello di consentire l'effettiva realizzazione del principio di pubblicit\u00e0 dei momenti decisionali democratici, di promuovere l'accesso del maggior numero di persone alla conoscenze diretta degli eventi politici e di contribuire alla libera circolazione delle idee.\nLe licenze Creative Commons consentono anche di realizzare l'obiettivo centrale di una comunicazione non unidirezionale e di una ricezione non passiva: le potenzialit\u00e0 creative del mondo digitale e il carattere collaborativo e aperto della rete, necessitano infatti di una regolamentazione del diritto d'autore che non freni l'innovazione e la creativit\u00e0, pur garantendo agli autori alcuni diritti.\nVideoparlamento.\nIl servizio \u201cVideoparlamento\u201d pubblica su internet e rende disponibili a tutti i cittadini i documenti audiovideo integrali di tutte le sedute della Camera dei deputati e del Senato della Repubblica fin dal novembre del 1998.\nLe sedute, dopo la diretta, vengono presentate in schede che rispettano la scansione delle varie fasi dei lavori parlamentari e consentono di accedere direttamente, con un semplice \u201cclic\u201d, all'intervento o alla fase della seduta che si desidera ascoltare e vedere. Dal settembre del 2001 l'aggiornamento avviene ora per ora, in tempo reale. Il motore di ricerca consente inoltre, in modo semplice e intuitivo, di effettuare ricerche organizzate nell'ambito di tutte le sedute disponibili. L'avvio della sperimentazione di questi servizi multimediali \u00e8 previsto della legge n. 350/2003 (Finanziaria 2004).\nFai Notizia.\nNel 2006 la redazione di RadioRadicale.it ha creato FaiNotizia.it, il primo sito di giornalismo partecipativo italiano: un esperimento insieme sociale e giornalistico e un tentativo di utilizzare il carattere libero e collaborativo dei nuovi media per dar vita a un nuovo modello di informazione.\n\"Fai notizia\" \u00e8 un luogo dove gli utenti collaborano nella ricerca e nella redazione di notizie, giacch\u00e9 registrandosi sul sito ciascuno ha la facolt\u00e0 di inserire i propri contributi testuali, video, foto, segnalare notizie interessanti trovate su altri siti o blog, commentare e votare le segnalazioni degli altri membri della community e dare origine a inchieste collaborative. In un paio di anni Fai notizia ha coinvolto pi\u00f9 di 8.000 persone, che hanno inserito nel sito oltre 14.000 interventi, 18.000 segnalazioni, 27.000 commenti, 250 video e 90 inchieste.\nLa \u201cmissione\u201d di un simile progetto \u00e8 quella di tornare a mettere al centro dell'informazione il cittadino e il suo diritto a conoscere per deliberare, nella convinzione che nei nuovi media risieda un potenziale (ancora tutto da esplorare) tale da scardinare gli assetti attuali del sistema dell'informazione e da creare un luogo nuovo, una moderna agor\u00e0 nella quale il cittadino \u00e8 chiamato a dare un contributo attivo. Ogni persona rappresenta infatti una fonte unica e insostituibile di conoscenza e FaiNotizia.it costituisce lo spazio telematico per la condivisione e l'arricchimento di questo patrimonio di notizie, opinioni ed esperienze, che anche in questo caso \u00e8 libero, grazie all'adozione delle licenze Creative Commons.\nFaiNotizia.it ha ricevuto una discreta attenzione su internet ed \u00e8 ritenuta uno degli esperimenti pi\u00f9 innovativi per l'uso del web in relazione al giornalismo. L'articolo di copertina del Magazine del Corriere della Sera dedicato al lancio dell'emittente Current TV di Al Gore, menzionava FaiNotizia.it tra i pochissimi progetti italiani di \u201ccitizen journalism\u201d.\nA sei anni dalla sua nascita, nel 2012 Fai notizia si \u00e8 rinnovato completamente, trasformandosi da sito di giornalismo partecipativo, a un format di inchieste distribuite di Radio Radicale. Attraverso Fai notizia, Radio Radicale offre la possibilit\u00e0 in cambio di un compenso economico a giornalisti freelance, ricercatori, attivisti, cittadini esperti o testimoni di eventi rilevanti, di collaborare alla realizzazione di inchieste sui grandi temi di interesse pubblico.\nFinanziamento di Radio Radicale.\nRadio Radicale riceve ogni anno un finanziamento pubblico di 8,33 milioni di euro per la convenzione con lo Stato per la trasmissione delle sedute del Parlamento, e 4 milioni 431\u00a0000 euro dai fondi per l'editoria in quanto organo della Lista Marco Pannella.\nNell'agosto 2008 Radio Radicale \u00e8 stata l'unica emittente esclusa dal ridimensionamento dei fondi pubblici per l'editoria in quanto impresa radiofonica privata che ha svolto attivit\u00e0 di interesse generale ai sensi della legge 7 agosto 1990, n. 230.\nLa legge che riconosce le \u201cimprese radiofoniche private che abbiano svolto attivit\u00e0 di informazione di interesse generale\u201d venne approvata nel 1990 per riconoscere le emittenti radiofoniche che avessero nei tre anni precedenti \u00abtrasmesso quotidianamente propri programmi informativi su avvenimenti politici, religiosi, economici, sociali, sindacali o letterari per non meno di nove ore comprese tra le ore sette e le ore venti\u00bb e avessero \u00abesteso il numero di impianti al 50 per cento delle province e all'85 per cento delle regioni\u00bb. Nello stesso anno - proprio a partire dall'esperienza di RR - \u00e8 approvata la cosiddetta \"Legge Mamm\u00ec\", che attribuisce alla RAI il compito di trasmettere le sedute parlamentari.\nRadio Radicale \u00e8 l'unico soggetto tra quelli che ottengono i finanziamenti pubblici ad avere una rete nazionale e spende oltre 3,7 milioni di euro l'anno solo per la gestione tecnica della rete, ed \u00e8 anche l'unica a destinare la quasi totalit\u00e0 del palinsesto per mandare in onda programmi di servizio pubblico.\nNel 2007 Radio Radicale ha sostenuto costi per 2,986 milioni di euro per la produzione di programmi audio-video relativi a eventi politici di tutti i partiti, delle associazioni, delle diverse istituzioni. Queste produzioni sono state per quanto possibile trasmesse per radio, e comunque tutte archiviate e pubblicate in internet in forma integrale.\nNella gran parte dei casi, la registrazione di Radio Radicale continua a essere l'unica effettuata. Quando quindi si parla dell'archivio di Radio Radicale, ormai riconosciuto da tutti un patrimonio unico, non bisogna mai dimenticare che, la mancata continuit\u00e0 nell'attivit\u00e0 di produzione attuale, avrebbe come conseguenza la perdita irrecuperabile della documentazione puntuale di moltissimi degli eventi in questione.\nAlcuni esponenti politici e no, come il senatore Alessio Butti del Pdl considerano la convenzione dello Stato con Radio Radicale per la trasmissione delle sedute del parlamento come uno spreco di denaro a causa dell'analogo servizio gi\u00e0 assicurato dalla Rai con la rete GR Parlamento.\nTuttavia, quando il governo Prodi nel 1997 aveva rifiutato di rinnovare la convenzione con Radio Radicale per la trasmissione delle sedute parlamentari e la Rai si accingeva a creare la propria rete radiofonica con 7 anni di ritardo dalla legge che la istituiva, personalit\u00e0 del calibro di Norberto Bobbio, Carlo Bo, insieme con tutti i senatori a vita, otto presidenti emeriti della Corte Costituzionale, chiesero al governo di considerare decaduta la disposizione della legge Mamm\u00ec che imponeva la realizzazione della rete radiofonica Rai per il Parlamento, di prorogare per altri 3 anni la convenzione con Radio Radicale, e di affidare la convenzione in occasione del rinnovo successivo con una gara.\nUn accurato dossier realizzato dai radicali con le dichiarazioni rilasciate in sedi istituzionali dagli stessi vertici Rai, dimostrava come i costi necessari per la realizzazione di Gr Parlamento fossero notevolmente maggiori di quelli necessari per la convenzione con Radio Radicale.\nDopo un serrato confronto politico, accompagnato da manifestazioni e forti iniziative non violente condotte dai radicali, viene approvata la legge 11 luglio 1998, n. 224 \"Trasmissione radiofonica dei lavori parlamentari e agevolazioni per l'editoria\". Mentre la legge confermava \u201clo strumento della convenzione da stipulare a seguito di gara\u201d e nelle more rinnovava la convenzione con Radio Radicale per un ulteriore triennio, veniva mantenuto l'obbligo per la Rai di trasmettere le sedute parlamentari tramite Gr Parlamento, impedendole per\u00f2 di ampliare la rete radiofonica fino all'entrata in vigore della legge di riforma generale del sistema delle comunicazioni.\nNel 2001, 2004 e 2006 la convenzione con Radio Radicale \u00e8 stata rinnovata ogni volta all'interno delle disposizioni della legge finanziaria. La convenzione prevede l'impegno da parte della concessionaria a trasmettere, nell'orario tra le ore 8.00 e le ore 21.00, almeno il 60% del numero annuo complessivo di ore dedicate dalle Camere alle sedute d'aula. Tali trasmissioni non possono essere interrotte, precedute e seguite, per un tempo di trenta minuti dal loro inizio e dalla loro fine, da annunci pubblicitari o politici.\nIl Parlamento risulta inadempiente rispetto alla legge approvata nel 1998, e non \u00e8 pi\u00f9 stato rispettato il principio, introdotto grazie all'azione radicale, dell'assegnazione del servizio pubblico in ambito radiotelevisivo attraverso una gara. La stessa Autorit\u00e0 Garante della Concorrenza e del Mercato \u00e8 intervenuta in questo dibattito con la segnalazione a Governo e Parlamento del 9 marzo 1998 riguardo al disegno di legge su Radio Parlamento:\n\u00abNel corso della sua attivit\u00e0 istituzionale, l'Autorit\u00e0 ha pi\u00f9 volte sottolineato come un servizio pubblico o una parte di esso possano essere efficacemente svolti da soggetti diversi dal concessionario pubblico, garantendo comunque il pieno raggiungimento degli obiettivi di interesse generale. In particolare, \u00e8 stato pi\u00f9 volte evidenziato come da un lato l'universalit\u00e0 del servizio non implichi l'esclusiva a favore del soggetto pubblico, e dall'altro come la procedura della gara sia la pi\u00f9 adatta a riprodurre i positivi effetti della concorrenza laddove, per vari motivi, non sia possibile prevedere l'accesso di pi\u00f9 di un solo operatore.\nL'Autorit\u00e0 perci\u00f2 rileva con soddisfazione come tale principio sia stato recepito nel disegno di legge AS 3053 per la porzione di servizio pubblico radiofonico costituita dalla trasmissione dei lavori parlamentari.\nIl disegno di legge sospende inoltre, fino al 31 dicembre 1998, l'efficacia dell'art. 14 del contratto di servizio tra la Rai e il Ministero delle comunicazioni, che prevede l'avvio della rete parlamentare da parte della stessa Rai. L'Autorit\u00e0 ritiene che debba essere non sospeso ma abrogato quest'obbligo della Rai, perch\u00e9 nel caso la Rai risultasse vincitrice della gara, sar\u00e0 la successiva convenzione con lo Stato a disporre i relativi obblighi, e nel caso di vittoria da parte di un'altra emittente si avrebbe un'inutile duplicazione del servizio finanziata dal canone di abbonamento\u00bb.\nIl rinnovo della convenzione dal 2010 al 2013.\nPer gli anni 2010 e 2011 la proroga della convenzione con il Ministero dello sviluppo economico ha previsto l'assegnazione di 9,9 milioni di euro al Centro di produzione S.p.a, per mezzo dell'art. 2, comma 3 del decreto-legge 30/12/2009, n. 194, convertito, con modificazioni, dalla legge 26/02/2010, n. 25. Per l'anno 2012 l'art. 33, comma 38 della legge 12 novembre 2011, n. 183 (legge di stabilit\u00e0 2012) e l'art. 28, comma 1 del decreto-legge 29 dicembre 2011, n. 216, convertito, con modificazioni dalla legge 24 febbraio 2012, n. 14 hanno autorizzato complessivamente una spesa di 10 milioni di euro; infine l'art. 33-sexies del decreto-legge 18 ottobre 2012, n. 179, convertito con modificazioni dalla legge 17 dicembre 2012, n. 221 ha autorizzato lo stesso importo di spesa per l'anno 2013.\nFinanziamenti pubblici.\nNel corso della sua storia Radio Radicale ha beneficiato dei finanziamenti pubblici riservati all'editoria di partito (per un totale di 110 milioni di euro), oltre alla convenzione con lo Stato per la trasmissione delle sedute parlamentari (per un totale di 195 milioni di euro). Nel corso dei 29 anni dal 1990 al 2019 pertanto l'emittente radiofonica ha incassato circa 300 milioni di euro in finanziamenti pubblici, all'incirca 10 milioni ogni anno.\nRadio Radicale su YouTube.\nNel 2006 Radio Radicale ha aperto un canale su YouTube con lo scopo di portare alla luce una piccola parte dell'archivio del suo archivio storico. Dal 2012 inoltre Radio Radicale \u00e8 divenuta \"partner\" di YouTube e trasmette in diretta lo streaming di RadioRadicale TV nonch\u00e9 tutte le sedute parlamentari della Camera dei deputati e del Senato della Repubblica.\nProgrammazione.\nRadio Radicale durante le pause tra un programma e l'altro trasmette dal 1983 brani di messe da requiem, come segno di lutto, e di protesta, di fronte alle quotidiane morti per fame.\nDall'inizio delle trasmissioni lo slogan della radio \u00e8 \u201cRadio Radicale. Dentro, ma fuori dal Palazzo\u201d. Pi\u00f9 recentemente \u00e8 stato adottato un altro motto, di Luigi Einaudi, ossia \"Conoscere per deliberare\".\nLe principali trasmissioni:\nStorica trasmissione dell'emittente \u00e8 stata la \"Conversazione settimanale con Marco Pannella\", in onda dal 2001 al gennaio 2016. L'ex-direttore di Radio Radicale, Massimo Bordin, alternandosi con Valter Vecellio, intervistava Marco Pannella sui temi dell'attualit\u00e0 politica e le iniziative radicali. La trasmissione andava in onda ogni domenica dalle 17.00 alle 19.00, con replica lo stesso giorno dalle 22.00 alle 24.00, e il luned\u00ec alle 00:30 e alle 11.00).\nNel 2017/2018, durante la campagna del Partito Radicale per le 3000 iscrizioni, Maurizio Turco che \u00e8 presidente della Lista Marco Pannella, alternandosi con gli altri membri della presidenza, tiene delle trasmissioni speciali chiamate \"Quota 3001\". Dal gennaio 2019 le conversazioni con Maurizio Turco entrano stabilmente nel palinsesto di Radio Radicale tutte le domeniche dalle 17.00 alle 19.00, il conduttore \u00e8 Enrico Salvatori.\nRedazione e organigramma.\nL'attuale direttore di Radio Radicale \u00e8 Alessio Falconio.\nLa redazione \u00e8 composta da:\nL'emittente si \u00e8 avvalsa inoltre della collaborazione del Prof. Luigi De Marchi, noto psicologo, psicoterapeuta e studioso \"reichiano\". La collaborazione del docente alla Radio si \u00e8 conclusa nel 2007.\nNel corso degli anni hanno tenuto rubriche a cadenza regolare anche Fiorella Kostoris, Maria Giovanna Maglie, Cinzia Caporale e Iuri Maria Prado."}
{"id": "67852", "revid": "599013", "url": "https://it.wikipedia.org/wiki?curid=67852", "title": "Niella", "text": ""}
{"id": "67855", "revid": "287204", "url": "https://it.wikipedia.org/wiki?curid=67855", "title": "Nizza (disambigua)", "text": ""}
{"id": "67861", "revid": "2165234", "url": "https://it.wikipedia.org/wiki?curid=67861", "title": "Artie Shaw", "text": "Biografia.\nInsieme ai suoi amici, colleghi e \"rivali\" Benny Goodman, Tommy Dorsey e Glenn Miller, viene considerato uno dei fondatori del genere musicale swing. Si spos\u00f2 otto volte, tra cui con la figlia del compositore Jerome Kern, Betty, e con le attrici Lana Turner, Ava Gardner ed Evelyn Keyes, oltre che con la scrittrice Kathleen Winsor.\nPoco pi\u00f9 che adolescente impar\u00f2 a suonare il clarinetto e dopo piccole esperienze musicali in provincia con un proprio gruppo, fece ritorno a New York per iniziare a suonare in complessi di musica jazz gi\u00e0 affermati. Pot\u00e9 cos\u00ec dare avvio ad una luminosa carriera di musicista.\nIn piena era dello swing, attivo con un proprio quartetto d'archi, Shaw ebbe la sua consacrazione a \"star\" musicale con una rielaborazione della popolare canzone \"Begin the Beguine\" di Cole Porter. La registrazione di questo motivo, nel 1938, scal\u00f2 le classifiche di vendita rimanendo ai primi posti per sei settimane.\nShaw \u00e8 stato apprezzato per le doti di innovazione che consentirono un nuovo linguaggio musicale alle \"big band\" del jazz, grazie anche all'apporto di una strumentazione inedita per l'epoca, che implicava l'uso di strumenti ad arco. Il brano \"Interlude in B-flat\", uno dei primi da lui composti, pu\u00f2 costituire una testimonianza di quello che i critici avrebbero definito \"The Third Stream\" (traducibile con \"La Terza Corrente\", alternativa e a met\u00e0 fra il jazz e la musica classica).\nShaw \u00e8 inoltre ricordato per aver impiegato come cantante stabile del suo gruppo musicale Billie Holiday, diventando cos\u00ec il primo direttore d'orchestra statunitense bianco ad utilizzare una \"vocalist\" di origine afro-americana.\nNel 1941 appare nel film Follie di jazz.\nDurante la seconda guerra mondiale, come il collega Glenn Miller (che trover\u00e0 una tragica morte sul cielo de \"la Manica\") si arruol\u00f2 nella Marina insieme a tutti i componenti della sua \"band\" (tra i quali il batterista era il padre del noto attore Ron Perlman) e fu inviato nell'area dell'Oceano Pacifico. Trascorse nella zona di guerra circa un anno e mezzo per portare conforto alle truppe USA con la sua musica e con spettacoli che venivano replicati fino a quattro volte al giorno.\nVerso la met\u00e0 degli anni cinquanta la sua attivit\u00e0 come musicista di clarinetto sub\u00ec dapprima un notevole rallentamento fino a cessare poi del tutto. L'artista scelse di abbandonare il palcoscenico per dedicarsi ai suoi passatempo preferiti, fra cui l'alta finanza e la scrittura (sue sono numerose \"fiction\" semi-autobiografiche e il libro \"The Trouble With Cinderella\"). Quando gli fu chiesto il perch\u00e9, rispose che si era ritirato frustrato dal costante senso di inadeguatezza che provava come musicista e riprender\u00e0 a partire dal 1983 a suonare creando una nuova band scegliendo come clarinettista solista Dick Johnson.\nTra i suoi maggiori successi musicali si ricordano ancora i brani: \"Lady-be-good\", \"Frenesi\" (prima posizione nella Billboard Hot 100 per 13 settimane), \"Dancing in the Dark\", \"Nightmare\", \"Back Bay Shuffle\", \"Accent-tchu-ate the positive\", \"Traffic Jam\", \"They Say\", \"Moonglow\" e \"Stardust\".\nArtie Shaw fu un Maestro assoluto del clarinetto. \nNella sua epoca non ebbe rivali.\nCome strumentista fu un innovatore, gett\u00f2 le basi per il clarinetto jazz del futuro unendo lo swing con il bebop.\nTroviamo conferma di questo nelle sue ultime incisioni del 1953/54, The Last Recording.\nNel 2004 gli \u00e8 stato assegnato un premio Grammy alla carriera.\nDiscografia parziale.\n78 giri.\nBoxed Set"}
{"id": "67862", "revid": "400694", "url": "https://it.wikipedia.org/wiki?curid=67862", "title": "Nave stellare Enterprise", "text": ""}
{"id": "67863", "revid": "439868", "url": "https://it.wikipedia.org/wiki?curid=67863", "title": "T\u1ebft Nguy\u00ean \u00d0\u00e1n", "text": "T\u1ebft Nguy\u00ean \u00d0\u00e1n, comunemente noto come T\u1ebft, \u00e8 il capodanno vietnamita e la festivit\u00e0 pi\u00f9 importante del paese. Il calendario vietnamita \u00e8 basato su quello lunisolare cinese.\nDescrizione.\n\u00c8 celebrato nello stesso giorno del Capodanno cinese e ne condivide molte usanze. T\u1ebft \u00e8 intorno alla fine di gennaio o i primi di febbraio. Fra gli usi vi sono quello di preparare piatti speciali e di pulire la casa, visitare i parenti e i templi. Ai bambini \u00e8 riservata un'attenzione particolare, vengono loro consegnati da amici e parenti dei soldi contenuti in buste rosse chiamate \"l\u00ec x\u00ec\". \nAltre usanze sono i fuochi d'artificio, danze del drago e del leone per scacciare gli spiriti cattivi e portare fortuna nel nuovo anno.\nLa festivit\u00e0 \u00e8 divenuta famosa anche negli Stati Uniti e in altri paesi occidentali in seguito dell'offensiva del T\u00eat avvenuta nel 1968 nel corso della Guerra del Vietnam."}
{"id": "67865", "revid": "599013", "url": "https://it.wikipedia.org/wiki?curid=67865", "title": "Tet", "text": ""}
{"id": "67869", "revid": "400694", "url": "https://it.wikipedia.org/wiki?curid=67869", "title": "Enterprise (Star Trek)", "text": ""}
{"id": "67870", "revid": "1718925", "url": "https://it.wikipedia.org/wiki?curid=67870", "title": "Nocera", "text": ""}
{"id": "67871", "revid": "599013", "url": "https://it.wikipedia.org/wiki?curid=67871", "title": "Nogarole", "text": ""}
{"id": "67875", "revid": "838137", "url": "https://it.wikipedia.org/wiki?curid=67875", "title": "Massimo Bordin", "text": "Biografia.\nDa giovane ader\u00ec alla IV Internazionale e fu per anni un convinto trotskista e prima di approdare a Radio Radicale fece esperienza radiofonica a Radio Citt\u00e0 Futura, insieme a Giulio Savelli e Renzo Rossellini. Direttore di Radio Radicale dal 1991 al 31 luglio 2010, curava dal luned\u00ec al venerd\u00ec \"Stampa e Regime\", la rassegna stampa dedicata ai temi politici della giornata. Il programma era introdotto dal \"Requiem\" di Mozart, e fu trasmesso per qualche tempo anche in video da RED TV.\nAlle elezioni europee del 1999 e poi a quelle del 2004 si candida con la lista Emma Bonino, senza essere eletto.\nIl 9 luglio 2010 annunci\u00f2 le sue dimissioni dalla direzione di Radio Radicale, per insanabili divergenze con il suo editore di riferimento, Marco Pannella. Continuer\u00e0 comunque a lavorare per la testata per la quale, per anni, sarebbe stato interlocutore di Marco Pannella nella conversazione domenicale con il leader radicale.\nInsieme alla giornalista Fiamma Nirenstein condusse \"Mediorientale\", rubrica che ogni sette giorni presentava un'intervista su questioni mediorientali. Cur\u00f2 lo \"Speciale Giustizia\" e la rubrica \"America Sociale\", con Giovanna Pajetta.\nIl 17 aprile 2019 Radio Radicale diede l'annuncio della sua morte. Da tempo Bordin era affetto da un tumore ai polmoni.\nPremio Massimo Bordin per giornalismo e informazione giudiziaria.\nIl 19 aprile 2019 l'Unione delle Camere Penali ha deciso di istituire un premio intitolato a Massimo Bordin, da assegnare ogni anno, d'intesa con l'Osservatorio per l'Informazione Giudiziaria UCPI, al giornalista o alla testata giornalistica che si sar\u00e0 maggiormente distinta per correttezza e completezza della informazione fornita su casi e vicende giudiziarie, con particolare riguardo al concreto rispetto della dignit\u00e0 delle persone coinvolte e del principio costituzionale di presunzione di non colpevolezza."}
{"id": "67876", "revid": "1305772", "url": "https://it.wikipedia.org/wiki?curid=67876", "title": "Nova (disambigua)", "text": ""}
{"id": "67877", "revid": "84184", "url": "https://it.wikipedia.org/wiki?curid=67877", "title": "Novara (disambigua)", "text": ""}
{"id": "67879", "revid": "599013", "url": "https://it.wikipedia.org/wiki?curid=67879", "title": "Novate", "text": ""}
{"id": "67880", "revid": "1305887", "url": "https://it.wikipedia.org/wiki?curid=67880", "title": "Noventa", "text": ""}
{"id": "67881", "revid": "1713445", "url": "https://it.wikipedia.org/wiki?curid=67881", "title": "Novi", "text": ""}
{"id": "67882", "revid": "599013", "url": "https://it.wikipedia.org/wiki?curid=67882", "title": "Nughedu", "text": ""}
{"id": "67883", "revid": "109522114", "url": "https://it.wikipedia.org/wiki?curid=67883", "title": "Ishigaki Rin", "text": "Note biografiche.\nIshigaki \u00e8 nata nel 1920 ad Akasaka, Tokyo. Terminati gli studi elementari nel 1934, inizi\u00f2 a lavorare presso la banca Nihon Kogyo Bank. Con i proventi del suo lavoro sosteneva la famiglia e non si spos\u00f2 mai. Nel 1970 and\u00f2 in pensione. Visse da sola in un appartamento a Shinagawa, Tokyo, fino alla morte.\nLavorando in banca partecip\u00f2 a un progetto culturale per l'educazione letteraria di gruppo e da allora inizi\u00f2 a scrivere poesie e fu molto attiva per la copperazione fra gli impiegati di banca. Nel 1959 ha pubblicato il suo primo libro di poesia \"La pentola, la teiera e il fuoco acceso davanti a me\" (Watashi no mae ni aru nabe to okama to moeru hi to \u79c1\u306e\u524d\u306b\u3042\u308b\u934b\u3068\u304a\u91dc\u3068\u71c3\u3048\u308b\u706b\u3068). Nel 1968 ha pubblicato il suo secondo libro \"Targhetta col nome eccetera\" (Hyoosatsu nado \u8868\u672d\u306a\u3069), che vinse il premio Mr.H (H-\u6c0f\u8cde), un importante premio letterario dato alla migliore opera prima nel campo della poesia pubblicata nell'anno precedente, che le procur\u00f2 una notevole celebrit\u00e0 nel suo paese. A quei tempi era molto raro che una donna lavorasse a tempo pieno, invece di curare la casa, e venne presto soprannominata \"La poetessa cassiera di banca\".\nHa lasciato altri due libri di poesie e due raccolte. Fra i temi della sua poesia troviamo le pentole, le targette con i nomi e tutta una serie di oggetti di uso comune; anche il suo linguaggio \u00e8 semplice e le composizioni evitano le strutture complicate, infatti si dice che la sua poesia sia basata sul \"senso comune\". Nelle sue parole si trova anche la consapevolezza di una donna che vive sola a casa e nella societ\u00e0, una vita ordinaria fra il lavoro e le faccende domestiche.\nLa sua attitudine verso gli altri individui e verso la societ\u00e0 non \u00e8 mai aggressiva e cerca sempre di scovare la dignit\u00e0 dell'individuo. Alcune delle sue composizioni sono usate sui testi scolastici giapponesi ed \u00e8 generalmente considerata come una delle maggiori poetesse del periodo contemporaneo in Giappone.\nNel 1979 ha pubblicato il terzo libro \"Curriculum Vitae\" (Ryakureki \u7565\u6b74) con il quale vinse il premio Sakyuu (\u5730\u7403\u8cde). Nel 1984 ha pubblicato il quarto e ultimo libro \"Parole semplici\" (Yasashii Kotoba \u3084\u3055\u3057\u3044\u8a00\u8449). Ha pubblicato due raccolte delle sue opere, una delle quali dal semplice titolo \"La Poesia di Ishigaki Rin\" (Ishigaki Rin Shishuu \u77f3\u57a3\u308a\u3093\u8a69\u96c6) che vinse il premio Tumura Toshiko (\u7530\u6751\u4fca\u5b50\u8cde) nel 1972.\nHa scritto anche in prosa, pubblicando tre libri a partire dal 1973.\nLa sua opera pi\u00f9 famosa rimane \"Targhetta col nome\" una poesia inclusa nell'omonimo libro. In questa poesia racconta l'esperienza di quando era dovuta stare in ospedale e di quando aveva dormito in una locanda. In entrambi i casi all'entrata della sua stanza era stata apposta una targetta con il suo nome seguito da un titolo onorifico come \"sama\" o \"dono\". La maggior poarte delle persone non considera le targhette o addirittura le ritiene inutili, ma in lei suscit\u00f2 inquietudine per via del tono onorifico.\nQuesto testo, sebbene appartenga alla sua produzione iniziale permettere di conoscere bene lo stile poetico di Ishigaki.\nNel 1997, in una nota nella prefazione della raccolta \"Raccogliendo aria (Kuu o atsumete \u7a7a\u3092\u3042\u3064\u3081\u3066)\" ha dichiarato di essere nata per scrivere quest'opera.\nCollegamenti esterni.\nUna pagina dedicata, in inglese."}
{"id": "67884", "revid": "804348", "url": "https://it.wikipedia.org/wiki?curid=67884", "title": "Antonio Russo", "text": "Lavorava come inviato per Radio Radicale.\nBiografia.\nRusso \u00e8 stato per molti anni \"freelance\" e reporter internazionale di Radio Radicale. Tra le sue corrispondenze quelle dall'Algeria, durante gli anni della repressione, dal Burundi e dal Ruanda, che hanno documentato la guerra nella regione dei grandi laghi africani, e poi dall'Ucraina, dalla Colombia e da Saraievo. Russo fu inoltre inviato di Radio Radicale in Kosovo, dove \u2013 unico giornalista occidentale presente nella regione durante i bombardamenti NATO \u2013 rimase fino al 31 marzo 1999 per documentare la pulizia etnica contro gli albanesi cossovari. Nel corso di quelle settimane collabor\u00f2 anche con altri media e agenzie internazionali. In quell'occasione fu protagonista di una rocambolesca fuga dai rastrellamenti serbi, unendosi a un convoglio di rifugiati kosovari diretto in treno verso la Macedonia.\nIl convoglio si ferm\u00f2 durante il percorso e Antonio Russo raggiunse Skopje a piedi: di lui non si ebbero notizie per due giorni, nei quali lo si diede per disperso. \nAssassinio.\nFu ucciso nella notte tra il 15 e il 16 ottobre 2000 in Georgia, dove si trovava in qualit\u00e0 di inviato di Radio Radicale per documentare la guerra in Cecenia. Il suo corpo venne ritrovato, con segni di tortura, ai bordi di una stradina di campagna a 25\u00a0km da Tbilisi. Perquisita dalla polizia georgiana, la sua abitazione fu ritrovata a soqquadro, mentre il telefono satellitare, il computer, la videocamera, e il materiale da lui raccolto sugli eccidi in Cecenia era stato sottratto. \nLe indagini della procura di Roma e della Digos, supportate anche da fonti del quotidiano \"The Observer\", dell'Ansa e del \"Corriere della Sera\", collegarono l'omicidio di Russo con le sue scoperte giornalistiche.\nAveva infatti cominciato a trasmettere in Italia notizie circa la guerra, e aveva parlato di una videocassetta contenente torture e violenze dei reparti militari russi ai danni della popolazione cecena. Secondo alcuni suoi conoscenti, Russo aveva raccolto prove dell'utilizzo di armi illegali contro bambini ceceni, con pesanti accuse di responsabilit\u00e0 del governo di Vladimir Putin. Giornalista \"freelance\", non si era mai iscritto all'ordine dei giornalisti italiano per la sua contrariet\u00e0 a questa organizzazione, condivisa con il gruppo dei radicali italiani di cui faceva parte. \nNel 2001 gli \u00e8 stato assegnato postumo il premio Saint Vincent di giornalismo.\nNel 2004 viene realizzato il film Cecenia_(film),dedicato al racconto dell'uccisione del giornalista, diretto da Leonardo Giuliano."}
{"id": "67887", "revid": "123389979", "url": "https://it.wikipedia.org/wiki?curid=67887", "title": "Analogico", "text": "Analogico si contrappone a digitale: si dicono grandezze analogiche quelle che possono assumere tutti i valori intermedi all'interno di un dato intervallo; Si dicono grandezze digitali quelle che vengono espresse in modo numerico, senza possibilit\u00e0 di discriminare valori intermedi tra due cifre consecutive.\nDescrizione.\nLa rappresentazione numerica di una grandezza analogica \u00e8 quasi sempre data da un numero reale (con precisione teoricamente infinita) o da una loro combinazione.\nNella pratica, per\u00f2, il segnale televisivo o delle schiere di sensori \u00e8 rappresentato mediante numeri complessi, intesi come coppie di reali.\nEsempi:\nSignificato.\nElettronica.\nIn elettronica indica il modo di rappresentare il segnale elettrico all'interno di una data apparecchiatura (che lavora sotto potenziale elettrico); il segnale \u00e8 detto \"analogico\" quando i valori utili che lo rappresentano sono in stretta \"analogia\" con il fenomeno che li genera e spesso sono \"continui\" (infiniti). Cio\u00e8 se prendessimo in esame un intervallo spazio temporale A - B (tipo quello rappresentato da un potenziometro ed i suoi relativi valori Min(A) e MAX(B)) si passerebbe da Min a MAX per una infinit\u00e0 di mutazioni elettriche, non numerabili in R (dal latino \"continuum\" = congiunto, unito insieme) e ciascuna in diretta \"analogia\" con la posizione dell'asse del potenziometro. \"Analogico\" si contrappone a \"digitale\" (=discreto). Analogico significa \"continuo\", \"non discreto\"."}
{"id": "67889", "revid": "1567087", "url": "https://it.wikipedia.org/wiki?curid=67889", "title": "Mohammad Reza Pahlavi", "text": " \nBiografia.\nGiovinezza.\nNato a Teheran nel 1919 da Reza Pahlavi e dalla sua seconda moglie, Taj al-Moluk, Mohammad Reza era il figlio maggiore del primo sci\u00e0 della dinastia Pahlavi e il terzo dei suoi undici figli, gemello di Ashraf Pahlavi.\nQuando Mohammad Reza comp\u00ec undici anni, il padre, su consiglio di Abdolhossein Teymourtash, ministro di corte dal 1925 al 1932, decise di iscriverlo presso l'Istituto Le Rosey, un prestigioso collegio privato svizzero. Mohammad Reza Shah fu il primo principe iraniano erede al trono ad aver conseguito parte della formazione scolastica all'estero. In Svizzera rimase per i successivi quattro anni prima di tornare in Iran per conseguire il diploma di scuola superiore nel 1936. Dopo il ritorno in patria il principe ereditario si iscrisse presso l'accademia militare di Teheran, dove rimase fino al 1938.\nNel 1941 Stalin e Churchill, nonostante Reza Pahlavi avesse dichiarato la neutralit\u00e0 dell'Iran, si misero d'accordo per invadere l'Iran, che avvenne nell'agosto dello stesso anno, costringendo all'esilio Reza Pahlavi. La motivazione sarebbe stata la preoccupazione per le relazioni amichevoli della nazione con la Germania nazista, ma secondo molti autori il timore dell'influenza nazista fu solo un pretesto e l'Iran fu occupato dagli anglo-sovietici solo per permettere il trasferimento di materiale bellico all'Unione Sovietica, allora sotto attacco nazista, lungo il cosiddetto \"corridoio persiano\". Dopo l'entrata in guerra degli Stati Uniti la gestione logistica del corridoio persiano pass\u00f2 agli statunitensi, mentre i britannici mantennero il controllo delle risorse petrolifere.\nMohammad Reza divenne sci\u00e0 il 16 settembre 1941 a ventidue anni per la (forzata) abdicazione del padre, Reza Pahlavi. Dopo la conferenza di Teheran di Stalin, Roosevelt e Churchill del 1943 gli Alleati si impegnarono a sviluppare una monarchia costituzionale. Con la fine dell'alleanza antinazista e lo scoppio della guerra fredda gli inglesi consentirono l'involuzione verso un governo di tipo parlamentare sulla carta ma dittatoriale di fatto. Per Londra era essenziale il controllo sulle risorse petrolifere persiane. Mohammad Reza partecip\u00f2 pi\u00f9 attivamente all'elaborazione della linea politica del paese, opponendosi od ostacolando l'attivit\u00e0 di alcuni dei primi ministri pi\u00f9 volitivi e sgraditi a Londra ed eliminando avversari politici. Un'altra sua preoccupazione fu quella di mantenere l'esercito sotto il controllo della monarchia. Nel 1949, a seguito di un tentativo di assassinio, si ebbe la messa al bando del partito Tudeh (di orientamento filo-sovietico e ritenuto responsabile dell'attentato) e l'ampliamento dei poteri costituzionali dello sci\u00e0.\nMohammad Mossadeq e la crisi di Abadan.\nVista la politica pro-britannica del monarca, in Persia cresceva sempre pi\u00f9 l'avversione alla Anglo-Iranian Oil Company, accusata di sfruttare avidamente le risorse naturali del paese. Nel 1950 la popolazione e il parlamento erano contrari al rinnovo della concessione petrolifera all'AIOC, caldeggiata invece dallo sci\u00e0. Il primo ministro generale Ali Razmara, che insisteva per il rinnovo, fu assassinato nel 1951 da un fanatico religioso. Al suo posto il parlamento (in persiano Majlis) elesse primo ministro Mohammad Mossadeq, il principale oppositore dell'AIOC, che fece immediatamente approvare la nazionalizzazione dell'industria petrolifera con l'attivo sostegno del clero sciita militante, guidato dall'ayatollah Kashani.\nLa reazione di Londra fu molto dura e provoc\u00f2 la crisi di Abadan. Sul piano interno l'ambasciata del Regno Unito chiese allo sci\u00e0 di sostituire Mohammad Mossadeq con un primo ministro pi\u00f9 flessibile. Nel 1952 il monarca sostitu\u00ec Mossadeq con Ahmad Qavam, ma il primo ministro era assai popolare e scoppiarono proteste di piazza che costrinsero lo sci\u00e0 a richiamare al governo Mohammad Mossadeq. Egli entr\u00f2 in forte contrasto con lo sci\u00e0, sia in politica economica sia sulla delicata questione del controllo dell'esercito.\nIl parlamento accett\u00f2 la nomina del ministro della Difesa e capo dell'esercito da parte di Mossadeq contro il volere dello sci\u00e0, che tuttavia infine la promulg\u00f2 senza avvalersi del suo diritto di veto. Mohammad Reza Pahlavi entr\u00f2 sempre pi\u00f9 in rotta di collisione col suo primo ministro, che nel 1952 aveva espulso l'ambasciata del Regno Unito, accusata di ingerenza negli affari interni. Nel 1953 Mossadeq costrinse lo sci\u00e0 a lasciare il paese e molti temettero che volesse proclamare la repubblica. Mentre Mohammad Reza era in esilio a Roma, ci fu a Teheran un contro-colpo di Stato militare, sostenuto da una parte del clero sciita e con l'appoggio della CIA e del SIS del Regno Unito. Il primo ministro fu deposto e Mohammed Reza torn\u00f2 trionfalmente in Iran. L'esercito, gi\u00e0 largamente contro Mossadeq, si schier\u00f2 con gli insorti eliminando i pochi reparti fedeli al governo legittimo. Mossadeq fu costretto a ritirarsi a vita privata.\nIl potere assoluto e i tentativi di riforma.\nRientrato a Teheran all'et\u00e0 34 anni Mohammad Reza sostitu\u00ec il regime di monarchia costituzionale con un regime autocratico, riprese la politica di modernizzazione del paese che era stata iniziata dal padre e, interrotta la linea di moderatismo degli anni precedenti, cominci\u00f2 a operare una stretta autoritaria. Nel 1955 sottoscrisse il patto di Bagdad (poi CENTO, nell'agosto 1959) che inser\u00ec l'Iran nell'area politica delle potenze occidentali, anche se la politica petrolifera si mantenne ancora nelle mani dell'\u00e9lite del paese, legata alla corte da rapporti di clientelismo.\nGrazie alla ricchezza petrolifera, l'inizio della modernizzazione e dello sviluppo economico, messi in atto con decisione a partire dal 1962, portarono a introdurre la riforma agraria e industriale (creazione di imprese, spinta all'inurbamento, partecipazione agli utili degli operai), il suffragio femminile e il diritto al divorzio, l'incentivo all'alfabetizzazione e alla civilizzazione del paese. Tra il fronte di rivolta alle riforme Pahlavi, soprattutto per la loro impronta giurisdizionalista, si schier\u00f2 il clero sciita perch\u00e9 veniva privato dei benefici assolutisti, nonch\u00e9 gruppi religiosi che si erano opposti alla sua riforma agraria e sociale (la cosiddetta \"rivoluzione bianca\"), che venivano espropriati di molti beni di manomorta, controllati dalle gerarchie religiose. La rivoluzione bianca peraltro ebbe scarsi effetti redistributivi, dal momento che molti beni espropriati al clero vennero ceduti a prezzo di favore a esponenti dell'\u00e9lite legati alla corte. Numerosi esponenti religiosi furono costretti all'esilio perch\u00e9 contrari alle riforme. Nel 1963 l'ayatollah Khomeini organizz\u00f2 una congiura contro lo sci\u00e0, il quale, scoperta la responsabilit\u00e0 di Khomeini, ne decret\u00f2 il solo esilio, che lo condusse dapprima a Najaf in Iraq, poi a Parigi.\nProsegu\u00ec nello sforzo di accrescere il peso politico e militare della nazione sulla scena internazionale con una politica di prestigio (di rievocazione del passato achemenide) culminata nell'imponente cerimonia della sua incoronazione (1967), nelle celebrazioni fastose dei 2500 anni della monarchia persiana svoltesi alle rovine di Persepoli e alla tomba di Ciro il Grande a Pasargadae (1971), e con una politica di accrescimento delle spese per l'armamento dell'esercito, entrambi finanziati dalle ingenti rendite petrolifere.\nSul versante interno prosegu\u00ec con l'accentramento del potere nelle mani della monarchia e acu\u00ec il carattere dispotico del potere, esautorando il parlamento e servendosi di un regime poliziesco. Attraverso il ruolo della SAVAK, oper\u00f2 una brutale repressione di ogni tipo di opposizione. Sul fronte estero, cerc\u00f2 di intessere relazioni cordiali a livello internazionale e di presentarsi al mondo come \"monarca illuminato\", attraverso anche una forte campagna di promozione personale, concedendo interviste a quotidiani di tutto il mondo e curando la propria immagine pubblica. Riguardo alla repressione, lo sci\u00e0 dichiar\u00f2 a un giornalista occidentale:\nAnche il suo atteggiamento conciliante verso Israele e leggermente anti-arabo (anche se rivolto verso sunniti) era mal sopportato dagli islamici nazionalisti:\nDurante gli anni settanta la protesta dei movimenti giovanili coinvolse anche molti giovani iraniani agiati inviati a perfezionarsi in Europa, i quali parteciparono alle rivolte studentesche del '68 e degli anni seguenti, chiedendo delle riforme democratiche anche per il loro paese, ma scontrandosi, anche in questo caso, con una dura repressione che contribu\u00ec ad alienare le simpatie della borghesia urbana per il regime.\nLo sci\u00e0 stipul\u00f2, negli anni, vari accordi con le cosiddette Sette sorelle e l'ENI di Enrico Mattei ed Eugenio Cefis, titolari delle concessioni e degli impianti di estrazione del petrolio, per cui il 25% dei proventi petroliferi andavano agli stranieri, mentre il 75% rimaneva in mano iraniana, ma nonostante ci\u00f2 il clero sciita e gli oppositori lo accusavano di aver venduto l'Iran agli statunitensi, i cui 50 000 cittadini residenti sul territorio godevano anche di status legale-diplomatico speciale (l'immunit\u00e0 diplomatica era anche estesa alle loro propriet\u00e0 come l'interno delle automobili e godevano di una sorta di personalit\u00e0 del diritto, essendo soggetti alle leggi statunitensi, ma non a quelle iraniane), nonch\u00e9 di intascare loro stessi la ricchezza.\nQuando Mohammad Reza, il 31 dicembre 1977, festeggi\u00f2 il Capodanno del 1978 con il presidente statunitense Jimmy Carter, il quale brind\u00f2 con lo champagne (l'alcol \u00e8 proibito dall'Islam) alla salute dello sci\u00e0, questo fu considerato intollerabile dai musulmani radicali.\nLa rivoluzione islamica e la deposizione.\nNel 1978 iniziarono in Iran una serie di manifestazioni di protesta e scioperi che, a fronte della repressione da parte di Mohammed Reza, continuarono a crescere d'ampiezza fino a diventare un movimento rivoluzionario. Il 19 agosto del 1978 circa 430 persone persero la vita nella citt\u00e0 di Abadan, a causa di un incendio di origine dolosa scoppiato all'interno di un cinema; la strage venne attribuita allo sci\u00e0 e alla SAVAK. In tutto l'Iran scoppiarono sommosse e manifestazioni, represse duramente dalla polizia, finch\u00e9 l'8 settembre in Piazza Jaleh a Tehran intervenne l'esercito, che apr\u00ec il fuoco sulla folla di manifestanti mietendo numerose vittime.\nVerso la fine dell'anno lo sci\u00e0 cerc\u00f2, molto tardivamente, di avviare una politica di dialogo che calmasse la marea di proteste: nomin\u00f2 un ex sostenitore di Mossadeq e oppositore del regime, Shapur Bakhtiar, come primo ministro, dichiarando la volont\u00e0 di indire libere elezioni. Sebbene ci\u00f2 gli causasse l'espulsione dal Fronte Nazionale, Bakhtiar accett\u00f2 poich\u00e9 sperava di dirottare la rivolta guidata dai comunisti e dai mullah verso l'instaurazione di una repubblica liberale di tipo occidentale, pose per\u00f2 come condizione che lo sci\u00e0 lasciasse il paese.\nDall'esilio in Francia l'ayatollah Khomeini, ormai riconosciuto come leader indiscusso della rivoluzione, esigeva solo la sua deposizione. Il 16 gennaio del 1979 lo sci\u00e0, gi\u00e0 malato, abbandon\u00f2 l'Iran per evitare un bagno di sangue tra i suoi sostenitori e i rivoluzionari, i quali, preso il potere, provvidero a uccidere indiscriminatamente tutti coloro che erano appartenuti al regime imperiale, attraverso processi sommari. Bakhtiar aveva avviato una serie di riforme moderate, ma commise alcuni errori decisivi, il pi\u00f9 grande dei quali fu quello di permettere a Khomeini di rientrare in Iran e di assumere, cos\u00ec, la testa della rivoluzione, costringendolo a scappare per evitare di essere epurato anch'egli.\nIl tribunale islamico condann\u00f2 a morte in contumacia nel giugno del 1979 sia Pahlavi sia la moglie Farah, mentre agli altri esponenti della famiglia (a parte i figli, che tuttavia non rientrarono pi\u00f9) fu interdetto l'ingresso. L'immensa fortuna dello sci\u00e0 pass\u00f2 in parte al nuovo regime di Teheran e da questo ai nuovi dignitari.\nLe nuove istituzioni iraniane rappresentarono un'esperienza senza precedenti in tutto il mondo islamico: fu infatti creato un \"consiglio di giurisperiti\", cui era affidato ogni potere di veto sulle norme non ritenute in linea con gli assunti dell'Islam sciita (\"vil\u0101yet-e faqih\"), che decret\u00f2 il pieno allineamento del Paese alla \"shar\u012b\u02bfa\" islamica sciita, reintroducendo la pena di morte per l'adulterio e la bestemmia e imponendo l'obbligo del velo muliebre. Il partito monarchico e in seguito i comunisti furono messi fuori legge.\nMorte.\nNonostante la vittoria della rivoluzione, quando Mohammed Reza si rec\u00f2 negli Stati Uniti molti a Teheran temettero che gli USA stessero tramando qualcosa per farlo tornare, come gi\u00e0 avvenuto nel 1953 al tempo di Mohammad Mossadeq. Il 4 novembre 1979 degli studenti universitari, influenzati dalle idee di Khomeyni, occuparono allora l'ambasciata statunitense e per un anno tennero in ostaggio i 52 statunitensi che costituivano lo staff diplomatico, minacciando di ucciderli se gli Stati Uniti non avessero consegnato lo sci\u00e0. A fronte di questa crisi degli ostaggi, Carter e il Congresso si rifiutarono di cedere per rispetto al diritto di asilo che gli era stato concesso per motivi umanitari (lo sci\u00e0 era malato terminale di cancro e voleva farsi curare a New York). Dopo oltre un anno sotto sequestro (alcuni ostaggi erano stati gi\u00e0 liberati), gli statunitensi furono rilasciati poche ore prima dell'insediamento di Ronald Reagan a presidente degli Stati Uniti, avvenuto il 20 gennaio 1981, come sgarbo verso Carter, ma lo sci\u00e0 non vide la fine della crisi.\nL'esilio, dopo aver portato Reza Pahlavi a soggiornare in diversi Paesi nel giro di pochi mesi, termin\u00f2 in Egitto, l'unico che si dichiar\u00f2 disposto a ospitarlo. Lo sci\u00e0 si rifugi\u00f2 infatti presso S\u0101d\u0101t, che lo accolse nonostante il fatto che la sua permanenza negli Stati Uniti fosse stata utilizzata come pretesto per assaltare l'ambasciata statunitense di Teheran. Mohammad Reza Pahlavi non sopravvisse molto alla sua deposizione: mor\u00ec infatti l'anno dopo, nel luglio del 1980, per complicazioni di una macroglobulinemia di Waldenstr\u00f6m, un tipo di tumore affine al linfoma non Hodgkin, di cui soffriva da anni. Bench\u00e9 di fede sciita, venne sepolto al Cairo, nella moschea sunnita di al-Rif\u0101\u02bf\u012b.\nFamiglia.\nMohammad Reza Pahlavi si spos\u00f2 tre volte. Le sue mogli furono:"}
{"id": "67896", "revid": "486946", "url": "https://it.wikipedia.org/wiki?curid=67896", "title": "Reza Pahlevi", "text": ""}
{"id": "67901", "revid": "2014155", "url": "https://it.wikipedia.org/wiki?curid=67901", "title": "Reza Shah Pahlavi", "text": "Biografia.\nInfanzia.\nRe\u017c\u0101 Sh\u0101h Pahlav\u012b nacque nel 1878 nel villaggio di Alasht, nella contea di Savadkuh, provincia di M\u0101zandar\u0101n, figlio del maggiore dell'esercito \u02bfAbb\u0101s \u02bfAl\u012b Kh\u0101n e di Noushafarin Ayromlou. Sua madre era un'immigrata musulmana della Georgia (allora parte dell'Impero russo), e la sua famiglia era immigrata in Persia dopo che questa era stata costretta a cedere tutti i suoi territori nel Caucaso a seguito delle Guerre russo-persiane molti decenni prima della nascita di Re\u017c\u0101 Sh\u0101h. Suo padre era in servizio nel 7\u00ba reggimento Savadkuh ed aveva combattuto nella Guerra anglo-persiana del 1856.\nGiovinezza.\n\u02bfAbb\u0101s \u02bfAl\u012b Kh\u0101n mor\u00ec improvvisamente il 26 novembre 1878, quando Re\u017c\u0101 aveva appena 8 mesi. Dalla morte di suo padre, la madre di Re\u017c\u0101 si spost\u00f2 nella casa di suo fratello a Tehran. Si rispos\u00f2 nel 1879 e lasci\u00f2 Reza alle cure di suo zio. Nel 1882, suo zio pass\u00f2 Re\u017c\u0101 nella famiglia di un caro amico, Vartan Gorguekoohi, ufficiale dell'esercito persiano. Quando Re\u017c\u0101 raggiunse i 16 anni di et\u00e0, entr\u00f2 nella brigata persiana dei cosacchi. Nel 1903, svolse per qualche tempo il compito di attendente del console generale olandese in Persia, Frits Knobel.\nServ\u00ec anche nell'Esercito iraniano in cui divenne specialista in artiglieria e ottenne il rango di sergente all'epoca del comando del principe Abdol Hossein Mirza Farmanfarma. Nel 1911, grazie a una brillante carriera militare, giunse al rango di tenente e nel 1912 raggiunse quello di capitano. Nel 1915 venne promosso al rango di colonnello. Divenne in seguito generale di brigata al comando della brigata cosacca di cui era membro e fu l'ultimo ufficiale a ricoprire questa carica, e l'unico comandante iraniano nella storia del corpo, succedendo in tale posizione al colonnello russo Vsevolod Starosselsky, che aveva aiutato Re\u017c\u0101 Kh\u0101n ad ottenere tale posizione nel 1918.\nAscesa al potere.\nAlla fine della prima guerra mondiale, la Persia attraversava una fase di profonda crisi economica ed estrema debolezza politica. Nel 1919 i britannici tentarono di formalizzare un protettorato tramite l'accordo anglo-persiano, che tuttavia non entr\u00f2 mai in vigore per le proteste popolari. La Persia risentiva anche gli effetti della rivoluzione bolscevica nel vicino Impero russo. Nel 1920 nella Provincia settentrionale del Gilan vi fu uno sbarco sovietico e fu proclamata una Repubblica Socialista Sovietica Persiana indipendente (RSS Persiana). Nel febbraio del 1921, Re\u017c\u0101 Kh\u0101n M\u012brpanj, (questo era il suo nome e grado), comp\u00ec un colpo di Stato assieme al giornalista \u017biy\u0101 al-D\u012bn \u1e6cab\u0101\u02be\u1e6dab\u0101\u02be\u012b, che divenne Primo ministro.\nRe\u017c\u0101 era un comandante militare che era progredito nei ranghi della Brigata cosacca, unica unit\u00e0 moderna dell'esercito persiano creata dai Russi al tempo degli zar. Dopo la Rivoluzione d'ottobre gli ufficiali russi si ritirarono ed egli assunse il comando della Brigata, diventando noto come Re\u017c\u0101 Kh\u0101n Sard\u0101r Sepah, ().\nPartendo con le sue truppe da Qazvin, 150 chilometri a ovest di Teheran, il generale Re\u017c\u0101 Kh\u0101n conquist\u00f2 i punti nevralgici della capitale senza quasi incontrare resistenza e costrinse il governo a dimettersi.\nIl suo primo incarico fu quello di comandante dell'esercito, che in seguito combin\u00f2 con quello di ministro della guerra, assumendo allo stesso tempo il titolo di \"Sard\u0101r Sepah\". Fino al 1923 ci furono Premier civili, ma il futuro monarca increment\u00f2 presto i suoi poteri. Sul modello di Mustafa Kemal Atat\u00fcrk in Turchia, Re\u017c\u0101 Kh\u0101n puntava al potere assoluto per poter imporre il suo modello di Stato. Nel 1923 divenne quindi Primo ministro, e subito dopo Ahmad Qajar, ultimo sci\u00e0 della dinastia Qajar, fu deposto e lasci\u00f2 il paese per l'Europa. Il 12 dicembre 1925, il Majles dell'Iran, riunito come assemblea costituente, vot\u00f2 l'incoronazione di Re\u017c\u0101 Kh\u0101n a nuovo Sci\u00e0 di Persia.\nTra i pochi deputati persiani che si opposero al cambio di dinastia e alla svolta assolutista vi furono l'Ayatollah Modarres e Mohammad Mossadeq, futuro Primo ministro. Dal matrimonio con Taj al-Moluk (1896 - 1982) nacque suo figlio e successore Mohammad Reza Pahlavi. Nel 1922 Re\u017c\u0101 Kh\u0101n si spos\u00f2 per la terza volta con T\u016br\u0101n (Qamar al-Molk) Am\u012br Soleym\u0101n\u012b (1904 - 1995). Da questo matrimonio nacque un altro figlio (Gholam Reza). Re\u017c\u0101 Kh\u0101n divorzi\u00f2 poco dopo da lei, nel 1923.\nSci\u00e0 di Persia.\nIl 12 dicembre 1925, inizi\u00f2 per la Persia una nuova era, quando Re\u017c\u0101 Sh\u0101h fu proclamato re e il 25 aprile 1926 pose sul suo capo la corona imperiale iraniana. Allo stesso tempo, suo figlio Mo\u1e25ammed Re\u017c\u0101 venne proclamato principe ereditario. Durante i 16 anni di regno di Re\u017c\u0101 Sh\u0101h vennero costruite importanti strade e la ferrovia trans-iraniana, fu introdotto un sistema d'istruzione moderno e venne fondata l'Universit\u00e0 di Teheran.\nPer la prima volta si ebbe un invio sistematico di studenti iraniani in Europa. L'industrializzazione della nazione venne accelerata. I suoi conseguimenti furono grandi, ma per la met\u00e0 degli anni trenta, lo stile di governo dittatoriale di Re\u017c\u0101 Sh\u0101h provoc\u00f2 insoddisfazione in Iran. Durante la sua ascesa al potere si era appoggiato al \"clero\" sciita, compiendo anche un simbolico pellegrinaggio sia a Qom sia nelle citt\u00e0 sante di Najaf e Kerbela (in Iraq).\nLe gerarchie sciite sostennero la sua incoronazione anche per il timore di derive repubblicane sul modello della Turchia, dove Mustaf\u00e0 Kemal aveva abolito il califfato sunnita ottomano. Divenuto sci\u00e0, Re\u017c\u0101 abbandon\u00f2 tuttavia l'alleanza col \"clero\" sciita e avvi\u00f2 varie campagne di modernizzazione e laicizzazione del Paese; nel 1936 proib\u00ec per decreto alle donne l'uso sia del chador sia del hijab. Di qui la crescente opposizione da parte del clero militante guidato, fin al suo arresto, dall'Ayatollah Modarres. Nel 1933 egli si scontr\u00f2 con i britannici per il rinnovo della concessione petrolifera alla AIOC Anglo-Persian Oil Company. Nel 1935 poi cambi\u00f2 il nome ufficiale del Paese da Persia a Iran.\nAdducendo la preoccupazione che Reza Sci\u00e0 fosse sul procinto di allineare la sua nazione ricca di petrolio con la Germania nazista, durante la seconda guerra mondiale, il Regno Unito e l'Unione Sovietica lanciarono un ultimatum per l'espulsione dei residenti tedeschi e nel 1941 occuparono militarmente l'Iran. Re\u017c\u0101 Sh\u0101h fu costretto ad abdicare in favore del figlio Mohammad Reza Pahlavi. Secondo vari storici, il timore dell'influenza germanica fu solo un pretesto, mentre la vera ragione dell'invasione fu la necessit\u00e0 di aprire una via sicura di rifornimento militare all'Unione Sovietica, allora sotto attacco da parte della Germania nazista.\nEsilio e morte.\nRe\u017c\u0101 Sh\u0101h and\u00f2 in esilio, prima a Mauritius, e quindi a Johannesburg in Sudafrica, dove mor\u00ec nel 1944. La sua salma \u00e8 stata ospitata per un breve periodo nella Moschea di al-Rif\u0101\u02bf\u012b, al Cairo, dove attualmente \u00e8 sepolto suo figlio, l'ultimo Sci\u00e0 Mohammad Reza Pahlavi, che mor\u00ec al Cairo nel 1980. Dopo la Seconda guerra mondiale la sua salma torn\u00f2 in patria e venne sepolta nel mausoleo a lui dedicato vicino a Teheran.\nNel 1979, durante la Rivoluzione iraniana, il mausoleo \u00e8 stato distrutto e la sua salma \u00e8 andata perduta fino al 23 aprile 2018, quando \u00e8 stata ritrovata."}
{"id": "67906", "revid": "339392", "url": "https://it.wikipedia.org/wiki?curid=67906", "title": "Leone d'argento", "text": ""}
{"id": "67908", "revid": "1226", "url": "https://it.wikipedia.org/wiki?curid=67908", "title": "Hifi", "text": ""}
{"id": "67909", "revid": "1226", "url": "https://it.wikipedia.org/wiki?curid=67909", "title": "Hi fi", "text": ""}
{"id": "67910", "revid": "1226", "url": "https://it.wikipedia.org/wiki?curid=67910", "title": "Hi-fi", "text": ""}
{"id": "67914", "revid": "2138711", "url": "https://it.wikipedia.org/wiki?curid=67914", "title": "Don Bosco (Bolzano)", "text": "Don Bosco (invariato in tedesco, ma \u00e8 d'uso anche \"Neugries\") \u00e8 una delle cinque circoscrizioni cittadine di Bolzano; deve il suo nome alla sua piazza principale, intitolata a San Giovanni Bosco. Con poco pi\u00f9 di 27.000 abitanti \u00e8 la seconda pi\u00f9 popolata (dopo Gries-San Quirino, che supera i 30.000) e con pi\u00f9 di 6.000 abitanti per km\u00b2 \u00e8 anche la seconda pi\u00f9 popolosa (dopo Europa-Novacella, che ne conta pi\u00f9 di 19.000 per km\u00b2). La popolazione straniera nella circoscrizione, seppure in netta crescita, incide meno rispetto alle altre circoscrizioni della citt\u00e0: al 31.12.2009 gli stranieri residenti erano 2.364, corrispondente al 9,3% della popolazione totale. La maggior parte di questi (35,0% sul totale degli stranieri) proviene dall'Europa extracomunitaria: Albania, Macedonia del Nord e Serbia, seguiti dai cittadini di paesi africani (27,1%), in particolare dai paesi del Maghreb. Chi proviene da un altro paese dell'Unione europea (12,8%) \u00e8 per la maggior parte dalla Polonia e gli asiatici (16,0%).\nPosizione e territorio.\nIl territorio si trova tra i 2 e 5\u00a0km dal centro storico ed \u00e8 totalmente in pianura (tra i 240 ed i 250 metri s.l.m.), escluso il dirupo sul quale si trova Castel Firmiano/\"Schloss Sigmundskron\", che \u00e8 posto a 339 metri e si trova al di l\u00e0 del fiume Adige, il quale attraversa quindi il territorio circoscrizionale e lambisce il nuovo quartiere della Kaiserau. Tutto il territorio non edificato a ovest e sud-ovest \u00e8 costituito da campagna con meleti. Nei vari quartieri vi sono numerosi parchi e lungo l'Isarco vi \u00e8 una piacevole passeggiata con pista ciclabile, molto frequentata dagli abitanti dei quartieri vicini, ma anche da tutti coloro che si recano verso Appiano o le altre destinazioni collegate con la rete regionale delle ciclabili come, per esempio, Trento e Merano.\nCircoscrizioni e comuni limitrofi:\nStoria.\nI quartieri costituenti la circoscrizione sono tutti recenti. La zona nacque nell'epoca (nome di fondazione \"Rione Dux\") dell'espansione edilizia della citt\u00e0 di Bolzano nella seconda met\u00e0 degli anni trenta voluta ed attuata dal governo fascista, che aveva l'intenzione di italianizzare l'Alto Adige, per ospitare le famiglie operaie della zona industriale (oltre il fiume Isarco) provenienti da altre province d'Italia.\nPrima dell'espansione urbanistica.\nPrima del 1938 tutto l'attuale territorio circoscrizionale era composto da campagna e masi (abitazioni rustiche con propriet\u00e0) e la popolazione residente era composta totalmente da contadini di lingua tedesca. Tutto il territorio faceva parte del Comune di Gries, conglomerato nel Comune di Bolzano alla fine del 1925.\nNelle mappe catastali del Comune di Gries il territorio era identificato come \"St. Quirein\" (San Quirino), che ora \u00e8 comunque un quartiere, situato a sud di Gries. Per i locali, per\u00f2, il territorio di campagna verso Castel Firmiano era chiamato \"Kaiserau\" (in italiano chiamato al giorno d'oggi \"Bivio\"), anticamente la campagna di propriet\u00e0 imperiale (\"Kaiser\" significa infatti Imperatore ed \u00e8 riferito a Ferdinando I d'Asburgo, mentre \"Au\" significa area soggetta ad esondazioni fluviali). Un edificio ha fatto per\u00f2 la storia della zona intera: il Convento di Santa Maria in Au o Augia.\nSanta Maria in Au o Augia.\nSanta Maria in Au o Augia (in latino medievale \"Sancta Maria de Augea\"; la forma deriva da quella originaria in tedesco (St. Maria) in (der) Au, attestata nel 1166 e nel 1170 quale \"\u00abHowe\u00bb\" e \"\u00abOwe\u00bb\", ovvero \"Au\" in Lingua alto-tedesca media) venne fondato nel 1165-66. Il primo riferimento storico risale infatti al 1166, quando l'imperatore Federico I Barbarossa, che si stava recando in Italia, ne attest\u00f2 il riconoscimento ufficiale. Il monastero nacque su iniziativa della contessa Mathilde von Valley, consorte bavarese dell'ultimo conte di Bolzano, Arnoldo III di Morit-Greifenstein, ed era inserito nella riforma ecclesiastica nel XII secolo la quale irradiava dalla chiesa metropolitana di Salisburgo. I primi canonici agostiniani provenivano dall'Abbazia di Novacella (vicino a Bressanone) e Klosterneuburg, nelle vicinanze di Vienna. Il convento venne dedicato a Maria ed ai santi Giovanni Battista e Giovanni Evangelista. I diritti di avvocazia dal 1166 erano detenuti dai conti di Appiano. L'inizio del convento agostiniano sembrava promettente, infatti la gestione efficiente e grazie ai signori locali, gli agostiniani ebbero numerosi appezzamenti terrieri. La zona in cui venne costruito, per\u00f2, non era ottimale, poich\u00e9 all'epoca si trovava in uno di quei punti in cui Isarco e Talvera lasciavano le proprie acque in caso di alluvione.\nCos\u00ec avvenne: alla fine del XIII secolo una prima alluvione provoc\u00f2 gravi danni e le acque separarono il convento dal territorio circostante rendendolo una piccola isola (in un documento ci si riferisce al monastero \"in insula\"). Furono molti gli aiuti offerti ai canonici, anche se l'attivit\u00e0 del monastero continu\u00f2 ad essere svolta in Maria in Au(gia). Tra il 1329 e il 1341, come racconta la cosiddetta \"Bozner Chronik\" del XIV secolo, Bolzano fu colpita da molte calamit\u00e0: allagamenti, terremoti, invasioni di cavallette, peste e guerra (nel 1341). Questo fece in modo che il convento dovesse essere completamente ristrutturato e nel 1343 si documenta la sua seconda inaugurazione. Isarco e Talvera per\u00f2 non si calmarono e la zona venne pi\u00f9 volte allagata e i campi ricoperti di sabbia.\nFu cos\u00ec che il 22 febbraio 1406 l'arciduca Leopoldo IV d'Austria don\u00f2 ai canonici agostiniani il castello principesco di Gries, che sei anni dopo divenne il loro nuovo convento abbandonando quello di Santa Maria in Au(gia). Questa antica istituzione religiosa spar\u00ec sotto la sabbia, tanto che si credeva fino a poco tempo fa che fosse scomparso definitivamente: nel 1986, per\u00f2, durante degli scavi per porre un canale di servizio per le nuove abitazioni popolari sorte attorno si trovarono i resti di una costruzione in sassi. Gli esperti capirono subito che si trattava dell'antico monastero. L'amministrazione cittadina si \u00e8 impegnata per creare uno spazio museale per far conoscere alla cittadinanza le tracce dell'antico passato.\nIl primo luglio 2007 \u00e8 stato inaugurato il nuovo Parco delle Semirurali.\nEsso consta di alcuni ruderi dell'antica chiesa conventuale di \"S. Maria in Au\". Si pu\u00f2 apprezzare l'inclinazione delle absidi dovuta alla forza delle acque durante le inondazioni. Sono visibili anche due tombe, site all'interno della chiesa e nel luogo in cui sorgeva l'annesso convento, i cui resti furono coperti dalle periodiche inondazioni. Nell'area posta tra via Bari, via Alessandria, via Genova e via Vercelli ed estesa circa un ettaro, oltre alla zona archeologica, sono stati realizzati un anfiteatro con 300 posti a sedere, un'area giochi e divertimento e alcuni campi gioco polivalenti. Sono stati ricavati anche sentieri pedonali con panchine e collocate alcune suggestive sedie a sdraio e poi fontane, aiuole, alberature. Il parco \u00e8 apprezzato e frequentato dalla multietnica comunit\u00e0 locale e da persone di tutte le et\u00e0. Nell'anfiteatro si svolgono, durante la stagione estiva, spettacoli musicali e teatrali e proiezioni cinematografiche.\nCastel Firmiano.\nQuesto castello, situato nella parte sud-occidentale della circoscrizione, su uno sperone porfirico oltre l'Adige, al confine con il territorio comunale di Appiano, sovrasta la conca di Bolzano ed \u00e8 considerato come uno dei simboli dell'Alto Adige, poich\u00e9 \u00e8 proprio qui che si verificarono le proteste di massa per chiedere l'autonomia dell'Alto Adige dalla regione, definite con il nome di \"Los von Trient\" (via da Trento).\nIl nome originario fu \"Formigar\", derivante probabilmente dal latino \"formicaria\". Inizialmente, nel IX secolo il castello era in possesso dei principi vescovi di Trento, ma nel 1473 fu acquistato dal Duca Sigismondo conte di Tirolo, a cui diede il proprio nome, ovvero \"Sigmundskron\" (corona di Sigismondo) e divenne il suo castello pi\u00f9 grande e importante. La Provincia Autonoma di Bolzano ha acquistato il maniero che dopo la sua ristrutturazione e il suo ammodernamento, \u00e8 divenuto la sede centrale del Museo della Montagna voluto da Reinhold Messner. Il Messner Mountain Museum Firmian \u00e8 stato inaugurato il 9 giugno 2006. Il castello \u00e8 visibile da varie parti del quartiere, anche se ha influenzato molto di pi\u00f9 la storia della provincia di quanto non abbia fatto con la circoscrizione in cui si trova.\nDopo l'avvento del fascismo.\nIl fascismo riteneva l'italianizzazione dell'Alto Adige una delle sue opere prioritarie, per questo fu proprio il capoluogo a risentire maggiormente dei cambiamenti che in poco pi\u00f9 di vent'anni il territorio sub\u00ec. La zona venne eletta per ospitare le famiglie operaie delle acciaierie e creare un rione operaio-rurale.\nIl \"Rione Dux\".\nErano sempre di pi\u00f9 le famiglie contadine che dalle altre regioni dell'Italia settentrionale (soprattutto da Veneto, Trentino e Friuli Venezia Giulia) emigravano verso l'Alto Adige con la prospettiva di un lavoro, spinte anche dalla \"pubblicit\u00e0\" che il governo fascista faceva per incrementare il numero di italiani in questa terra. Dopo la costruzione del quartiere Littorio (ora Europa-Novacella), si pens\u00f2 all'edificazione di un rione che potesse ospitare gli operai con le loro famiglie, ma in costruzioni che ricordassero i territori e le campagne di provenienza. Si ide\u00f2 cos\u00ec il rione delle \"Semirurali\" (chiamato all'epoca fascista \"Dux\"), costituito da casette multifamiliari di aspetto rurale a due piani, disegnata sul modello della casa natale di Mussolini a Predappio, con piccolo orto annesso da coltivare. La costruzione del rione inizi\u00f2 nella primavera nel 1938 e termin\u00f2 circa un anno dopo.\nQuesto rione era privo di qualsiasi servizio essenziale per la vita della comunit\u00e0: negozi, farmacie, chiesa. Le case erano senza riscaldamento (quando in inverno i termometri scendono a -10\u00a0\u00b0C). Si pens\u00f2, per\u00f2, alla costruzione di una piazza, che doveva fungere da luogo di aggregazione: questa piazza era chiamata \"piazza Pontinia\", quella che attualmente \u00e8 \"piazza San Giovanni Bosco\", il centro della circoscrizione attuale. Il nome delle vie nei rioni popolari ed operai dovevano richiamare il nome di altre citt\u00e0 italiane: mentre nel rione \"Littorio\" la piazza principale venne chiamata \"piazza Littoria\" (l'attuale Latina nel Lazio, mentre la piazza oggi si chiama \"piazza Matteotti\" ovvero \u00e8 dedicata a uno dei pi\u00f9 importanti antifascisti di sempre), quella del rione operaio venne intitolata al borgo di \"Pontinia\" (anch'essa nell'Agro Pontino), per configurare il primo rione prevaricante sul secondo.\nEntro la fine del 1939 la costruzione del rione venne portata a termine. Nei primi mesi del 1940 vi erano 228 case, 808 appartamenti e 3.600 abitanti. Nell'estate del 1940 vengono aperti i nuovi negozi e all'incrocio fra via Palermo e via Milano, all'interno di una casa semirurale, venne benedetta una piccola cappella, dedicata a San Giovanni Bosco.\nLa Chiesa di San Giovanni Bosco.\nIl rione era ancora isolato e separato da una porzione di campagna rispetto al resto della citt\u00e0. Le chiese principali si trovavano in centro e Gries. Fu per questo che la comunit\u00e0 delle semirurali provvide ad adibire nel 1940 una piccola cappella dove celebrare i riti religiosi.\nQuesta cappella venne dedicata a San Giovanni Bosco, poich\u00e9 il podest\u00e0 ed il prefetto aspiravano nel voler rendere il luogo una propriet\u00e0 dei padri salesiani di Don Bosco, che si trovavano gi\u00e0 in citt\u00e0 presso la scuola \"Rainerum\", ma la curia non accett\u00f2 mai la proposta. Il Comune s'impegn\u00f2 affinch\u00e9 venne costruito un vero luogo di culto per le popolazioni del rione: Domenica 27 luglio 1941 venne posata nella campagna di piazza Pontinia la prima pietra per la realizzazione della chiesa di San Giovanni Bosco. Il Comune non poteva assumere le spese per la costruzione della chiesa, fu cos\u00ec che vennero chiamate in causa le fabbriche della zona industriale, che presero l'incarico del finanziamento.\nNel 1943 il cantiere venne abbandonato a causa dell'occupazione nazista e si pens\u00f2 fosse prima utilizzato come deposito militare poi come deposito di scarpe. Nel 1947, terminata la guerra, la popolazione rionale si trov\u00f2 a collaborare per terminare la costruzione della propria chiesa. Ora la chiesa di San Giovanni Bosco \u00e8 la pi\u00f9 \"antica\" della circoscrizione. Attualmente vi sono infatti altre tre chiese: San Pio X in via Resia (1969), che costituisce ora una parrocchia autonoma, il centro pastorale Corpus Domini in via Gutenberg, facente capo alla parrocchia di Don Bosco, e la nuova \"Sankta Maria in der Au\" dedicata al culto in lingua tedesca. Ora nel quartiere si sono aggiunti anche altri luoghi religiosi, non cattolici, come quello dei Testimoni di Geova, della Chiesa Neo Apostolica e della Chiesa di Ges\u00f9 Cristo dei Santi degli Ultimi Giorni. Legate alla storia della chiesa sono le scuole elementari \"Don Bosco\" degli anni cinquanta. Mensilmente viene svolta una messa in polacco per la comunit\u00e0 polacca.\nIl Lager di Bolzano.\nOggi non rimane molto del campo di transito di Bolzano (\"Polizeiliches Durchgangslager Bozen\"), che era situato in via Resia: oggi rimane il muro, entrato a far parte di un percorso della memoria. I fabbricati che vennero adibiti a campi di concentramento esistevano gi\u00e0 prima del 1940, eretti nel Ventennio. Sarebbe servito come deposito per il 7\u00ba battaglieri. I nazisti occupanti, vedendo la posizione favorevole di Bolzano, tra nord e sud, decisero di trasformare i magazzini in \"Durchgangslager\" nell'estate del 1944.\nAll'interno del campo non risulta vi siano stati stermini di massa, ma \u00e8 documentato che uccisioni vennero perpetrate. Venivano a Bolzano tutti coloro che sarebbero stati successivamente deportati nei pi\u00f9 grandi Lager del Reich per trovare, nella maggior parte dei casi, la morte. Secondo alcuni documenti le persone transitate per Bolzano sarebbero state 11.116, anche se il numero si presume sia stato maggiore, poich\u00e9 gli ebrei e gli zingari non venivano censiti. Dopo la guerra il campo serv\u00ec da accampamento di fortuna, e venne demolito negli anni Sessanta per costruirvici abitazioni.\nNell'aprile 2004 \u00e8 stato inaugurato un percorso della memoria, con la presenza anche del presentatore televisivo Mike Bongiorno, che ritiene di essere passato per Bolzano durante la sua prigionia.\nI nuovi quartieri e la fine delle \"semirurali\".\nDopo la guerra la zona delle semirurali vide altri cambiamenti. Inizialmente venne portato a termine il lavoro edilizio in via Resia e dintorni, con i condomini in via Piacenza e via Bari. Poi si vide negli anni settanta la costruzione della parte nord di via Resia con via Glorenza e via Milano e del nuovo quartiere Europa (\"Europaviertel\") con grandi costruzioni di almeno dieci piani nello stile che tutti i quartieri periferici di citt\u00e0 grandi e medie conoscono. Per il momento (2009), i due grattacieli pi\u00f9 alti della citt\u00e0 (e della regione), con i loro 49,5 metri e 15 piani ciascuno, si trovano infatti proprio a Don Bosco nel quartiere Europa.\nDurante gli anni ottanta venne portata a termine la costruzione del Palazzo dello Sport (\"Sporthalle\") di via Resia (per questo \u00e8 anche chiamato \"Palaresia\"). Agli inizi degli anni novanta si doveva per forza fare spazio per la crescita non tanto demografica ma della richiesta di alloggi.\nFu cos\u00ec che in varie fasi le case semirurali vennero distrutte per potervi costruire nuove e moderne case di edilizia popolare (IPES-WOBI). Oggi resistono due esempi di semirurale: una \u00e8 adibita ad abitazione e si trova in via Piacenza, l'altra, in corso di ristrutturazione si trova all'incrocio fra via Bari e via Alessandria, proprio dietro ai resti archeologici di Santa Maria in Augia. Per questo si pensa alla realizzazione di un complesso museale che ricopra la storia del/dei quartiere/i.\nA partire dagli anni 2000 l'espansione urbanistica \u00e8 proseguita inizialmente verso la campagna ad ovest con la costruzione del quartiere Firmian, su di un'area di 0,17\u00a0km\u00b2 e una popolazione prevista di 4.000 abitanti, successivamente \u00e8 iniziata a sud-ovest, in prossimit\u00e0 dell'Adige, la costruzione del quartiere Bivio-Kaiserau, su un territorio di 0,10\u00a0km\u00b2 nell'omonima campagna, mentre la popolazione prevista \u00e8 di 3.000 abitanti. \nOggi il quartiere Don Bosco ha subito profondi cambiamenti. Per la sua storia i quartieri della circoscrizione di Don Bosco sono popolati maggiormente da persone di madrelingua italiana (circa 82%): i tedeschi sono soprattutto coloro che abitano ancora nei masi della campagna (\"Bozner Au\") o nei quartieri di viale Europa o della zona nord di via Resia. Il loro numero si aggirerebbe attorno al 13% del totale. Gli stranieri (5%) parlano come seconda lingua quasi esclusivamente italiano.\nLa Circoscrizione oggi.\nAmministrazione e decentramento.\nLe circoscrizioni come strumento di decentramento e di partecipazione democratica sono operative dal punto di vista amministrativo da relativamente poco tempo, ossia dal 1995, quando si sono tenute le prime elezioni circoscrizionali. Fino a prima (a partire dal 1976) il decentramento consisteva nella dislocazione di alcuni servizi, perlopi\u00f9 quelli anagrafici, nei quartieri periferici e Don Bosco insieme all'attuale circoscrizione Europa-Novacella costituivano la zona Don Bosco-Europa. Ora i servizi sono maggiori e sono erogati dai e nei centri civici circoscrizionali, istituiti per\u00f2 solo nel 1997. Il processo di decentralizzazione nella citt\u00e0 di Bolzano non \u00e8 ancora terminato e si prevede un sempre maggiore coinvolgimento di tutti i quartieri della citt\u00e0.\nCome tutte le circoscrizioni di Bolzano, Don Bosco ha 11 consiglieri circoscrizionali eletti direttamente dai cittadini residenti nella circoscrizione. Tra gli 11 consiglieri vengono scelti un presidente ed un vicepresidente, eletti dal consiglio stesso. Nel periodo 1995-2000 le circoscrizioni erano composte da 12 consiglieri.\nDopo le prime elezioni circoscrizionali del 1995 la circoscrizione venne guidata da una coalizione di centrodestra con 7 consiglieri su 12. Il primo presidente circoscrizionale di Don Bosco fu Tiziano Cabrele di Alleanza Nazionale, dopo le sue dimissioni nell'ottobre 1997 il consiglio elegge Maria Teresa Tomada, ma dopo le sue dimissioni viene successivamente eletta dal consiglio Donata Fabbri di Forza Italia. Nelle successive elezioni del 2000 invece fu il centrosinistra-SVP a conquistare la circoscrizione con 6 seggi su 11. Come presidente venne eletto Ennio Marcelli della lista \"Noi per l'Alto Adige\" (corrispondente a \"La Margherita\") e vicepresidente fu Georg Kranzer della S\u00fcdtiroler Volkspartei (fino al 2002) e di seguito Gerda Gius dei Verdi. Alle elezioni circoscrizionali legate alle prime elezioni per il sindaco e il consiglio comunale del maggio 2005 \u00e8 stata riconfermata la vittoria del centrosinistra sempre con 6 consiglieri su 11. Dopo queste elezioni il consiglio circoscrizionale ha rieletto il presidente uscente, Ennio Marcelli (Margherita), mentre il nuovo vicepresidente \u00e8 Helmuth Mayr (SVP). Nelle elezioni successive di novembre la situazione si \u00e8 ribaltata: se la citt\u00e0 \u00e8 andata al centrosinistra, la circoscrizione \u00e8 passata dopo 10 anni nuovamente al centrodestra con 6 consiglieri su 11. L'elezione per il presidente non \u00e8 avvenuta senza tensioni all'interno della maggioranza con un'iniziale spaccatura fra Alleanza Nazionale e le altre liste del centrodestra con Forza Italia in primis che chiedevano la presidenza, mentre la vicepresidenza era gi\u00e0 assicurata ad Helmuth Mayr (SVP) in quanto unico rappresentante del gruppo tedesco. La crisi si \u00e8 risolta con una presidenza \"a staffetta\" fra Forza Italia ed Alleanza Nazionale eleggendo Enrico Lillo (FI) come presidente per la prima parte di legislatura. Di fatto si \u00e8 costituita, come ad Europa-Novacella, una coalizione di centrodestra-SVP con quest'ultima che ne fa parte solo per garantire la rappresentanza etnica. Dal 2010 il consiglio \u00e8 guidato dalla coalizione di centro-sinistra PD-SVP-IDV-Verdi pi\u00f9 UDC con 6 consiglieri contro 5. Presidente Luigi Baratta PD e vicepresidente Helen Ellecosta SVP. L'opposizione comprende 3 consiglieri del PDL 1 di Unitalia e 1 della Lega Nord.\nI servizi nei quartieri.\nLa qualit\u00e0 di vita e dei servizi nella circoscrizione sono notevolmente migliorati nel corso degli anni. Ora nei vari quartieri si trovano numerosissimi negozi e supermercati, il numero di bar \u00e8 elevatissimo, vi sono ben quattro farmacie, tre uffici postali, numerose banche, tre biblioteche (di cui due comunali), strutture sportive e ricreative, parchi, associazioni culturali e giovanili, quattro scuole fra elementari e medie (tutte in lingua italiana) un liceo pubblico in lingua italiana, un istituto professionale in lingua tedesca ed un istituto parificato e sette scuole materne, cinque linee di autobus attraversano e raggiungono i vari quartieri.\nScuole.\nNel quartiere sono presenti 2 istituti comprensivi, ognuno dei quali \u00e8 costituito da una scuola elementare e da una media inferiore.\nTrasporti.\nLe strade principali della viabilit\u00e0 della circoscrizione sono via Resia, via Milano, viale Europa e una parte di viale Druso. La circoscrizione \u00e8 attraversata e raggiunta da cinque linee di autobus. A Ponte Adige (parte Gries-San Quirino) \u00e8 presente una stazione ferroviaria sulla linea Bolzano-Merano.\nManifestazioni.\nLe maggiori manifestazioni nei quartieri sono le diffuse feste campestri estive organizzate dalle parrocchie o i mercati.\nDistretto socio-sanitario.\nLa circoscrizione corrisponde anche al distretto socio-sanitario di Don Bosco-Bozner Au, dove vengono svolte le cure sanitarie per la popolazione della circoscrizione. Inoltre eroga numerosi servizi decentrati.\nCentro Civico.\nIl centro civico della circoscrizione, il \"municipio\" di Don Bosco, offre inoltre numerosi servizi comunali. Con la costruzione del museo delle Semirurali e del parco archeologico Santa Maria in Augia verr\u00e0 realizzata la nuova sede del centro civico della circoscrizione, oramai inadeguato per una popolazione di quasi 25.000 abitanti e prevista in aumento, che seguirebbe le nuove sedi delle circoscrizioni realizzate gi\u00e0 ad Europa-Novacella (con annesso il nuovo Teatro Cristallo ed alcune associazioni) e a Gries-San Quirino (con le maggiori associazioni operanti nella circoscrizione).\nIstituzioni, enti e associazioni.\nNella circoscrizione hanno sede anche istituzioni di interesse provinciale, elencate di seguito:\nEconomia.\nNella circoscrizione, tra viale Europa e viale Druso, \u00e8 presente una piccola zona artigianale con piccole aziende. Nella campagna sono presenti masi che costituiscono di fatto un'azienda agricola di tipo familiare ai quali si affianca l'attivit\u00e0 alberghiera con un agriturismo e un hotel a quattro stelle. Un'altra importante attivit\u00e0 nei quartieri \u00e8 il commercio.\nSport.\nImpianti.\nIn via Resia si trovano due importanti impianti sportivi bolzanini elencati di seguito:\nCalcio.\nA Don Bosco ha avuto sede dal 1945 il club calcistico AC Virtus Don Bosco, fondato come Alba Don Bosco e fusosi nel 1955 con l'AC Virtus, che ha militato per tutta la sua storia nei campionati regionali e provinciali trentino-altoatesini, riuscendo a lanciare vari giocatori dal proprio vivaio nei campionati professionistici italiani. Nell'estate 2015 il club (che adottava i colori bianco-verdi) si \u00e8 sciolto ed unificato con il FC Bolzano (per tradizione sportiva la principale squadra cittadina), andando a costituire la nuova societ\u00e0 AC Virtus Bolzano, i cui colori sono il bianco, il rosso e il verde (a significare l'unione tra le due squadre)."}
{"id": "67918", "revid": "1564499", "url": "https://it.wikipedia.org/wiki?curid=67918", "title": "Comprensorio", "text": ""}
{"id": "67923", "revid": "124691359", "url": "https://it.wikipedia.org/wiki?curid=67923", "title": "Galileo Chini", "text": "Biografia.\nGalileo Chini nacque a Firenze da Elio, sarto e suonatore dilettante di flicorno, e da Aristea Bastiani. Dopo la morte del padre, si iscrisse alla Scuola d'Arte di Santa Croce, a Firenze, dove frequent\u00f2 i corsi di decorazione. Inizi\u00f2 a lavorare nella fabbrica di prodotti chimici Pegna, successivamente fu apprendista decoratore nell'impresa di restauri dello zio paterno Dario (1847-1897). Prosegu\u00ec nell'attivit\u00e0 di apprendista fino al 1895 frequentando, oltre l'azienda dello zio, le botteghe di Amedeo Buontempo e Augusto Burchi, entrambi pittori attivi in quegli anni a Firenze.\nDal 1895 al 1897 frequent\u00f2 saltuariamente la Scuola Libera di Nudo all'Accademia di belle arti di Firenze senza conseguire alcun diploma, e considerandosi sempre al culmine della sua formazione un autodidatta totale. In questo stesso periodo conobbe la giovane Elvira Pescetti che divent\u00f2 sua moglie.\nA Firenze nel 1896 fond\u00f2 la manifattura \"Arte della Ceramica\" (poi rinominata Manifattura di Fontebuoni) insieme a Giovanni Vannuzzi, Giovanni Montelatici, Vittorio Giunti, Vincenzo Giustiniani e Giuseppe Gatti Casazza. Nel 1897 il Comune di San Miniato commission\u00f2 a Dario Chini il restauro degli affreschi della Sala del Consiglio Comunale (oggi denominata Sala delle Sette Virt\u00f9). Per la sopraggiunta morte di Dario Chini, l'incarico pass\u00f2 a Galileo che termin\u00f2 i lavori entro il novembre del 1898. Nella parte basamentaria delle pitture, Galileo si concesse maggiore libert\u00e0 di esecuzione, inserendo il profilo di alcune figure nel finto marmorino. Nel luglio del 1898, mentre stava lavorando nel Municipio di San Miniato, Galileo fu chiamato a visionare alcune pitture rinvenute circa venti anni prima all'interno della chiesa di San Domenico. Compiendo ulteriori saggi nelle cappelle laterali, scopr\u00ec le pitture tre-quattrocentesche della Cappella Rimbotti, che fu incaricato di restaurare. Il lavoro nella chiesa domenicana si protrasse fino al 1900, dove nel frattempo gli fu affidato anche il restauro della Cappella del Rosaio e della Cappella Roffia-Del Campana. Laddove gli affreschi erano irrimediabilmente perduti, Galileo Chini non esit\u00f2 a far rimuovere l'intonaco e a procedere successivamente a nuove decorazioni.\nNel 1899 spos\u00f2 Elvira. La primogenita, Isotta, nacque nel 1900 e un secondo figlio, Eros, nel 1901.\nCon i lavori in ceramica venne premiato alle esposizioni internazionali di Bruxelles, San Pietroburgo e St. Louis ma nel 1904 abbandon\u00f2 la vecchia manifattura \"Arte della ceramica\" per divergenze con la direzione. Due anni dopo, insieme al cugino Chino fonda nel Mugello la \"Fornaci di San Lorenzo\" che realizzava ceramiche e vetrate ma anche arredamenti d'interni e progettazione di mobili in legno decorati da piastrelle, ceramiche e vetri.\nContinu\u00f2 a esporre in molteplici occasioni, sia in Italia che all'estero. Fino al 1905 si impegn\u00f2 in una serie di decorazioni e restauri nella chiesa di Santa Maria Maggiore a Firenze, oltre che in una serie di affreschi presso l'Hotel Cavour (nella stessa Firenze) e presso il Grand Hotel La Pace a Montecatini Terme. A Milano, in via Settembrini 11, nel Palazzo Path\u00e9 sono ben conservati i suoi mosaici.\nNel 1907 espose alla Biennale di Venezia. Dal 1908 al 1911 mantenne la cattedra del Corso di Decorazione alla Regia Accademia di Belle Arti di Roma. Nello stesso periodo inizi\u00f2 le prime collaborazioni come scenografo teatrale.\nFra il 1907 e il 1909 \u00e8 nuovamente a San Miniato, dove gli \u00e8 affidato l'incarico di decorare la volta della Sala del Biliardo all'interno del Circolo Ricreativo, annesso al teatro cittadino.\nNel 1910 il Re Chulalongkorn del Siam, Rama V, invi\u00f2 in Italia Carlo Allegri, allora ingegnere capo presso il Ministero dei Lavori Pubblici del Siam, con l'incarico di trovare un pittore per il nuovo Palazzo del Trono a Bangkok. Firmato il contratto a Firenze nel 1910 tra Galileo Chini e Carlo Allegri, nel 1911 l'artista si imbarc\u00f2 a Genova, sul piroscafo NDL Derfflinger diretto in estremo oriente. A Rama V, morto il 23 ottobre 1910, successe il figlio, il coltissimo Re Vajiravudh, Rama VI. Chini affresc\u00f2 la sala del trono presso il nuovo palazzo Ananta Samakhom e realizz\u00f2 una serie di ritratti di Rama VI. Rientr\u00f2 dal regno di Siam (oggi Thailandia) nel 1913 riportando in Italia una serie di opere paesaggistiche e d'ambiente, che espose nel 1914 alla Mostra della Secessione Romana. Riport\u00f2 anche una collezione di cimeli orientali che nel 1950 don\u00f2 al Museo etnografico dell'Universit\u00e0 di Firenze.\nNel 1915 insegn\u00f2 al Corso di Ornato della Regia Accademia di belle arti di Firenze. Negli anni successivi affresc\u00f2 il Palazzo Comunale di Montecatini Terme e la Camera di Commercio di Firenze. Intensific\u00f2 intanto l'attivit\u00e0 di scenografo, arrivando alle prime collaborazioni con Giacomo Puccini per il Gianni Schicchi.\nNel 1921 espose alla Prima Biennale romana e nel 1924 ancora alla Biennale di Venezia. Torn\u00f2 a lavorare con Puccini per la Turandot.\nNel 1920-1923 a Salsomaggiore Terme complet\u00f2 la decorazione delle Terme Berzieri e, pi\u00f9 tardi, nel 1926, nel Grand H\u00f4tel des Th\u00e8rmes, cur\u00f2 l'allestimento del salone moresco, della sala delle cariatidi e della taverna rossa; nella cittadina decor\u00f2 pure alcuni ambienti della villa Fonio (poi Bacciocchi), dell'Hotel Porro (coperti in seguito in occasione di un rammodernamento), dell'Hotel Valentini (in parte coperti) e di un locale notturno a Poggio Diana.\nNel 1925 abbandona l'incarico di direttore artistico presso la manifattura ceramica Fornaci San Lorenzo, ruolo che sar\u00e0 ricoperto dal 1925 al 1943 da Tito Chini, il figlio del cugino Chino, con quale Galileo, dopo l'esperienza con l'Arte della Ceramica, aveva dato avvio alla manifattura borghigiana.\nNel 1925-1926 cur\u00f2 le decorazioni per il Grand Hotel &amp; La Pace a Montecatini e per gli ambienti della motonave Augustus.\nNel 1927 ottenne la cattedra di Decorazione pittorica alla Reale scuola di Architettura a Firenze e nel 1928 affresc\u00f2 la sede milanese della Societ\u00e0 elettrica Montecatini. Nel 1930 torn\u00f2 alla Biennale di Venezia e, per tutto il decennio, si dedic\u00f2 prevalentemente ad esporre le sue opere in mostre personali, in Italia e all'estero. Nel 1938 lasci\u00f2 quindi l'insegnamento per raggiunti limiti di et\u00e0.\nProsegu\u00ec nell'organizzazione di mostre personali (Bologna, Parigi, Roma, D\u00fcsseldorf, ecc.) fino al 1942, quando venne incaricato della decorazione del grande salone interno del Palazzo della Camera del Lavoro di Bologna. Nel 1945 don\u00f2 al Comune di Firenze una serie di dipinti che rappresentano vedute di zone della citt\u00e0 distrutte nel corso della guerra.\nNel 1946 mor\u00ec la figlia Isotta e, negli anni successivi, la sua attivit\u00e0 si and\u00f2 progressivamente riducendo a causa di seri disturbi alla vista che lo condussero alla cecit\u00e0.\nNel 1951 espose all'Esposizione Internazionale d'Arte Sacra a Roma, e l'anno successivo Firenze gli dedic\u00f2 una retrospettiva. Espose ancora a Roma, per la Mostra d'Arte contemporanea, nel 1954 e a Bogot\u00e0, in Colombia, nel 1956. Galileo Chini mor\u00ec il 23 agosto dello stesso anno nella sua casa-studio in via del Ghirlandaio 52, a Firenze. \u00c8 sepolto nel cimitero monumentale dell'Antella.\nSempre apprezzata, nei decenni successivi, da una ristretta cerchia di estimatori (un suo appassionato collezionista \u00e8 stato il regista Luchino Visconti), l'opera di Chini sta conoscendo in anni recenti una stagione di attenta rivalutazione, di cui testimonia in maniera significativa anche la mostra dedicatagli nel 2006 dalla Galleria nazionale d'arte moderna e contemporanea di Roma. \nCarriera e opere.\nGalileo Chini fu un artista poliedrico, versatile, imprevedibile, sicuramente tra i pionieri del Liberty in Italia, della fine Ottocento inizi Novecento. Si dedic\u00f2 con passione all'arte della ceramica, partecipando all'abbellimento di facciate in molti palazzi e ville italiane e arricchendo l'arredamento interno di vasellame e rivestimenti ricercati. Dipinse nature morte, bellissimi paesaggi della Versilia e ritratti.\nCimentatosi nell'attivit\u00e0 d'illustratore, realizza espressivi manifesti per eventi culturali, manifestazioni e rappresentazioni teatrali e per molte opere del tempo crea scenografie e costumi.\nChiamato alla corte di re Rama V a Bangkok, per la decorazione della sala del trono nel palazzo reale, comprese e acquis\u00ec le origini orientaleggianti dell'Art Nouveau.\nL'Art Nouveau fu un movimento anticonformista, che stravolse tutte le vecchie convenzioni. Le caratteristiche estetiche del nuovo stile furono accolte contemporaneamente in tutti i maggiori centri artistici europei, con nomi ed espressioni diverse secondo i caratteri della tradizione locale.\nL'Art nouveau in Francia fu interpretata proprio come arte nuova, rinnovatrice, in Italia si chiamer\u00e0 \u201cFloreale\u201d o \u201cLiberty\u201d, interpretata alla lettera da Chini con libert\u00e0 di espressione.\nGalileo Chini ha volto barbuto e i capelli scompigliati pi\u00f9 da intellettuale tormentato che da pittore, ma ha due occhi penetranti e uno sguardo sicuro che comunica una forte personalit\u00e0 artistica. Personalit\u00e0 che si apre sempre a novit\u00e0, senza tener conto delle tendenze del tempo. Del resto lui stesso ritiene che non sia impossibile scindere l'uomo dall'artista, proponendosi sempre come una persona e non come un numero.\nPercorso artistico.\nEsordi.\nNel 1883, Galileo Chini, mentre tornava da scuola, si fermava in Piazza del Mercato Vecchio a Firenze a fianco del cavalletto di Telemaco Signorini per osservare il pittore, definito gentile dagli occhiali d'oro e dalla barba bionda, che dipingeva.\nTelemaco Signorini prese a simpatia il curioso ragazzo che gli chiedeva sempre se all'indomani sarebbe tornato. Galileo instaur\u00f2 con lui fin dai primi approcci un'amicizia da cui ricav\u00f2 consigli e insegnamenti.\nChini confesser\u00e0 attraverso le sue opere, come abbia attinto dalla migliore tradizione dei pittori di paesaggi toscani, tra cui Giovanni Fattori, Telemaco Signorini e Silvestro Lega.\nDopo aver compiuto regolarmente le scuole elementari, s'iscrive grazie alla protezione di uno zio restauratore a una scuola d'arte, che frequenter\u00e0 con ottimi risultati per un anno e mezzo, mettendo in pratica al suo fianco, ci\u00f2 che aveva imparato, restaurando e affrescando pareti. Dopo la morte del padre, frequent\u00f2 ancora pi\u00f9 assiduamente lo zio, consolidando le varie tecniche.\nSu consiglio del pittore Giulio Bargellini suo amico, si iscriver\u00e0, verso il 1890 alla Scuola libera di Nudo all'Accademia Belle Arti di Firenze, dove conoscer\u00e0 Plinio Nomellini, Ludovico Tommasi, Giuseppe Graziosi, Libero Andreotti e altri, frequentando il Circolo degli Artisti.\nChini restauratore.\nCon l'apprendistato presso lo zio restauratore, divenuta poi fattiva collaborazione, Chini s'impadron\u00ec delle diverse tecniche per il restauro di antichi dipinti, divenendo un abile e fantasioso decoratore. Con lui collabora ai lavori di restauro del castello di Torlonia a Serra Brunomonte, in Umbria.\nNel 1888 frequenta come apprendista il decoratore friulano Amedeo Buontempo, noto per le sue decorazioni floreali, che il maestro esegue con tale rapidit\u00e0 da affascinare il giovane Chini, tanto da volerlo imitare e far propria questa tecnica.\nDal 1890 al 1892 partecipa ai restauri della chiesa di Santa Trinita a Firenze, a fianco dei pittori Cosimo Conti e Augusto Burchi. Queste premesse lo porteranno a decorare due volte il salone della Biennale di Venezia.\nBiennale di Venezia.\nChini nel 1901 \u00e8 accettato alla quarta edizione della Biennale di Venezia con il grande dipinto \u201cLa quiete\u201d che rappresenta il paesaggio all'ora quieta del crepuscolo.\nNel 1903 il criterio della Biennale era di trasformare le sale dell'esposizione in ambienti vivi e signorilmente arredate. Chini collabor\u00f2 attivamente a quest'arredamento dipingendo la volta nella sala della Toscana, disegn\u00f2 i modelli di due lampadari in rame sbalzato e due porte di marmo ornate con arabeschi in oro e intarsi in pietre dure.\nNel 1909 la commissione decorazione \u201cSala della Cupola della Biennale\u201d affida a Chini il compito di dipingerla. L'artista decide di dividere la cupola in tre ordini decorativi. Nella fascia superiore realizza motivi floreali e ornamentali, in quella inferiore rappresentazioni simboliche, tratte dallo scarabeo, al tempo suo \u201cmarchio\u201d di riconoscimento, mentre nella parte centrale divisa in otto campi, raffigura episodi dei periodi pi\u00f9 importanti della civilt\u00e0 e dell'arte:\nGalileo Chini realizza quest'articolata impresa in soli ventun giorni e con tale maestria e originalit\u00e0 da suscitare l'ammirazione degli altri artisti.\n\u00c8 curioso ricordare che mentre Galileo scendeva dalla scala avendo ultimato la cupola, ebbe notizia degli esperimenti ufficiali che stava compiendo Alberto Santos-Dumont a Roma, elevandosi da terra con il suo aeroplano. L'artista sensibile al grande evento, sulle decorazioni gi\u00e0 ultimate dell'ottavo pannello dipinse il nuovo Icaro roteare nel cielo.\nNel 1914 al ritorno dal Siam Chini fu incaricato dai responsabili dalla Biennale di Venezia di eseguire una nuova decorazione, nel salone centrale delle Esposizioni. Ispirandosi al Liberty ma influenzato dall'arte orientale klimtiana, Galileo esegue \u201cLa Primavera\u201d, pannelli con decorazioni floreali, dove si sovrappongono in modo scalare, fanciulle con i pepli. I titoli di alcuni dei quattordici pannelli affrescati sono:\nL'autore spiegando il senso della sua opera, dice di averla eseguita traendo ispirazione dalla primavera a Venezia, quando la citt\u00e0 accoglie gli artisti di tutto il mondo per questo evento e alla primavera spirituale che eternamente si ripropone.\nChini partecip\u00f2 a molte altre edizioni della Biennale con dipinti e opere varie, ma con \u201c La primavera\u201d segna la sua pi\u00f9 importante presenza. Galileo aveva saputo con le caratteristiche meno appariscenti dell'art nouveau, abbinarle e mischiarle, per ottenere nuove combinazioni.\nChini ceramista.\nTra il 1896 e il 1897 Galileo Chini, sensibile ai problemi dell'arte decorativa, assieme ad altri amici decide di creare una manifattura di ceramiche.'L'idea era nata per caso al \u201cCaff\u00e8 Nacci\u201d in piazza Beccaria a Firenze, cercando di rilevare un'antica fabbrica di ceramica fiorentina.\nEgli voleva creare una manifattura della ceramica con nuovi intendimenti artistici, legati all'Art Nouveau, per trasformare i nostri artisti in artigiani e i nostri artigiani in artisti, come ritenuto da (Walter Crane), concetto, che era quanto mai aderente al temperamento e agli ideali artistici di Chini.\nAll'epoca del Liberty occorreva assimilare a questo stile tutto, anche il soprammobile, il vaso o il piatto. Osservando come attraverso un caleidoscopio i nuovi ritrovati, come i vetri opalescenti \u201cclair de lune\u201d di Gall\u00e8 o i vetri iridati a riflessi metallici \u201cFavrile glass\u201d, di Tiffany &amp; Co., Chini crea con effetti simili, gli smalti delle sue ceramiche.\nPiante, fiori, animali e figure umane si piegano sulle superfici curve dei suoi vasi, come per abbracciarli.\nCon la diffusione dell'Art Nouveau in Europa Galileo Chini si orienta verso la nuova forma d'arte, riuscendo a inserirsi nelle moderne tendenze del gusto con conoscenza del materiale e intelligente apertura a nuove esperienze. Richiama in questo modo anche l'attenzione del pittore milanese Luigi Tazzini, direttore artistico della fabbrica di ceramiche Richard-Ginori (nata dall'acquisizione della Porcellana Ginori a Doccia presso Firenze), che apprezzer\u00e0 i suoi manufatti.\nLa piccola fabbrica di ceramiche creata dal gruppo fiorentino, chiamata \u201cArte della Ceramica\u201d, ebbe la sua prima sede in due piccole stanze in Via del Ghirlandaio. Nel 1898, ottenne una medaglia d'oro, presentandosi alla Prima Esposizione d'Arte Decorativa di Torino, sfidando anche fabbriche pi\u00f9 note e pi\u00f9 antiche.\nGli artisti scelsero come simbolo di fabbrica la \u201cMelagrana\u201d,\ncome a racchiudere molti artisti in un frutto colorato e fecondo.\nPresto sar\u00e0 Galileo Chini a dirigere la manifattura, destinata a trionfare in un crescendo di successi e di commissioni. Siamo agli esordi della Mostra di Parigi, \u00e8 il 1900 e l'Arte della Ceramica \u00e8 in febbrile attesa di poter competere a fianco delle grandi case d'Europa e del mondo.\nIl gruppo fiorentino \u00e8 premiato, e ottiene riconoscimenti inaspettati e un successo che si ripeter\u00e0 l'anno seguente a Pietroburgo in una mostra voluta dalla zarina Alessandra.\nLe ceramiche della manifattura fiorentina ebbero larga diffusione, sfondando nei mercati europei e perfino negli Stati Uniti dove erano molto ricercate presso Tiffany a New York.\nNell'ultimo decennio dell'Ottocento la manifattura produceva principalmente vasi e piatti, nel catalogo descrittivo stampato nel 1898, poco dopo l'Esposizione di Torino, all'elenco dei pezzi riportati, compaiano solo una piastrella e una borchia decorativa.\nAll'attivit\u00e0 della ceramica, Galileo Chini alternava quella di affreschista e restauratore a capo dell'impresa dello zio, usando le maioliche come elemento decorativo degli interni ed esterni di grandi palazzi o negozi, un esempio da ammirare \u00e8 il caff\u00e8 Margherita, ma anche molti altri edifici sull'omonimo Viale Regina Margherita a Viareggio (LU). Chini diviene ideatore inesauribile di nuove forme, abile e originale decoratore, ricercando sempre nuove combinazioni per ottenere materia duttile e resistente.\nAll'inizio del secolo, si ha una pi\u00f9 vasta produzione di tali materiali, come testimoniano alcune immagini dell'esposizione di Torino data 1902, cui la manifattura partecip\u00f2 presentando una sala da bagno interamente rivestita di piastrelle con quattro bassorilievi in gr\u00e8s. Essi rappresentano tra riccioli e motivi floreali: le sagome di due eleganti cigni, pavoni resi scintillanti da colori metallici che ricordano le sete orientali, salamandre e rettili.\nLa fabbrica tra il 1906 e il 1944 si sposta a borgo San Lorenzo nel Mugello e prende il nome di \u201cFornaci San Lorenzo\u201d, aumentando la produzione di esemplari destinati ai rivestimenti edilizi e dell'ebanisteria, oltre alla produzione di rosoni, listelli, colonne, capitelli e teste di leone.\nGli schemi decorativi prodotti con pi\u00f9 frequenza in questo periodo sono tratti dall'arte classica, come ad esempio: putti, ghirlande, festoni o pannelli con composizioni geometriche d'influenza klimtiane come spirali, cerchietti e triangoli oppure motivi floreali stilizzati (l'arte Klimtiana \u00e8 la tipica arte siamese, con decorazioni in serie di putti, girali botanici, disegni astrali con altri simboli e fregi tipici del Siam).\nAl tempo l'architetto Giovanni Michelazzi stava cercando con la sua architettura di contrastare la pressante ingerenza dei modelli neo rinascimentali, introdotti dall'architetto Poggi, da questi presupposti nasce la collaborazione con Galileo Chini che riesce ad integrare i due stili.\nEdifici a Firenze.\nUn esempio molto comune nel liberty di accostare motivi ripresi dal passato e tratti moderni si possono notare in alcune ville di Firenze come il villino Broggi-Caraceni o il villino di via Giano della Bella, oppure in villa Ventilari e villa del Beccaro in viale Mazzini, o nel villino Ravazzini e in altre ville del viale Michelangelo.\nSulla facciata del villino Lampredi di via Giano di Bella ad esempio, tra le finestre del piano superiore e il portone con tendenza modernista, s'inseriscono a scopo decorativo un fregio dai toni violacei ideato da Chini, in cui \u00e8 chiara l'ispirazione rinascimentale nei putti che sorreggono rami carichi di pigne, interrotti da ghirlande di foglie.\nSue opere pittoriche si trovano poi alla Galleria d'arte moderna, in una saletta del ristorante Paoli, e in alcune collezioni private, come quella della banca Federico Del Vecchio.\nEdifici a Citt\u00e0 di Castello.\nLavor\u00f2 per diverso tempo anche a Citt\u00e0 di Castello, dove \u00e8 particolare un villino tra l'arte liberty e quella orientaleggiante che ricorda le abitazioni della Thailandia, tanto che in citt\u00e0 detto edificio \u00e8 conosciuto come \"La Pagoda\". Altri edifici vicino alla cinta murarie portano le sue indicazioni ed influenze. Importante \u00e8 inoltre la sua attivit\u00e0 presso il Cimitero Monumentale, dove ha dipinto una lunetta con la Madonna in gloria nella Chiesa Maggiore (1900), un Angelo che piange sul Cristo morto nella cappella dei Benefattori (1901), una lunetta raffigurante la S.S. Trinit\u00e0 nella cappella Castori (1900) e una Annunciazione nella cappella Prosperini (1902).\nEdifici in Versilia.\nUn numero cospicuo di piastrelle di rivestimento si pu\u00f2 ancora ammirare sulle facciate di numerosi palazzi di Viareggio (LU). Tale copiosa presenza nasce dal fatto che dall'inizio del 900 Chini scelse Lido di Camaiore (all'epoca Fossa dell'Abate) come localit\u00e0 di villeggiatura. Insieme con l'amico architetto Ugo Giusti (lo stesso delle Terme di Salsomaggiore, decorate da Chini) progett\u00f2 a quattro mani la sua residenza estiva. Una villa semplice ed elegante, di schiette linee secessioniste viennesi, che battezz\u00f2 \"La Casa delle Vacanze\". Da molti anni la villa \u00e8 diventata un albergo, ma sono cos\u00ec numerose le opere di Chini ancora conservate all'interno (affreschi, quadri, ceramiche, oggetti di arredamento) che \u00e8 considerata un piccolo museo.\nNegli anni venti, ebbe l'incarico governativo assieme all'ingegner Belluomini, di ristrutturare il lungomare di Viareggio, egli propose per molti edifici decorazioni con piastrelle in maiolica, prodotte a Borgo San Lorenzo.\nSulla passeggiata di Viareggio spiccano le due cupole del Gran Caff\u00e8 Margherita, decorate con tegole ceramiche di colore verde, mentre all'interno si possono ammirare le vetrate interamente dipinte da Chini.\nNel villino di viale Carducci, 6, sono ancora visibili dei pannelli con figure femminili su un coloratissimo fondo di fiori multiformi. Nella composizione rettangolare sulla destra della facciata, vi \u00e8 un evidente richiamo ai pannelli della Biennale veneziana del 1914.\nSull'esterno dell'edificio di viale Manin, 20, costruzione appartenuta all'attrice Dina Galli, ci sono dei fregi con raffigurati cavalli marini che emergono dalle onde, anche se piuttosto rovinati. Motivi molto pi\u00f9 convenzionali, come foglie e frutta, si trovano sulle fasce di piastrelle che rivestono il parapetto della terrazza a tetto sempre dello stesso edificio.\nPutti e festoni abbelliscono il villino Amore e la facciata dell'hotel Liberty, palmette, delfini, girali, sono raffigurati nelle lunette dell'hotel Excelsior, dove grandi vasi ricolmi di frutta e navi dalle vele spiegate decorano i riquadri sopra la porta dell'ingresso principale.\nNella via Antonio Fratti, 400 si trova la villa Argentina, la cui facciata presenta una vasta superficie decorata in ceramica. Quasi tutta la parte superiore della costruzione \u00e8 rivestita con pannelli differenti: dal tipo a scacchiera rigorosamente geometrico con predominanza di verde e oro, a cesti di frutta, intervallati con rettangoli con volatili che beccano grappoli d'uva tra foglie e tralci.\nQuest'ultima decorazione, che si riferisce alla leggenda di Zeus, era gi\u00e0 stata utilizzata da Galileo Chini nella parte inferiore degli affreschi della cupola alla Biennale di Venezia del 1909. La presenza di piastrelle della Manifattura \u00e8 piuttosto frequente in molti altri edifici di Viareggio anche con semplici motivi geometrici.\nRimane ancora da menzionare un villino in viale Buonarroti, 9 decorato con putti vestiti con corte tuniche, reggenti grandi festoni di fiori interrotti da un pannello composto di minuscoli quadrati e cerchi di notevole effetto ornamentale.\nEdifici nel Mugello.\nAltri esempi di tali rivestimenti si possono trovare in edifici nella zona del Mugello, probabilmente essi costituiscono solo una piccola parte di una presenza molto pi\u00f9 massiccia andata distrutta durante il secondo conflitto mondiale.\nTra queste decorazioni che di solito sono costituite da semplici piastrelle monocrome o al massimo decorate con disegni geometrici, s'impone il fregio della facciata di una villa a Roma, costituito da piastrelle trattate a lustri metallici ove sono raffigurati rami ricurvi su cui strisciano delle lumache. Anche in questo caso la decorazione ceramica, s'inserisce su una struttura architettonica tradizionale, rimodernata secondo le linee ornamentali del tempo. A Borgo San Lorenzo l'edificio pi\u00f9 riccamente decorato \u00e8 la casa del cugino Chino Chini, costruita intorno al 1923. Nella parte esterna ci sono numerose piastrelle a motivi geometrici mentre l'interno ci fornisce esempi molto pi\u00f9 interessanti, di materiale per rivestimento del tutto sconosciuto.\nAl piano superiore c'\u00e8 un caminetto rivestito di piastrelle gialle e rosse con rose, granchi e spirali in leggero rilievo e una stanza da bagno con rivestimento in maiolica di notevole interesse, anche se la qualit\u00e0 dei decori \u00e8 lontana dai raffinati esempi dell'Arte della Ceramica. L'importanza di questo bagno sta soprattutto nel fatto che esso costituisce forse l'unico esempio a noi rimasto nelle realizzazioni della Manifattura per questo genere di ambienti.\nSempre all'interno della casa di Chino si trovano interessanti pannelli in maiolica, come quello dai delicati motivi floreali, situato su una parete della scala di accesso al secondo piano o sotto i davanzali delle finestre. Di particolare rilievo \u00e8 il pavimento della sala centrale del pianterreno, in gr\u00e8s policromo, dove Galileo, ispirandosi al Vasari, ha raffigurato la nascita di Venere.\nEdifici termali.\nL'opera della Manifattura Chini non \u00e8 stata richiesta solo per la decorazione di abitazioni civili ma anche per impianti pubblici, come il rivestimento in gr\u00e8s delle Terme Berzieri a Salsomaggiore. Su progetto dell'architetto Ugo Giusti, la loro costruzione inizi\u00f2 poco prima dello scoppio della Grande Guerra per terminare poi nel 1922 circa. Per la manifattura si tratt\u00f2 di un lavoro colossale, tanto che per far fronte a questo impegno, si dovettero ingrandire le sue strutture, ampliando i forni.\nLa decorazione ricopre quasi tutto l'edificio, con sobriet\u00e0 per quanto riguarda gli ambienti destinati alle cure, rivestiti con piastrelle color avorio e listelli dorati e con ricchezza negli ambienti mondani come il bar, il salone centrale e lo scalone dove si trova il grande affresco di Galileo.\nTali zone sono rivestite da piastrelle e listelli di vario tipo, con volute, intrecci, ovali e dorature. Lo stesso genere di decorazione si ritrova anche all'esterno ma arricchito da altri elementi, come i grandi tondi, marmorizzati nelle parti superiori. I tetti e le cupole sono ricoperti di tegole smaltate sempre prodotte dalla Manifattura, oltre ad avere un valore storico, poich\u00e9 racchiude le linee artistiche e il costume del secondo decennio del Novecento.\nIniziate nel 1913 e portate a termine dieci anni pi\u00f9 tardi, hanno permesso di conservare la documentazione nel cambiamento dell'arte, dovuto anche alla grande guerra. Senza dubbio il complesso Berzieri rappresenta per la sua monumentale decorazione oggetto di studio interessante per la storia della ceramica.\nNello stabilimento Terme Tamerici di Montecatini Terme (PT), di notevole qualit\u00e0 \u00e8 il pannello che fa da contorno alla fonte Giulia, in esso sono rappresentati dei pesci che nuotano tra frondosi rami, con pigne, nei toni del verde. Il festone \u00e8 poi inserito in una decorazione geometrica con pavoni e girali.\nAnche i pannelli ai lati dell'ingresso dello stabilimento ove si denota l'influenza delle opere del klimt, sono particolari, ora ricoperti da una patina biancastra a causa dei sali sprigionati dalla sorgente. Interessante \u00e8 anche il pavimento del portico d'ingresso, realizzato in gr\u00e8s con decori in blu cobalto geometrici tali da spezzare la superficie, mentre nel pannello centrale datato 1910 vi \u00e8 una decorazione di putti avvolti da sinuosi nastri che sorreggono una ghirlanda con la scritta \u201csalve\u201d.\nNell'interno delle terme Tamerici, interessante \u00e8 la sala di mescita, con una ricca decorazione ceramica che oltre i due banchi per la distribuzione dell'acqua termale,interessa sia il pavimento sia parte delle pareti.\nTra le opere realizzate dalla Manifattura Chini anche le maioliche che rivestono la sala bibita dell'antico stabilimento termale di Porretta Terme.\nI decori ceramici per l'edilizia e l'ebanisteria hanno avuto una produzione continua fino agli anni trenta.\nUna notevole interruzione di questo genere di attivit\u00e0 si ebbe, infatti, nel 1936 a causa di una legge che proibiva qualsiasi tipo di ornamento all'esterno degli edifici. Questo fatto caus\u00f2 alla Manifattura un vero collasso economico al punto di dover ridurre al minimo il suo organico.\n\u00c8 comunque fino agli inizi degli anni venti che si ha la maggior produzione di oggetti e piastrelle di tipo originale, negli anni successivi si continuano a ripetere gli stessi modelli prodotti in precedenza.\nChini nel cimitero monumentale della Misericordia dell'Antella.\nGalileo decora nel 1906 la cappella della principessa Carafa di San Lorenzo e con lo zio Leto (1843 - Fosdinovo, 1910) lavora nella cappella dedicata a Santa Matilde, raffigurata nella cupola su commissione della Confraternita di Misericordia che continua nella sua filosofia, immutata finora, di far decorare anche le cappelle destinate a sepolture comuni del suo cimitero.\nNel 1910 lavora nella cappella gentilizia Barocchi e in quella comune dedicata a San Guido; poi, nei primi mesi del 1911, dipinge la cupola d'ingresso con una mirabile simbologia, un capolavoro nel suo genere, disponendo in una doppia corona sedici angeli in gloria, e decora il sottoportico prima di partire per il Siam, affiancando alle pitture le ceramiche appositamente prodotte dalla Manifattura.\nNel 1933 dipinge il cartone preparatorio per il pannello centrale della vetrata destinata alla cappella comune dedicata a San Benedetto. Torna a lavorare a Antella nel 1946 per seppellire la giovane figlia Isotta e per dipingere le \"Pie donne ai piedi della Croce\" all'altare della cappella dedicata a San Silvestro che raffigura nella lunetta d'ingresso. Dieci anni dopo la stessa cappella accoglie anche le sue spoglie.\nChini alla corte del Re del Siam.\n\"Riguardo al contratto con il Signor Chini pittore, per decorare il Palazzo del Trono Ananta Samakhom, ... Lasci\u00f2 a Lei, Chao Phraya Yommaraj, di aggiungere qualsiasi cosa Lei pensi che vada bene per il contratto. Ma l'autorizzazione ad assumere il pittore Chini \u00e8 confermata...\" (Lettera datata il 28 luglio 1910, da re Chulalongkorn al ministro dei Lavori Pubblici).\nNel Siam Chini prima di accingersi al suo lavoro, aveva dovuto compiere vari sondaggi di carattere tecnico, dal clima ambientale alla resistenza delle terre colorate, portando dall'Italia materiale necessario a garantire la conservazione nel tempo dei suoi affreschi.\nInsieme ai colleghi italiani a Bangkok fece una serie di escursioni nei luogi in cui la presenza di monumenti artistici poteva offrire preziosi suggerimenti all'opera che stavano per iniziare. Scopr\u00ec vecchie pagode e templi misteriosamente conservati nella vecchia capitale del Siam, Ayutthaya.\nA capo della comitiva italiana di artisti, ingegneri, architetti, pittori, scultori e altre maestranze, fu l'ingegner Carlo Allegri cui si deve, in oltre vent'anni di lavoro compiuto nel Siam, il pi\u00f9 grande innesto di caratteri architettonici e artistici occidentali nell'oriente del tempo. Molto di quel marmo con cui si sono costruite pagode, monasteri, palazzi e ville residenziali, durante gli anni della modernizzazione Siamese, provengono dall'Italia.\nIl nuovo palazzo del Trono, Ananta Samakhom, realizzato in cemento armato rivestito dal marmo, (progetto architettonico di Mario Tamagno e Annibale Rigotti) sorse per volere del re in una nuova estensione urbanistica di Bangkok e voluto non sulle regole dell'architettura orientale, ma in quella occidentale, ispirato alle linee severe del neoclassicismo romano.\nGli affreschi eseguiti da Galileo Chini nella vasta sala del Trono, dalla cupola che si eleva per oltre cinquanta metri alle lunette, rievocano i momenti significativi dei sei ultimi re del Siam (dal Settecento al Novecento) immortalandoli nella storia, compreso il re Chulalongkorn Rama V, (1868-1910), che aveva concepito l'idea del palazzo e che durante il suo regno si era distinto per significative riforme sociali attuate nel paese, inclusa anche l'abolizione della schiavit\u00f9.\nLa predilezione del re del Siam per gli artisti italiani si lega ai suoi soggiorni in Italia del 1897, quando re Chulalongkorn fece visite ufficiali a tutti gli Stati europei con l'Italia come la prima tappa. Durante il soggiorno in Italia, acquist\u00f2 opere d'arte alla Biennale di Venezia, e a Firenze commission\u00f2 i pittori e scultori ritrattisti pi\u00f9 noti in quegli anni, tra cui Edoardo Gelli, Michele Gordigiani, Cesare Fantacchiotti e Raffaello Romanelli, una serie di ritratti della famiglia reale ancor oggi conservati nella collezione della Real Casa Thailandese.\nDurante l'ultimo viaggio in Europa nel 1907, re Chulalongkorn ritorn\u00f2 alla VII Biennale di Venezia, dove Galileo Chini aveva decorato la \"Sala del Sogno\". Non si \u00e8 trovata nessuna testimonianza dell'incontro tra il Re del Siam e l'esponente del liberty in tale occasione. Infatti, i contatti vennero sviluppati alcuni anni dopo, quando finalmente \"Il Governo di S.M. il Re del Siam d\u00e0 al Prof. Galileo Chini che accetta l'incarico di eseguire per il prezzo di franchi centocinquantamila (Fr. 150.000) tutte le decorazioni, affreschi e pitture che dovranno decorare le sale del THRONE HALL, che si sta ora erigendo a Bangkok...\" (Convenzione fra il governo di Sua Maest\u00e0 il Re del Siam e il Prof. Galileo Chini, 17 ottobre 1910).\nLa Sala del Trono, decorata dall'esponente del liberty italiano, venne usata come la prima sede del parlamento Thailandese, ma poi rimase chiuso dal pubblico per parecchi anni. Dopo essere stato sede museale, dal 2017 \u00e8 stato di nuovo chiuso al pubblico.\nChini e l'opera.\nGalileo Chini aveva arricchito le sue conoscenze orientali, anche con un breve sguardo all'antica terra dei faraoni, quando nel viaggio in nave per il Siam, per traversare il canale di Suez dovendo scendere a porto Said o a Suez, era possibile visitare il Cairo, ammirare la Sfinge e le piramidi e ripartire con la nave da uno dei due porti da dove aveva fatto scalo.\nCos\u00ec Chini a distanza di tempo prov\u00f2 l'entusiasmo per l'Egitto trasmesso dal padre, quando si era recato a sua volta in quel paese, in occasione dell'esecuzione della prima \u201cAida\u201d al Cairo, inviato come elemento dell'orchestra di Verdi, in qualit\u00e0 di suonatore di flicorno.\nChi meglio di Chini dopo il soggiorno orientale poteva creare le scene per Turandot, la tragica opera d'amore incompiuta da Giacomo Puccini, in esse Chini diede il meglio di s\u00e9, ma Puccini non pot\u00e9 ammirare le scene dell'amico e ascoltare la sua Turandot diretta da Toscanini alla Scala il 25 aprile 1926, perch\u00e9 realizzata a circa due anni dalla sua morte.\nIl raggiungimento di certi effetti e suggestioni, sia in opere di pittura sia nelle composizioni a carattere decorativo, aveva subito rivelato in Galileo una tendenza alla scenografia, alla fantasia che si legava ai caratteri propri del teatro, alla scena, a quel fondo magico, all'ambiente, al costume e al suono. L'attivit\u00e0 scenografica di Chini inizia nel 1908 e si conclude nel 1937, non \u00e8 lineare e continua, l'artista lavora inizialmente solo per il teatro di prosa e scopre l'opera lirica solo nel 1917 accanto a Giacomo Puccini. Dal 1901 al 1910 \u00e8 il decoratore pi\u00f9 ricercato, lavora ovunque e per committenza, come un artista del Rinascimento.\nProgettando padiglioni e mostre con spirito artigianale e con una visione multidisciplinare delle Arti, gli viene di conseguenza quasi naturale accostarsi alla messinscena di un testo per il Teatro.\nLo sfondo teatrale, le quinte di scena, gli attrezzi, gli arredi, i costumi, erano divenuti per lui, niente di pi\u00f9 facile, poich\u00e9 ogni giorno affrescava scene sulle pareti di ville e palazzi o costruiva e smontava padiglioni per esposizioni di poche settimane o giorni. Il teatro era per lui una nuova sfida da vincere.\nGalileo Chini ha trentatr\u00e9 anni quando Sem Benelli l'amico fraterno pi\u00f9 giovane di quattro anni, con il quale aveva gi\u00e0 lavorato a Firenze in un'impresa di mobili, lo chiama a realizzare scenografie per i suoi drammi.\n\u00c8 il 1908. Inizia cos\u00ec un sodalizio artistico che non ha uguali nel teatro italiano di questo secolo. Il pittore diventer\u00e0 subito l'unico scenografo di tutte le prime rappresentazioni dei testi di Benelli e con lui lavorer\u00e0 anche se con lunghi intervalli fino al 1930, tra Milano, Roma e Torino ma mai a Firenze la sua citt\u00e0. Nel 1909 Galileo Chini, per il teatro Argentina di Roma aveva curato le scene del \u201cSogno di una notte di mezza estate\u201d, in occasione delle celebrazioni di Shakespeare. Il 16 aprile 1909 per il team di Benelli segue la messinscena della \u201cCena delle beffe\u201d nel suddetto teatro, nello stesso anno in cui, sempre a Roma era stato nominato professore di Decorazione pittorica all'Accademia.\nChini cur\u00f2 anche l'edizione parigina della \u201cCena delle Beffe\u201d per le cui scene Sem Benelli teneva moltissimo che fossero da lui eseguite.\nSempre nel 1910 Chini prepara la messinscena dell'\u201dAmore dei tre re\u201d dell'amico Benelli e \u201dOrione\u201d di Morselli. Anche nel campo scenografico Chini riesce a immettere nella tradizione ottocentesca quei caratteri del Liberty che alleggeriscono il barocchismo di tanti sfondi. Con estrema innocenza e fantasia, l'artista svela il ricorso alle sue origini di decoratore e di affreschista, trasformando in racconto gli elementi tecnici da lui usati.\nPassando dagli interni sfarzosi della Firenze dei Medici per i lavori teatrali di Sem Benelli, ai paesaggi semplici e realistici dei melodrammi pucciniani, Galileo Chini riesce a conferire a ciascun lavoro un carattere stilistico diverso.\nEgli era felice di donare per il godimento degli altri, artisti, compositori e pubblico.\nLa febbre del teatro aveva preso anche lui che si appassionava alle cose vecchie e alle novit\u00e0, passando da Sem Benelli a Shakespeare, da Rossini a Puccini.\nLa sua attivit\u00e0 in campo teatrale lo porter\u00e0 a frequentare autori e artisti diversi. Nella sua \u201cCasa delle Vacanze\u201d da lui cos\u00ec denominata, l'abitazione sita in Fossa dell'Abate, ora Lido di Camaiore (LU), egli ospiter\u00e0 in semplicit\u00e0, dall'amico Giacomo Puccini ai vari pittori e scultori del tempo, tra cui Sem Benelli, Pizzetti e altri."}
{"id": "67925", "revid": "1226", "url": "https://it.wikipedia.org/wiki?curid=67925", "title": "Cognitivismo", "text": ""}
{"id": "67928", "revid": "247222", "url": "https://it.wikipedia.org/wiki?curid=67928", "title": "Regola di Horner", "text": "La regola di Horner o, pi\u00f9 correttamente, l'algoritmo di Horner \u00e8 un algoritmo inventato da William George Horner che permette di valutare un polinomio\nsvolgendo formula_2 addizioni e formula_2 moltiplicazioni, anzich\u00e9 le formula_2 addizioni e formula_5 moltiplicazioni richieste con il metodo di valutazione tradizionale. Esso \u00e8 quindi particolarmente adatto qualora si ricerchino radici reali di equazioni polinomiali con metodi iterativi.\nCalcolo del valore di un polinomio e delle sue derivate prima e seconda.\nIl polinomio formula_6 pu\u00f2 infatti essere scritto nella forma:\nPertanto, il valore di tale polinomio si pu\u00f2 calcolare sfruttando la definizione ricorsiva:\nin cui formula_10.\nIl metodo di Horner permette di calcolare con meno operazioni anche la derivata prima e la derivata seconda di formula_11.\nA tal fine, si introduca il concetto di \"polinomio ridotto\" formula_12:\ncon formula_14, formula_15, formula_16 e formula_17 generico punto.\nSviluppando in serie di Taylor formula_18 nell'intorno del generico punto formula_17, si ricava, dopo alcuni passaggi algebrici:\nnella quale formula_21, formula_22 e formula_16.\nAnalogamente per la derivata seconda, riscrivendo il polinomio ridotto a partire da formula_24, si ottiene:\ncon formula_26, formula_27 e formula_28.\nApplicazione al calcolo delle radici reali di un polinomio.\nNote le approssimazioni delle radici reali di formula_11, \u00e8 possibile, attraverso l'applicazione ricorsiva della definizione di polinomio ridotto, determinare il valore delle radici di formula_11 con precisione arbitraria.\nPer fare ci\u00f2:\nSi osservi che il metodo consente di ottenere un'approssimazione delle radici di formula_11 a causa degli errori di arrotondamento che si commettono nel calcolo. Per ridurre tali errori si suggerisce generalmente di determinare le radici considerando l'ordine crescente dei loro valori assoluti ed, eventualmente, di utilizzare le soluzioni ottenute come soluzioni di partenza per riapplicare il metodo iterativo (bisezione, tangenti, secanti o regula falsi) direttamente al polinomio formula_11."}
{"id": "67931", "revid": "1005847", "url": "https://it.wikipedia.org/wiki?curid=67931", "title": "Enrico Mol\u00e8", "text": "Biografia.\nFu Ministro dell'Alimentazione nel Governo Parri (21 giugno 1945 - 10 dicembre 1945) e Ministro della Pubblica Istruzione nel primo Governo De Gasperi I (10 dicembre 1945 - 1\u00ba luglio 1946), nelle file del Partito Democratico del Lavoro.\nEra stato gi\u00e0 candidato Deputato al Parlamento nel 1919., eletto nel 1921 con una elezione annullata, poi nel 1923, fu tra i deputati dichiarati decaduti nel 1927 per l\"Aventino\" Nel 1948 fu poi Senatore della Repubblica come senatore di diritto , fu eletto vicepresidente del Senato.\nNel 1944 fond\u00f2 a Roma il quotidiano \"L'Indipendente\", di cui fu anche direttore ed editorialista.\nFece parte della Massoneria. \nVita privata.\nConiugato con la cantante lirica greca Josephine Calleja \u00e8 il padre della deputata Elsa Mol\u00e8."}
{"id": "67932", "revid": "9", "url": "https://it.wikipedia.org/wiki?curid=67932", "title": "Mohammad Reza Pahlevi", "text": ""}
{"id": "67934", "revid": "1226", "url": "https://it.wikipedia.org/wiki?curid=67934", "title": "Giovanni Belzoni", "text": ""}
{"id": "67935", "revid": "1226", "url": "https://it.wikipedia.org/wiki?curid=67935", "title": "Giovanbattista Belzoni", "text": ""}
{"id": "67936", "revid": "77358", "url": "https://it.wikipedia.org/wiki?curid=67936", "title": "Maria madre di Ges\u00f9", "text": ""}
{"id": "67937", "revid": "1282301", "url": "https://it.wikipedia.org/wiki?curid=67937", "title": "Guerra di Crimea", "text": "La guerra di Crimea fu un conflitto combattuto dal 4 ottobre 1853 al 1\u00ba febbraio 1856 fra l'Impero russo da un lato e un'alleanza composta da Impero ottomano, Francia, Gran Bretagna e Regno di Sardegna dall'altro. Il conflitto ebbe origine da una disputa fra Russia e Francia sul controllo dei luoghi santi della cristianit\u00e0 in territorio ottomano.\nQuando la Turchia accett\u00f2 le proposte francesi, la Russia nel luglio 1853 la attacc\u00f2. La Gran Bretagna, temendo l'espansione russa verso il Mediterraneo, si un\u00ec alla Francia ed entrambe si mossero per difendere la Turchia, dichiarando guerra alla Russia nel marzo del 1854. L'Austria appoggi\u00f2 politicamente le potenze occidentali e il Regno di Sardegna, nel timore che la Francia si legasse troppo all'Austria, nel gennaio 1855 invi\u00f2 un contingente militare al fianco dell'esercito anglo-francese dichiarando a sua volta guerra alla Russia.\nIl conflitto si svolse soprattutto nella penisola russa di Crimea, dove le truppe alleate misero sotto assedio la citt\u00e0 di Sebastopoli, principale base navale russa del mar Nero. Dopo vani tentativi dei russi di rompere l'assedio (battaglie di Balaklava, di Inkerman, della Cernaia) e l'attacco finale degli alleati, Sebastopoli fu abbandonata dai difensori il 9 settembre 1855, portando alla sconfitta della Russia.\nIl Congresso di Parigi del 1856 stabil\u00ec le condizioni di pace, avvicinando politicamente il Regno di Sardegna alla Francia e favorendo quel processo di intese che porter\u00e0 nel 1859 alla seconda guerra di indipendenza.\nIl contesto e gli antefatti.\nDopo il periodo di gravi disordini e rivoluzioni del 1848-1849, segu\u00ec il tempo della pace europea. Il suo simbolo fu la Grande esposizione di Londra del 1851. L'Austria e la Prussia erano in discreti rapporti e collaboravano al mantenimento della Confederazione germanica, mentre, nello stesso 1851 in Francia Luigi Napoleone annullava la costituzione per poi assumere i pieni poteri. Quasi contemporaneamente anche l'Austria revocava la costituzione, dando cos\u00ec la sensazione che la reazione avesse alla fine trionfato e che le logiche del Congresso di Vienna e della Santa Alleanza si fossero ristabilite.\nInoltre, Luigi Napoleone, non contento della carica di principe presidente, il 2 dicembre 1852 si proclam\u00f2 imperatore dei francesi. Egli, per\u00f2, con il titolo di Napoleone III, emulo dello zio Napoleone Bonaparte, si consider\u00f2 insoddisfatto dell'assetto dell'Europa, cominciando a mettere in pericolo la stabilit\u00e0 del continente.\nLa disputa sui Luoghi santi.\nGi\u00e0 durante il corso del 1852, nel Vicino Oriente, si era delineata una situazione di crisi. Nella sua ricerca di prestigio e per favorirsi l'appoggio dei clericali francesi, Luigi Napoleone appoggi\u00f2 la pretesa dei monaci cattolici di controllare i Luoghi Santi. Ci\u00f2 lo mise in contrasto con lo zar Nicola I di Russia che aveva analoghe aspirazioni per i componenti della sua Chiesa ortodossa. Ne segu\u00ec un periodo di tensione che si concluse alla fine del 1852 con la notizia che l'Impero ottomano (minacciato dalla flotta francese) cedeva all'iniziativa di Luigi Napoleone.\nFu una vittoria diplomatica della Francia e Nicola I, per riscattarsi, invi\u00f2 alla fine di febbraio del 1853 nella capitale dell'Impero ottomano, Costantinopoli, una missione speciale guidata dal principe Aleksandr Sergeevi\u010d Men\u0161ikov. Costui chiese ai turchi il protettorato russo su tutte le popolazioni ortodosse dell'impero ottomano, basandosi arbitrariamente sul Trattato di K\u00fc\u00e7\u00fck Kaynarca del 1774, che in realt\u00e0 non prevedeva alcun diritto di protezione. Il tutto fu accompagnato da voci di mobilitazione dell'esercito in Russia meridionale e da una imponente parata della flotta di Sebastopoli.\nNapoleone III non pot\u00e9 resistere alla provocazione e la flotta francese ebbe l'ordine di raggiungere l'isola greca di Salamina. I turchi d'altro canto resistevano alle richieste di Men\u0161ikov che, il 21 maggio 1853, lasci\u00f2 Costantinopoli assieme al personale diplomatico russo. L'azione di Men\u0161ikov mut\u00f2 la politica della Gran Bretagna. Il 2 giugno, infatti, su disposizione del Primo ministro conservatore Aberdeen, la flotta inglese fu inviata al largo dei Dardanelli, dove pochi giorni dopo fu raggiunta dalla flotta francese.\nI russi entrano nei principati danubiani.\nNicola I era sicuro di essere appoggiato, almeno diplomaticamente, dall'Austria e dalla Prussia e, nello stesso tempo, non considerava reali i pericoli di una mobilitazione delle flotte di Francia e Gran Bretagna. Egli continu\u00f2 cos\u00ec ad alimentare la crisi e il 2 luglio 1853 il suo esercito attravers\u00f2 il fiume Prut per occupare i principati danubiani di Moldavia e Valacchia, vassalli dell'Impero ottomano. L'esercito turco ripieg\u00f2 senza combattere fino al Danubio.\nA questo punto l'Austria, che dipendeva per il suo commercio estero dal Danubio, si allarm\u00f2 per l'atteggiamento russo e il suo ministro degli Esteri Karl Buol present\u00f2 alla Russia delle nuove concessioni ai cristiani, stabilite da Austria, Prussia, Francia e Gran Bretagna, alle quali poteva sottostare la Turchia senza pericolo per la sua indipendenza. Quest'ultima, d'altro canto, il 20 luglio 1853, offriva ai russi di impegnarsi a mantenere in perpetuo le concessioni gi\u00e0 fatte ai cristiani. Napoleone III per\u00f2 insistette affinch\u00e9 la disputa rimanesse fra la Russia e la Francia, per cui la nota di Buol stabil\u00ec che il governo turco non avrebbe mutato le condizioni dei cristiani \u00absenza previ accordi con i governi di Francia e Russia\u00bb. Il ministro degli Esteri russo Karl Nessel'rode accett\u00f2 la nota il 5 agosto. I turchi invece si dimostrarono insoddisfatti e, alla fine, la rifiutarono.\nAnsioso di dimostrare che la Russia aveva vinto la disputa diplomatica, Nessel'rode il 7 settembre 1853 dichiar\u00f2 che la nota di Vienna dava alla Russia la protezione delle popolazioni ortodosse turche. Questa interpretazione forzata irrit\u00f2 Francia e Gran Bretagna, che tra il 22 e il 23 settembre decisero che le loro flotte avrebbero attraversato lo stretto dei Dardanelli. A questo punto, il 4 ottobre, la Turchia, che si sentiva sempre pi\u00f9 spalleggiata dalle due potenze occidentali, dichiar\u00f2 guerra alla Russia. Quattro giorni dopo il governo inglese respinse il progetto diplomatico di Buol e ordin\u00f2 alla sua flotta di raggiungere Costantinopoli. Quando le navi inglesi e francesi arrivarono nel porto della capitale ottomana la Turchia ruppe gli indugi e attacc\u00f2, il 23 ottobre, i russi sul Danubio.\nLa guerra sul Danubio e nel Mar Nero (ottobre 1853 - luglio 1854).\nDopo la dichiarazione di guerra della Turchia alla Russia, l'esercito ottomano (uno dei pi\u00f9 antiquati d'Europa) occup\u00f2 Calafat, sul Danubio, il 28 ottobre 1853. L'armata turca, al comando di Omar Pasci\u00e0, si trincer\u00f2 quindi lungo il corso del fiume e attese la reazione del comandante russo Michail Dmitrievi\u010d Gor\u010dakov, che il 4 novembre, con 9.000 soldati, attacc\u00f2 senza successo i 3.000 turchi trincerati ad Olteni\u021ba. A questo primo scontro ne seguirono altri in altre localit\u00e0, come M\u0103cin e Giurgiu, dove i russi fallirono ancora il passaggio del fiume.\nLe navi dello Zar, invece, conseguirono una brillante vittoria nel Mar Nero. Il 30 novembre 1853, infatti, la flotta dell'ammiraglio Pavel Stepanovi\u010d Nachimov sorprese nel porto di Sinope una squadra turca di 12 vascelli da guerra e la annient\u00f2. Le fortificazioni di Sinope non erano allertate e, favorite dalla nebbia, le navi russe compirono una strage: perirono negli incendi dai 4.000 ai 5.000 marinai turchi e durante le sei ore della battaglia anche alcune zone della citt\u00e0 andarono distrutte.\nIl \u201cmassacro di Sinope\u201d colp\u00ec sensibilmente l'opinione pubblica occidentale. Ci\u00f2 consent\u00ec ai governi di Francia e Gran Bretagna di far passare il Bosforo alle loro flotte, che il 4 gennaio 1854 entrarono nel Mar Nero a protezione delle navi turche. Otto giorni dopo, al ministro degli Esteri russo Nessel'rode veniva intimato da Londra e Parigi di mantenere la flotta dello Zar ferma a Sebastopoli. Il 27 febbraio le due potenze inviarono un ultimatum alla Russia con la richiesta di ritirarsi dai principati danubiani. Al rifiuto russo si profil\u00f2 con chiarezza il loro intervento nella guerra.\nNei principati danubiani intanto, dopo aver subito un'altra sconfitta a Cetate il 5 gennaio, i russi tre giorni dopo riuscirono a passare il Danubio presso la foce (in Dobrugia), per fermarsi un centinaio di chilometri pi\u00f9 a sud di fronte al Vallo di Traiano utilizzato dai turchi a scopo difensivo.\nLa Francia e la Gran Bretagna entrano in guerra.\nLa situazione internazionale era la seguente: lo zar Nicola I di Russia aveva bisogno di una Turchia docile per la sicurezza dei suoi confini meridionali, Napoleone III di un successo per consolidare la sua posizione interna, e il governo inglese di una Turchia indipendente e autonoma per la sicurezza del Mediterraneo orientale e dei suoi possedimenti in Asia. A Vienna, intanto, un progetto di alleanza con le due potenze occidentali del ministro degli Esteri austriaco Buol fu sabotato dall'opposizione dei militari, che valutarono la posizione geografica dell'Austria troppo esposta in un eventuale conflitto contro la Russia.\nIl 23 febbraio 1854 (quattro giorni prima dell'ultimatum alla Russia) reparti dell'esercito britannico lasciarono l'Inghilterra. L'11 marzo salp\u00f2 per il Baltico una squadra navale inglese, alla quale segu\u00ec il 19 l'invio di truppe francesi in Turchia e il 20 la partenza di una squadra francese, anch'essa per il Baltico. Tra il 27 e il 28 marzo 1854 la Francia e la Gran Bretagna dichiararono guerra alla Russia e il 10 aprile stipularono un'alleanza limitata (come era d'uso all'epoca) al conflitto che in quel momento le vedeva coinvolte.\nL'assedio di Silistra e l'arrivo degli alleati in Bulgaria.\nConstatati gli scarsi risultati ottenuti nei principati danubiani, durante l'inverno lo zar Nicola I sostitu\u00ec il comandante Gor\u010dakov con il generale Ivan F\u00ebdorovi\u010d Paskevi\u010d.\nCostui decise di conquistare la citt\u00e0 di Silistra a 75\u00a0km a ovest del Vallo di Traiano, dietro al quale si trinceravano i turchi. L'assedio cominci\u00f2 il 14 aprile 1854 e in tre settimane la citt\u00e0, sulla sponda destra del Danubio, fu completamente circondata. La guarnigione turca contava fra gli 8.000 e i 12.000 uomini, mentre le truppe assedianti da 30.000 passarono gradualmente a 50.000 unit\u00e0. I bombardamenti e gli assalti russi si susseguirono alternativamente per settimane.\nLe truppe alleate (di Francia e Gran Bretagna) erano intanto sbarcate a Gallipoli. Napoleone III ordin\u00f2 al comandante del corpo di spedizione francese, Armand de Saint-Arnaud di prendere contatti con il suo omologo britannico, il generale FitzRoy Somerset Raglan, e con il comandante turco Omar Pasci\u00e0, per sostenere al meglio le forze ottomane in Bulgaria. Durante il colloquio, i tre comandanti decisero che il contingente anglo-francese sarebbe sbarcato a Varna per sostenere il fianco destro dello schieramento turco. Le operazioni di imbarco dalla Turchia cominciarono il 28 maggio.\nQuando il corpo di spedizione alleato arriv\u00f2 a Varna l'assedio di Silistra era al culmine, i russi lanciavano un attacco dopo l'altro, ma senza successo. Essi erano gi\u00e0 con sei settimane di ritardo rispetto ai tempi di espugnazione previsti da Paskevi\u010d, il quale, l'8 giugno, rimise nelle mani di Gor\u010dakov il comando dell'armata. Il 22 i russi tentarono l'assalto finale, invano. Lo stesso Gor\u010dakov fu ferito nei combattimenti e il giorno dopo gli assedianti abbandonarono Silistra iniziando la ritirata a nord del Danubio.\nIl 7 luglio le forze turche attaccarono i russi a Giurgiu. L'armata di Gor\u010dakov si ritir\u00f2 ancora verso nord, attraverso Bucarest, e abbandon\u00f2 i principati danubiani ripassando il fiume Prut il 28 luglio 1854.\nIl fronte russo-turco del Caucaso.\nI turchi, prima ancora della dichiarazione di guerra alla Russia, effettuarono incursioni attraverso il confine orientale della Georgia e dell'Armenia. Nell'agosto 1853 subirono per\u00f2 una sconfitta presso il forte di Bayazid e i russi avanzarono in Anatolia, su Kars. Solo l'offensiva dei ribelli mussulmani dell'Imam Shamil dal Caucaso in direzione di Tbilisi distolse le truppe dello Zar dall'avanzare ancora, consentendo ai turchi di riprendersi.\nIn ottobre le truppe ottomane occuparono la fortezza di frontiera russa di San Nicola, in Georgia, mentre Shamil conseguiva ulteriori successi nella zona di Tblisi. Da Kars i turchi tentarono allora un'offensiva verso Alexandropol (oggi Gyumri), ma furono sconfitti a Akhaltsikhe e a Ongusli, presso Kars. Senza che uno dei due avesse prevalso sull'altro, alla fine di novembre entrambi gli schieramenti tornarono nei loro acquartieramenti, in attesa della buona stagione.\nNell'estate 1854 la campagna riapr\u00ec con la cattura da parte delle forze navali anglo-turche di due forti russi sulla sponda orientale del Mar Nero: Sukhom Kaleh e Redout Kaleh. Alcune altre posizioni furono catturate da Shamil e dai suoi \"basci-buzuk\". Il 29 luglio i turchi furono di nuovo sconfitti al confine e i russi si aprirono un varco verso Erzurum. Pi\u00f9 a est, a Kars, il 7 agosto la guarnigione turca fu attirata fuori dalle mura e battuta dalla cavalleria russa. Tuttavia, grazie all'arrivo di rinforzi (da Trebisonda e Batum) e a Shamil, che con 20.000 uomini minacci\u00f2 Tblisi dai monti del Daghestan, i turchi si ripresero e i russi furono fermati e costretti a ritirarsi.\nLa guerra nel Mar Baltico (marzo - dicembre 1854).\nL'11 marzo 1854, ancora prima dell'inizio delle ostilit\u00e0, una squadra navale britannica salp\u00f2 per il Mar Baltico al comando dell'ammiraglio Charles John Napier. Poich\u00e9 la maggior parte delle navi era schierata in Mediterraneo, la squadra del Baltico era composta inizialmente da sole 15 unit\u00e0 e aveva come meta il Golfo di Finlandia (che con la Finlandia apparteneva allo Zar). Qui la flotta russa era presente con una cinquantina di navi e numerose piccole imbarcazioni. Il 12 aprile la squadra di Napier salp\u00f2 da Copenaghen e, in attesa che il tempo migliorasse, attracc\u00f2 a Stoccolma, dove l'ammiraglio inglese si incontr\u00f2 con il re Oscar I di Svezia al quale chiese, senza successo, di rompere la sua neutralit\u00e0.\nCome previsto dai piani operativi, dopo aver attaccato il naviglio mercantile e alcuni depositi costieri russi a maggio, gli alleati decisero di catturare la fortezza di Bomarsund, nelle Isole \u00c5land. Le forze disponibili per l'operazione anfibia consistevano principalmente in 10.000 soldati francesi comandati dal generale Achille Baraguey d'Hilliers.\nLo sbarco, al quale parteciparono anche alcuni reparti inglesi, fu effettuato poco a nord della fortezza l'8 agosto 1854. Il 13 il bombardamento anglo-francese ebbe inizio e nei giorni seguenti i soldati alleati conquistarono le posizioni principali. La fortezza di Bomarsund si arrese senza condizioni, e le isole \u00c5land furono offerte alla Svezia, che le rifiut\u00f2.\nDiversamente, Napier giudic\u00f2 impossibile attaccare sia la fortezza di Kron\u0161tadt, di fronte a San Pietroburgo, sia quella di Suomenlinna (Sveaborg) al largo di Helsinki. Per questo, il 22 dicembre, fu richiamato in patria dall'ammiragliato britannico.\nLa prima fase delle operazioni in Crimea (giugno - dicembre 1854).\nLa decisione di attaccare Sebastopoli fu presa quasi interamente dal ministro della Guerra britannico Newcastle. Costui, il 28 giugno 1854 invi\u00f2 al comandante del corpo di spedizione inglese, Raglan, una lettera privata nella quale scriveva che il governo presieduto da Aberdeen era dell'opinione che appena i francesi fossero stati pronti si poteva porre sotto assedio Sebastopoli.\nIl corpo di spedizione inglese di stanza a Varna era composto dalle seguenti unit\u00e0:\nD'accordo con l'alleato, Napoleone III telegraf\u00f2 al generale Saint-Arnaud ordinandogli di prepararsi ad imbarcare gli uomini a Varna.\nIl corpo di spedizione francese comprendeva inizialmente le seguenti unit\u00e0:\nDopo numerose difficolt\u00e0 dovute a casi di colera e al maltempo, il 7 settembre 1854 il contingente anglo-franco-turco salp\u00f2 da Varna. Sette giorni dopo, Il 14, iniziarono le operazioni di sbarco in Crimea nel golfo di Kalamitskij presso Eupatoria, ad una cinquantina di chilometri a nord di Sebastopoli. Non ci fu alcuna reazione dei russi e il 19 gli alleati cominciarono a marciare verso sud. Solo nel pomeriggio ci fu un primo contatto con il nemico e la mattina dopo fu chiaro che i gli uomini dello Zar si erano schierati sulla difensiva dietro il corso del fiume Alma.\nLa battaglia dell'Alma.\nAttendeva gli alleati dietro il fiume Alma il 20 settembre 1854 un'armata guidata dal comandante supremo delle forze imperiali russe, generale Aleksandr Sergeevi\u010d Men\u0161ikov. Essa era composta da 3 divisioni (16\u00aa, 17\u00aa e 14\u00aa) alle quali si aggiunsero numerose unit\u00e0 minori, fra cui 4 reggimenti di cavalleria (2 di ussari e 2 di cosacchi).\nI russi si opposero all'avanzata nemica sulle alture sopra la sponda meridionale del fiume. Gli alleati, con i francesi che attaccavano sulla destra, presso la foce dell'Alma, e gli inglesi sulla sinistra, furono respinti durante un primo attacco che fu lanciato alle 13. La battaglia prosegu\u00ec e consistette in un violento scontro diretto fra i due schieramenti. La maggior parte dei combattimenti generati dagli alleati fu di iniziativa degli inglesi che attaccarono il fronte principale russo, mentre i francesi assalivano il nemico sul suo fianco sinistro, dalle alture sopra la foce del fiume. La battaglia termin\u00f2 alle 15,40 con i russi che si ritiravano verso Sebastopoli.\nRaglan aveva intenzione di avanzare subito, ma la fanteria era esausta; Saint-Arnaud comunic\u00f2 che non avrebbe potuto inviare fanteria e che le munizioni per l'artiglieria erano esaurite. L'inseguimento fu quindi abbandonato nonostante 12.000 francesi e 6.000 turchi non fossero stati impiegati nella battaglia. Le forze russe coinvolte furono: 42.000 fanti, 6.000 soldati di cavalleria e 80-90 cannoni. I soldati alleati erano invece circa 63.000. Tra morti e feriti i russi persero nella battaglia fra i 5.500 e i 5.700 uomini; gli inglesi circa 2.000 e i francesi circa 1.300.\nL'avvicinamento degli alleati a Sebastopoli.\nL'avanzata degli alleati riprese il 23 settembre 1854. In questo periodo il comandante del corpo di spedizione francese, Saint-Arnaud, si ammal\u00f2 di colera, mentre sull'altro fronte, i russi, dopo la sconfitta dell'Alma si erano ritirati a Sebastopoli. Qui Men\u0161ikov ordin\u00f2 l'affondamento delle navi all'ancora per bloccare l'entrata dal mare agli alleati: i marinai russi sbarcati si aggregarono ai difensori e dalle imbarcazioni vennero recuperati cannoni e munizioni da utilizzare nella difesa della citt\u00e0.\nIl 26 gli inglesi occuparono il piccolo ma importante porto di Balaklava, a sud di Sebastopoli, mentre nel campo francese il generale Canrobert aveva preso il posto di Saint-Arnaud malato che, mentre gli alleati raggiungevano la periferia di Sebastopoli, fu imbarcato in gravi condizioni per tornare in patria. Non riusc\u00ec per\u00f2 mai a rivedere la Francia, poich\u00e9 mor\u00ec durante il viaggio il 29 settembre 1854.\nI russi, intanto, approfittando dell'attendismo alleato e coordinati dal colonnello del genio \u0116duard Totleben, rinforzarono le difese di Sebastopoli. La causa del ritardo alleato era dovuta alla cautela francese e alla convinzione dell'esperto in fortificazioni britannico, il generale John Fox Burgoyne, che prima dell'assalto le difese dovevano essere indebolite dall'azione dell'artiglieria pesante.\nFatto sta che le difese di Sebastopoli dal giorno in cui gli alleati le raggiunsero al 6 ottobre si rafforzarono notevolmente. Solo alle 6,30 del 17 ottobre, inizi\u00f2 il primo bombardamento della citt\u00e0. La risposta dell'artiglieria russa fu immediata ed ebbe come conseguenza la distruzione di un deposito di munizioni francese con una spaventosa esplosione. Da parte alleata ci fu anche il mancato coordinamento con la flotta. Cessato lo scontro, nonostante i danni provocati dai cannoni inglesi, i risultati del bombardamento alleato furono modesti e nessun assalto ebbe luogo.\nLa battaglia di Balaklava.\nIl porto di Balaklava, occupato con facilit\u00e0 dagli inglesi il 26 settembre 1854, era diventato la principale base logistica degli alleati e il comandante russo Men\u0161ikov decise di aprirsi un varco nelle difese nemiche per occuparlo. Egli concentr\u00f2 quindi un contingente di circa 20.000 uomini a nord-est del porto, nella zona del villaggio di Chorgun.\nLe unit\u00e0 russe al comando del generale Pavel Liprandi, passato il fiume Cernaia, alle 5 del 25 ottobre occuparono le colline di Kamara piazzandovi 30 cannoni. Nella prima fase della battaglia i russi occuparono anche le colline di Fedyukhin e la strada d'altura di Vorontsov, di modo da avere il controllo sia della cosiddetta \u201cValle Nord\u201d, sia della \u201cValle Sud\u201d, localizzate entrambe a settentrione di Balaklava.\nTuttavia, il progresso dei russi verso Balaklava fu bloccato dagli inglesi che in minoranza numerica si opposero con la Brigata Pesante (\"Heavy Brigade\") e il 93\u00ba Reggimento \"Highlanders\" a due attacchi della cavalleria nemica. A questo punto il comandante britannico Lord Raglan vide dalle colline sopra Sebastopoli i russi rimuovere i cannoni dalla strada di Vorontsov. Ci\u00f2 lo indusse a comandare alla Brigata Leggera di cavalleria (\"Light Brigade\") di attaccarli. Il primo ordine fu poco chiaro e il secondo comport\u00f2 una carica lungo la \u201cValle Nord\u201d diretta contro i cannoni russi, cosicch\u00e9 dei 673 uomini che vi parteciparono il 40% mor\u00ec o rimase ferito (il famoso episodio della \u201ccarica dei 600\u201d).\nAl termine della battaglia, che vide l'impiego anche della cavalleria francese, i russi non riuscirono ad arrivare a Balaklava ma rimasero in possesso della strada di Vorontsov. Questa perdita \u00e8 considerata la causa delle difficolt\u00e0 sugli approvvigionamenti che gli alleati ebbero durante i mesi successivi. In ogni caso i russi si ritirarono oltre il fiume Cernaia all'inizio di dicembre del 1854, lasciando la strada agli inglesi.\nIl giorno dopo la battaglia di Balaklava, il 26 ottobre 1854, Men\u0161ikov dispose una ricognizione armata sul lato dello schieramento alleato opposto a Balaklava. Sulle alture cio\u00e8 che si affacciano sulla foce della Cernaia, presso il centro di Inkerman. L'attacco, che divenne noto come \u201cla piccola Inkerman\u201d (\"Little Inkerman\") fu un successo per i britannici. I russi per\u00f2 raccolsero preziose informazioni sulle forze in campo e una settimana dopo, il 5 novembre, lanciarono un attacco massiccio sulle stesse posizioni che prese il nome di battaglia di Inkerman.\nL'offensiva russa a Inkerman.\nIl piano di Men\u0161ikov, che puntava a liberare Sebastopoli dall'assedio, prevedeva un attacco condotto da due colonne di soldati. La prima proveniente da Sebastopoli con 19.000 uomini e un'altra proveniente dal ponte di Inkerman, sulla Cernaia, con 16.000 uomini. Inizialmente la nebbia rese difficile per entrambi gli schieramenti distinguere gli eventi. La prima fase dur\u00f2 dalle 5,45 alle 7,30 circa, durante la quale gli attacchi russi furono contenuti su tutta la linea. La colonna da Sebastopoli perse il suo comandante (il generale Soimonov) e partecip\u00f2 poco alle fasi successive. Alzatasi la nebbia i russi si trovarono avvantaggiati nell'orientarsi ma divennero facile bersaglio degli ottimi fucilieri inglesi.\nA questo punto il comando russo fu affidato al generale P\u00ebtr Andreevi\u010d Dannenberg (1792-1872) che reiter\u00f2 gli attacchi. Intorno alle 8,30 l'intervento dei francesi sulla destra dello schieramento britannico stabilizz\u00f2 la situazione che stava per diventare critica. Gli inglesi infatti avevano perso circa la met\u00e0 della loro forza impiegata di 4.700 uomini e il comandante della 4\u00aa Divisione George Cathcart che era stato ucciso in battaglia. I russi, invece, disponevano di 8.000 uomini in prima linea, 100 cannoni in batteria e 9.000 soldati di riserva. Messe in campo anche le truppe fresche, gli uomini dello Zar furono quasi sul punto di conquistare il punto cruciale della difesa alleata, l'altura di \"Home Ridge\", ma alla fine furono respinti.\nIl punto di svolta della battaglia ci fu intorno alle 10, quando sul fianco destro dello schieramento alleato arrivarono i cannoni da 18 libbre francesi con 2.000 uomini del generale Bosquet. Fra le 12,00 e le 13,00 gli inglesi contrattaccarono e costrinsero i russi ad abbandonare il campo.\nDelle forze attaccanti di circa 40.000 uomini, i russi persero 10.729 uomini, fra morti, feriti e prigionieri. Gli inglesi ebbero 597 morti e 1.860 feriti; i francesi 130 morti e 750 feriti.\nSebastopoli non fu liberata dall'assedio e si cre\u00f2 una situazione di stallo. La battaglia ebbe conseguenze negative per entrambi gli schieramenti: fece svanire la speranza degli alleati di conquistare Sebastopoli prima dell'inverno, imped\u00ec qualsiasi ulteriore offensiva dei russi, e fiacc\u00f2 lo spirito dei britannici che persero ottimi soldati e ufficiali, la cui qualit\u00e0 non fu recuperata con i rimpiazzi.\nIl ruolo dell'Austria e i \u201cQuattro punti\u201d.\nIn Europa centrale, intanto, il ministro degli Esteri austriaco Buol, dopo aver firmato un accordo di alleanza con la Prussia (20 aprile 1854), determin\u00f2 la sensazione che un ingresso dell'Austria in guerra al fianco di Francia e Gran Bretagna fosse imminente. Buol prese contatti con il ministro degli Esteri francese \u00c9douard Drouyn de Lhuys, conservatore, e ai primi di luglio del 1854 furono redatti i 4 punti che dominarono il corso diplomatico della guerra. I \u201cQuattro punti\u201d, dei quali i primi due erano molto favorevoli all'Austria, dovevano essere accettati dalla Russia affinch\u00e9 si potessero aprire le trattative di pace:\nQuando, due mesi dopo, iniziarono le operazioni militari in Crimea, dei quattro punti solo il terzo appariva da ottenere completamente poich\u00e9 gli altri erano stati, tacitamente o meno, gi\u00e0 accettati dalla Russia. La guerra nella penisola di Crimea fu combattuta quindi per il terzo punto e sulla questione della potenza navale russa nel Mar Nero e nel Mediterraneo, questione importante soprattutto per l'equilibrio delle potenze europee e solo secondariamente per la Turchia e il Vicino Oriente.\nCon lo stallo militare seguito alla battaglia di Inkerman, il ruolo dell'Austria divenne pi\u00f9 importante. Gli alleati, infatti, per continuare con qualche probabilit\u00e0 di successo l'assedio di Sebastopoli avevano bisogno della minaccia di un'azione austriaca contro la Russia, di modo che il grosso dell'esercito dello Zar rimanesse in Galizia.\nLa Russia intanto non aveva ancora formalmente accettato i quattro punti e il 22 ottobre, L'Austria, allo scopo di concludere un accordo con gli alleati per costringere la Russia a farlo, mobilit\u00f2 l'esercito contro lo Zar. Il 28 novembre i russi cedettero sui quattro punti e il 2 dicembre l'Austria firm\u00f2 un trattato di alleanza con Francia e Gran Bretagna. Tale accordo, che conteneva ancora la clausola che avrebbe obbligato l'Austria ad entrare in guerra se la Russia non avesse accettato i quattro punti, fu esclusivamente un gesto politico.\nNonostante ci\u00f2, la Francia, che premeva per un aiuto diretto dell'Austria, concluse il 22 dicembre 1854 con quest'ultima un accordo segreto impegnandosi a mantenere lo status quo in Italia nel caso di collaborazione austriaca nel Vicino Oriente. Tale accordo spinse la Francia a chiedere al Regno di Sardegna di non approfittare di un eventuale impegno dell'Austria lontano dall'Italia. Anzi, una decisione piemontese di inviare un contingente nel Vicino Oriente avrebbe rafforzato gli alleati e dato sicurezza all'Austria.\nL'intervento del Regno di Sardegna al fianco degli alleati.\nIl progetto di un coinvolgimento piemontese era stato sottoposto dagli inglesi al presidente del Consiglio del Regno di Sardegna, Cavour, gi\u00e0 il 14 aprile 1854. Il Piemonte aveva risposto che se l'Austria avesse dichiarato guerra alla Russia, le avrebbe dato la sicurezza di non agire nei suoi confronti inviando 15.000 uomini (un terzo dell'esercito) contro i russi. Cavour riteneva infatti che l'isolamento piemontese dovuto ad una stretta alleanza tra Francia e Austria avrebbe significato la fine delle speranze di un Regno di Sardegna allargato al Lombardo Veneto. Con la non belligeranza dell'Austria la questione, tuttavia, si insabbi\u00f2.\nQuando per\u00f2 i combattimenti in Crimea si fecero pi\u00f9 aspri, gli inglesi tentarono di nuovo e il 13 dicembre 1854 giunse al governo piemontese una richiesta di truppe. Cavour fu per l'accettazione immediata. Il ministro degli Esteri Giuseppe Dabormida, invece, per l'accettazione condizionata al dissequestro dei beni dei lombardi perseguitati dall'Austria e rifugiati in Piemonte. Vienna aveva infatti sequestrato i beni nel Lombardo Veneto di coloro che erano scappati nel Regno di Sardegna.\nI francesi erano con Cavour e, per non inimicarsi gli austriaci, insistettero affinch\u00e9 l'aiuto piemontese non fosse condizionato a concessioni di Vienna. Dello stesso avviso era re Vittorio Emanuele II che minacci\u00f2 il governo di sostituirlo con uno di conservatori se non avesse concluso l'alleanza. Poich\u00e9 Cavour era deciso a firmare, Dabormida si dimise e il presidente del Consiglio assunse anche la carica di ministro degli Esteri. Il Regno di Sardegna si un\u00ec cos\u00ec all'alleanza anglo-francese e il 26 gennaio 1855 stipul\u00f2 una convenzione militare.\nCon questa convenzione Cavour ottenne anche la garanzia sulla salvaguardia dei territori piemontesi. All'articolo 6, infatti, si legge che la Francia e la Gran Bretagna \u00abgarantiscono l'integrit\u00e0 degli Stati di S. M. il Re di Sardegna e s'impegnano a difenderli contro ogni attacco per la durata della presente guerra\u00bb. Il riferimento era ovviamente ad un'eventuale aggressione dell'Austria.\nIl corpo di spedizione piemontese part\u00ec da Genova il 25 aprile 1855. Era formato da 2 divisioni per un totale di 18.058 uomini e 3.496 cavalli, ossia 3.000 uomini in pi\u00f9 del convenuto. Comandava il corpo di spedizione il generale Alfonso La Marmora; le due divisioni erano agli ordini del generale Giovanni Durando e del generale Alessandro La Marmora, fratello di Alfonso e fondatore dei bersaglieri. Dopo una breve sosta a Costantinopoli, ai primi di maggio i piemontesi sbarcarono a Balaklava, disponendosi a fianco degli inglesi; qui dovettero subito lottare con il colera che, fra gli altri, colp\u00ec mortalmente Alessandro La Marmora.\nL'assedio di Sebastopoli e la diplomazia.\nNapoleone III insisteva che l'onore imperiale non sarebbe stato soddisfatto senza la conquista di Sebastopoli, principale base navale russa del Mar Nero, e per questo la Francia mir\u00f2 ad evitare le trattative di Vienna alle quali era stata invitata a partecipare con la Gran Bretagna.\nIl contingente francese, al comando di Canrobert, si era intanto rinforzato, contando all'inizio del 1855, 8 divisioni, organizzate nel modo seguente:\nD'altronde i russi erano lungi dal darsi per vinti. il 17 febbraio 1855 infatti lanciarono un attacco sulla base di Eupatoria, presso la quale gli alleati erano sbarcati 5 mesi prima. La citt\u00e0 fu difesa valorosamente dai turchi comandati da Omar Pasci\u00e0, e due assalti sulla destra e sulla sinistra del centro abitato furono respinti con gravi perdite dei russi. Men\u0161ikov, la cui reputazione era gi\u00e0 gravemente offuscata, aveva deciso di attaccare Eupatoria per evitare ulteriori sbarchi alleati nella zona e ottenere una facile vittoria sui turchi. Dopo tre ore di combattimenti, invece, le sue forze subivano 800 morti e si ritiravano. Men\u0161ikov fu sostituito poco dopo dal principe Michail Dmitrievi\u010d Gor\u010dakov, che torn\u00f2 in auge dopo la sconfitta nei principati danubiani dell'anno precedente.\nIl 2 marzo 1855 lo zar Nicola I mor\u00ec. Sal\u00ec al trono suo figlio Alessandro II, che decise di continuare la guerra.\nDopo il primo bombardamento su Sebastopoli del 17 ottobre 1854, gli alleati, il 9 aprile 1855 iniziarono il secondo. Un contingente russo che era uscito dalla citt\u00e0 per sferrare un secondo attacco a Eupatoria torn\u00f2 indietro all'inizio del bombardamento, il quale prosegu\u00ec per quasi 2 settimane. Terminato il bombardamento Lord Raglan fece pressioni affinch\u00e9 si assaltasse Sebastopoli con la fanteria, ma il comandante francese Canrobert si rifiut\u00f2 adducendo istruzioni di Napoleone III, che ora diceva di voler partire per la Crimea.\nLa conferenza di Vienna.\nDurante l'assedio di Sebastopoli si svolse a Vienna dal 15 marzo 1855 una conferenza fra Austria, Francia, Gran Bretagna, Russia e Turchia, durante la quale si cap\u00ec che i russi non avrebbero accettato una limitazione della loro flotta. La Gran Bretagna chiese dunque alla Russia in quale modo intendeva rispettare il 3\u00b0 dei \u201cQuattro punti\u201d, quello sulla revisione del trattato del 1841 che regolava gli equilibri navali del Mar Nero. Il rappresentante russo decise di scrivere a San Pietroburgo e il 2 aprile la conferenza fu sospesa. Quando riprese, il 17, Francia e Gran Bretagna proposero alla Russia la \u201cneutralizzazione\u201d del Mar Nero: tutte le navi da guerra russe e turche dovevano scomparire. La Russia non accett\u00f2.\nVenendo incontro alla Russia, il ministro degli Esteri austriaco Buol propose una flotta russa di pari forza rispetto a quella di prima della guerra e la possibilit\u00e0 per le navi francesi e inglesi di entrare nel Mar Nero per bilanciarla. Il 16 aprile, per\u00f2, Napoleone III era arrivato a Londra dove era stato accolto entusiasticamente e dove si convinse che l'alleanza della Gran Bretagna valeva la pena di una guerra seria. Sulla proposta austriaca, appoggiata anche dal ministro degli Esteri francese Drouyn, Napoleone III dapprima fu esitante poi, sentiti l'ambasciatore inglese Cowley e il ministro della Guerra Vaillant, si rifiut\u00f2 di presentarla alla Russia. Drouyn si dimise e al suo posto fu nominato Alexandre Walewski (che era per la pace a tutti i costi).\nQuando la conferenza di Vienna si riun\u00ec di nuovo, il 4 giugno, l'ambasciatore russo Gor\u010dakov rifiut\u00f2 ogni limitazione della flotta russa e i rappresentanti occidentali ruppero le trattative. L'Austria, ora, avrebbe potuto attaccare la Russia, e invece l'esercito austriaco fu smobilitato il 10 giugno: l'alleanza conservatrice di Francia e Austria era durata meno di 6 mesi.\nLe operazioni nel Mar d'Azov.\nL'8 maggio il contingente piemontese al comando di Alfonso La Marmora giunse a Balaklava, affiancando le forze britanniche. Quelle francesi invece cambiavano improvvisamente comandante. Napoleone III aveva infatti avuto una controversia di ordine strategico con il comandante Canrobert, il quale ritenne impossibile eseguire delle azioni ordinategli dall'imperatore. Il 19 maggio il comandante francese si dimise e al suo posto fu nominato il generale Aimable P\u00e9lissier. Costui, nonostante il parere contrario di Napoleone III, il 22 maggio, condusse una brillante operazione nel Mar d'Azov. L'azione port\u00f2 alla conquista di Ker\u010d' e di Enikale, alla cattura di un centinaio di cannoni nemici, alla distruzione di arsenali e magazzini, e all'apertura del Mar d'Azov alle cannoniere inglesi che causarono gravi danni al commercio russo.\nI primi assalti a Sebastopoli.\nLa citt\u00e0 di Sebastopoli nel 1855 era assediata dagli eserciti alleati per tre quarti, poich\u00e9 la grande rada a nord, per la sua ampiezza, impediva un accerchiamento completo. I francesi, che occupavano le due ali dell'assedio lasciando agli inglesi il centro, avevano intrapreso una lotta per la cattura delle posizioni esterne di fronte al Bastione Centrale (a sud ovest della citt\u00e0) e al \"Bastion du M\u00e2t\" (in francese) o \"Flagstaff Bastion\" (in inglese), a sud della citt\u00e0.\nIl 6 giugno 1855 inizi\u00f2 il terzo bombardamento di Sebastopoli. L'obiettivo dei francesi era quello di catturare la zona di fronte al bastione di Malachov, quello degli inglesi il terreno di fronte all'altrettanto importante \"Redan\" (per gli inglesi) o \"Grand Redan\" (per i francesi) a sud est della citt\u00e0. Si susseguirono fino al 9 giugno tre attacchi alleati che ebbero tutti successo, nonostante i disperati contrattacchi russi. La conquista dei principali bastioni di Sebastopoli sembr\u00f2 pi\u00f9 vicina.\nL'assalto vero e proprio ai baluardi inizi\u00f2 dieci giorni dopo. Il 18 giugno, il giorno dopo l'inizio del quarto bombardamento, i francesi attaccarono infatti Malachov e gli inglesi il \"Redan\". Il risultato fu un fallimento su entrambi i fronti. Su quello inglese l'artiglieria cess\u00f2 il fuoco in un momento cruciale e su quello francese la divisione del generale Mayran attacc\u00f2 prematuramente subendo gravi perdite. P\u00e9lissier ritir\u00f2 le truppe francesi e alle 8,30 la battaglia era gi\u00e0 conclusa. Gli inglesi persero 1.500 uomini (tra morti e feriti); i francesi contarono 1.600 feriti e 1.500 morti tra cui il generale Mayran.\nLa posizione degli alleati era difficile anche per un'altra circostanza: il colera e la febbre si diffondevano e colpivano soldati e ufficiali, fra i quali Lord Raglan che mor\u00ec il 28 giugno. Poich\u00e9 il generale George Brown, il comandante pi\u00f9 anziano, era gi\u00e0 malato e di ritorno in patria, Il 1\u00ba luglio assunse il comando del corpo di spedizione britannico il generale James Simpson. D'altra parte, sul fronte russo, il generale del genio \u0116duard Totleben il 20 giugno fu ferito e non pot\u00e9 pi\u00f9 partecipare alla guerra.\nLa battaglia della Cernaia.\nNel tentativo di alleggerire l'assedio di Sebastopoli, il 16 agosto 1855 il capo dell'esercito russo, Gor\u010dakov, lanci\u00f2 un attacco con 4 divisioni di fanteria e 2 brigate di artiglieria da nord, attraverso il fiume Cernaia. La linea del fiume era tenuta dai francesi con un caposaldo al centro, oltre il ponte Traktir. I piemontesi erano alla loro destra, di fronte al villaggio di Chorgun, ed erano appoggiati da una batteria britannica di cannoni da 32 libbre. La colonna di destra russa era comandata dal generale Read (di origini scozzesi) e quella di sinistra da Pavel Liprandi. La 7\u00aa Divisione russa ebbe il primo contatto con i piemontesi che furono spinti al di l\u00e0 della Cernaia.\nAl centro, il generale Read port\u00f2 l'attacco principale della 12\u00aa Divisione sul ponte Traktir. L'assalto riusc\u00ec a cacciare indietro i francesi, ma l'avanzata russa sulle pendici delle colline Fediukine fu contrastata da un contrattacco francese alla baionetta. Inoltre, il tentativo russo di dividere i francesi e i piemontesi fu sventato dal generale La Marmora che dispose la propria fanteria sulla linea dell'acquedotto sostenendola con la cavalleria. Qui un ultimo assalto russo di un battaglione di Odessa fu respinto con gravi perdite per gli attaccanti sulla linea dell'acquedotto.\nI numeri delle perdite della battaglia della Cernaia, alla quale parteciparono 40.000 russi, 27.000 francesi e 10.000 soldati del Regno di Sardegna, variano secondo le fonti. Per i russi si contano dai 6.000 ai 10.000 fra morti e feriti; per i francesi da 227 a 300 fra morti e dispersi, oltre a 1.200 feriti circa; per i piemontesi si parla invece di 14 morti, 46 dispersi e 170 feriti. Altre fonti riportano perdite alleate (tra morti e feriti) per complessivi 1.761 uomini.\nDopo la loro sconfitta, i russi cominciarono a gettare un ponte di barche sul lato nord del porto di Sebastopoli. Sintomo che la loro fiducia nel tenere la citt\u00e0 era in calo e preparavano la ritirata.\nLa caduta di Sebastopoli.\nGli alleati iniziarono il quinto bombardamento di Sebastopoli il 17 agosto 1855 durante la battaglia della Cernaia. Segu\u00ec una settimana di allarmi e cannoneggiamenti. Ci\u00f2 che gli alleati speravano fosse l'ultimo assalto fu pianificato per il 5 settembre. Quel giorno inizi\u00f2 il sesto bombardamento sulla citt\u00e0, condotto da 592 cannoni francesi e 183 britannici; fino a quel momento il pi\u00f9 pesante della storia.\nIl bastione di Malachov risultava essere la chiave della difesa russa, per cui l'attacco principale fu concentrato in quella direzione. L'assalto degli inglesi, al centro, sarebbe stato guidato dal generale William John Codrington (1804-1884). Quello dei francesi si sarebbe diviso fra l'ala sinistra e l'ala destra dello schieramento d'assedio: a sinistra, sotto il comando di Charles de Salles (1803-1858), i soldati di Napoleone III avrebbero attaccato il Bastione Centrale e il \"Bastion du M\u00e2t\"; a destra, gli uomini del generale Pierre Bosquet avrebbero attaccato Malachov, il \"Petit Redan\" e il \"Rideau\" (\"The Curtain\" per gli inglesi).\nAlle 8 di mattina dell'8 settembre, tre mine francesi da oltre una tonnellata e 300\u00a0kg di esplosivo furono fatte esplodere presso il bastione di Malachov. Le trincee degli assedianti erano state portate a meno di 25 metri dal baluardo e a mezzogiorno le truppe del generale Patrice de Mac-Mahon saltarono su e furono nel forte. I russi contrattaccarono, ma non riuscirono a rioccupare le posizioni perse. Sulla destra gli uomini del generale Joseph de La Motte-Rouge (che aveva preso il comando della 2\u00aa Divisione) penetrarono nel \"Rideau\", ma sul \"Petit Redan\" la divisione di Joseph Dulac (1795-1870) fu respinta subendo gravi perdite. P\u00e9lissier ordin\u00f2 allora di concentrare tutti gli sforzi su Malachov.\nSul lato sinistro invece, l'attacco francese al Bastione Centrale fall\u00ec completamente. Al \"Redan\" gli inglesi non ebbero migliore sorte: come il 18 giugno, furono fatti bersaglio dall'artiglieria russa. Solo pochi inglesi riuscirono a penetrare nella fortezza, poi il panico dilag\u00f2 e un contrattacco nemico caus\u00f2 la loro ritirata. Nessun assalto successivo fu organizzato. Durante la notte, tuttavia, si verific\u00f2 una tremenda esplosione dopo che alcuni inglesi erano riusciti a penetrare nel \"Redan\". Il magazzino del bastione salt\u00f2 in aria e alle 4 di mattina anche la \"Flagstaff Battery\" fu distrutta.\nAllo spuntare del giorno 9 settembre i russi, perso il bastione di Malachov, cominciarono a lasciare la citt\u00e0 e si ritirarono verso nord sul ponte di barche. Essi distrussero alle loro spalle Fort Paul, all'ingresso del porto sud, e diverse costruzioni. L'assedio di Sebastopoli era durato 11 mesi, le perdite sofferte nell'assalto finale furono pesanti: 10.000 uomini fra gli alleati e 13.000 fra i russi.\nLa fine della guerra in Anatolia orientale.\nLa caduta di Sebastopoli permise alle forze turche di soccorrere i contingenti assediati in Anatolia orientale da tutta l'estate, a Kars e Erzerum. Il comandante delle forze a Kars, il britannico William Fenwick Williams (1800-1883) si trovava ora di fronte alle forze russe del generale Nikolaj Nikolaevi\u010d Murav'\u00ebv-Karsskij (1794-1866). Le difese di Kars consistevano in fortini comunicanti fra loro attraverso basse mura, troppo estese per consentire un'adeguata protezione. Dato il protrarsi dell'assedio, inoltre, i 17.000 uomini della guarnigione avevano problemi di approvvigionamenti.\nIl 16 giugno 1855 Murav'\u00ebv aveva lanciato il suo primo attacco a Kars da est. I turchi lo avevano respinto con notevole sorpresa dei russi, che si erano poi abbandonati a scorrerie interrompendo la strada con la citt\u00e0 di Erzerum, anch'essa, da agosto, direttamente minacciata. Il 7 di quel mese un secondo attacco dei russi a Kars da sud-est si era concluso in un altro fallimento. Dal 1\u00ba settembre, tuttavia, Williams aveva dovuto dimezzare le razioni valutando di poter resistere ancora due mesi.\nI tentativi di organizzare i soccorsi agli assediati di Kars procedettero lentamente. Inglesi e francesi si opposero alla partenza dei turchi dalla Crimea fino alla fine dell'assedio di Sebastopoli e comunque non prima del 29 settembre. Proprio quel giorno Murav'\u00ebv lanci\u00f2 un massiccio attacco su Kars da nord-est con 30.000 uomini che furono accolti da un intenso fuoco di fucileria e artiglieria. I difensori resistettero ancora. Persero circa 1.000 soldati fra morti e feriti, mentre i russi contarono 6.000 caduti.\nVerso la met\u00e0 di ottobre, rinforzi turchi sbarcarono a Trebisonda, si misero in marcia verso l'interno ma si fermarono a Erzerum. Probabilmente i pasci\u00e0 erano intenzionati a vendicarsi delle rivelazioni di Williams riguardo alla loro corruzione e alla loro disonest\u00e0. Un ulteriore sbarco si ebbe a Sukhumi; da l\u00ec all'inizio di novembre i turchi avanzarono su Kutaisi (200\u00a0km a nord di Kars). Fin quando, il 25 novembre, senza pi\u00f9 cibo e numerosi casi di colera scoppiati fra i suoi soldati, il generale Williams si arrese a Murav'\u00ebv.\nLa ripresa delle operazioni navali (marzo - novembre 1855).\nLe operazioni nel Mar Baltico ripresero nella primavera del 1855. L'ammiraglio inglese Charles John Napier era stato rimpiazzato da James Whitley Deans Dundas che comandava una squadra salpata dall'Inghilterra a marzo per bloccare i porti russi nel golfo di Finlandia e composta da una ottantina di navi. A queste unit\u00e0 i francesi aggiunsero altre 16 imbarcazioni.\nGiunte le navi nella zona delle operazioni, il forte russo di Loviisa, nella Finlandia meridionale, fu catturato: 122 cannoni furono rimossi e la fortezza fatta saltare. Sorte simile tocc\u00f2 al non lontano forte di Hamina le cui artiglierie furono ridotte al silenzio, le truppe sconfitte e la citt\u00e0 incendiata. Il 9 agosto 1855 le due flotte alleate bombardarono pesantemente la base navale fortificata russa di Suomenlinna (Sveaborg), di fronte a Helsinki. Dopo tre ore l'arsenale principale dell'isola salt\u00f2 in aria. L'attacco fu ripetuto il 10 e l'11 agosto: la maggior parte dei cantieri e dei magazzini fu distrutta; 23 piccole navi furono incendiate e una nave di linea semiaffondata.\nIl resto della campagna nel Baltico vide le navi alleate attaccare il naviglio mercantile russo, bloccare i porti commerciali e colpire le difese costiere. La flotta si ritir\u00f2 a novembre. Azioni navali vennero effettuate dalla flotta inglese anche nel Mar Bianco e, con minore successo, nel nord dell'oceano Pacifico.\nLe trattative di pace e il congresso di Parigi.\nLa diplomazia, che aveva continuato ad operare per tutto il corso della guerra, nell'estate del 1855 mise in campo Charles de Morny, un grande industriale e speculatore francese che vedeva nella Russia un buon terreno per i suoi affari e per quelli della Francia. Costui entr\u00f2 in contatto con i russi e tent\u00f2 di indurli ad un accordo.\nI francesi, accertatisi per mezzo di Morny delle condizioni che i russi avrebbero accettato, le suggerirono al ministro degli Esteri austriaco Buol, ed infine le presentarono agli inglesi. Queste condizioni, concordate fra Buol e i francesi il 14 novembre 1855, erano una versione pi\u00f9 accurata dei Quattro Punti. Buol aveva corretto il primo punto a favore dell'Austria, stabilendo che la Russia doveva cedere la Bessarabia meridionale in modo da essere allontanata dal Danubio; mentre al terzo punto and\u00f2 la clausola di smilitarizzare il Mar Nero, sia da parte russa che da parte turca.\nSu queste basi l'Austria invi\u00f2 un ultimatum alla Russia il 15 dicembre. La Russia rispose cercando di perdere tempo, ma Buol il 5 gennaio 1856 rifiut\u00f2 la risposta. Il 15 si tenne in Russia il consiglio della corona decisivo nel quale il ministro degli Esteri Nessel'rode convinse i presenti ad accettare incondizionatamente le proposte austriache.\nGli inglesi insistettero su una rapida convocazione del congresso di pace per essere liberi di minacciare una ripresa della guerra in primavera. I preliminari di pace furono firmati il 1\u00ba febbraio 1856. La guerra di Crimea era finita. Essa aveva avuto risultati incerti nel Vicino Oriente, ma decisivi in Europa: aveva infranto il mito e la potenza della Russia che aveva battuto Napoleone Bonaparte. Nello stesso tempo la tradizionale alleanza tra Austria e Russia cominci\u00f2 ad incrinarsi, mentre l'ordine uscito dal Congresso di Vienna quarant'anni prima inizi\u00f2 ad essere messo in discussione.\nIl congresso di pace per la Crimea si riun\u00ec a Parigi dal 25 febbraio al 16 aprile 1856 e stabil\u00ec le clausole per l'autonomia di Moldavia e Valacchia che, liberate dal protettorato russo, rimanevano formalmente nell'Impero ottomano al quale venne anche assicurata l'integrit\u00e0 territoriale.\nIl trattato che ne scatur\u00ec dispose la smilitarizzazione del Mar Nero e la cessione da parte della Russia della zona della foce del Danubio (Bessarabia meridionale) a favore della Moldavia. Durante il congresso il presidente del Consiglio del Regno di Sardegna Cavour ottenne che per la prima volta in una sede internazionale si ponesse la questione italiana, avviando quel processo che porter\u00e0 alla seconda guerra di indipendenza e al periodo decisivo del Risorgimento.\nInfluenza culturale.\nGrazie ai primi inviati di guerra, il conflitto fu il primo ad essere costantemente seguito dalle popolazioni delle nazioni coinvolte. Su tali basi di popolarit\u00e0 la guerra di Crimea ispir\u00f2 vari componimenti."}
