{"id": "73329", "revid": "1718925", "url": "https://it.wikipedia.org/wiki?curid=73329", "title": "Michael Stipe", "text": "Tali testi utilizzano spesso la tecnica del cut-up mutuata da William Burroughs. Si tratta di liriche generalmente molto criptiche, immaginifiche, espressioniste e nella quasi totalit\u00e0 dei casi non riconducibili a Stipe come persona.\nInizialmente studente d'arte, da sempre (e ancora oggi) interessato ai vari aspetti delle diverse discipline, \u00e8 lui stesso un artista visuale: \u00e8 infatti fotografo e ha spesso curato personalmente gli aspetti grafici dei R.E.M., dalle copertine dei dischi alle scenografie dei concerti. Insieme al compagno, il fotografo Thomas Dozol, gestisce anche un blog di fotografia, \"The selby.\"\nBiografia.\nLa sua scelta di vita professionale come musicista venne segnata in et\u00e0 adolescenziale dall'ascolto dell'album \"Horses\" di Patti Smith. La sua produzione di nuovi testi \u00e8 lenta e faticosa, sebbene entri comprensibilmente in sintonia con la produzione musicale degli altri due artisti del gruppo (Peter Buck e Mike Mills). Mentre frequentava il college a Athens, Stipe frequentava il negozio di dischi Wuxtry dove fece conoscenza col commesso Peter Buck nel 1980. I due decisero di fondare una band e cominciarono a scrivere musica insieme. A loro presto si unirono il sopracitato Mike Mills e Bill Berry e decisero di chiamarsi R.E.M (da \"rapid eye movement\"). I 4 membri lasciarono la scuola per concentrarsi sulla band, dei quali Stipe fu l'ultimo a fare ci\u00f2:. Il singolo di debutto fu \"Radio Free Europe\" su etichetta Hib-Tone, che fu un successo nella radio del college. La band firm\u00f2 un contratto con l'etichetta I.R .S. per la pubblicazione dell'EP \"Chronic Town\" nel 1982. Successivamente pubblicarono l'album di debutto \"Murmur\" nel 1983, a cui seguirono \"Reckoning\" (1984), \"Fables of the Reconstruction\" (1985), \"Lifes Rich Pageant\" (1986), \"Document\" (1987), \"Green\" (1988), \"Out of Time\" (1991), \"Automatic for the People\" (1992), \"Monster\" (1994), \"New Adventures in Hi-Fi\" (1996), \"Up\" (1998), \"Reveal\" (2001), \"Around the Sun\" (2004), \"Accelerate\" (2008) ed infine \"Collapse into Now\" (2011). Molto attento ai temi del sociale e dell'ambiente, Stipe ha scritto alcune canzoni che sono poi diventate autentici inni (in particolare \"Fall on Me\", motivo simbolo delle lotte ambientaliste degli anni ottanta).\nIl 5 ottobre 2019 pubblica da solista il singolo \"Your capricious soul\".\nStipe \u00e8 anche produttore cinematografico: tra i titoli pi\u00f9 importanti cui ha contribuito compaiono \"Velvet Goldmine\", \"Man On The Moon\", \"Essere John Malkovich\", \"Saved!\" (2004). Suo partner in queste produzioni \u00e8 Sandy Stern.\nImpegno sociale.\nAlla vigilia delle elezioni presidenziali statunitensi del 2004 ha partecipato assieme ad altri artisti statunitensi al progetto \"Vote for Change\", basato su concerti di informazione sul voto e propaganda a favore del candidato democratico John Kerry.Impegnato col gruppo \"Rise and Resist\" ha sostenuto la vittoria dei candidati democratici in Georgia.\nVita privata.\n\u00c8 il padrino di Frances Bean Cobain, figlia di Kurt Cobain, grande amico di Stipe, e Courtney Love. \u00c8 stato amico di River Phoenix, cui ha dedicato l'album \"Monster\", e lo \u00e8 tuttora di Patti Smith, Eddie Vedder, Tori Amos, Chris Martin dei Coldplay e Thom Yorke dei Radiohead.\nVive a New York con il compagno, il fotografo statunitense Thomas Dozol.\nNel 2016 \u00e8 ritornato ad esibirsi, dopo cinque anni dallo scioglimento dei R.E.M., cantando una cover di \"The Man Who Sold the World\" di David Bowie nel programma televisivo \"Tonight Show\".\nCollaborazioni.\nNel 1985 \u00e8 ospite nel secondo album dei \"The Golden Palominos\", \"Visions of Excess\", cantando nelle tracce \"Boy (Go)\", \"Clustering Train\" e \"Omaha\" (cover dei Moby Grape). Nel 1987, produce il primo EP dello storico gruppo Hugo Largo, \"Drum\", prendendo parte come voce secondaria in due tracce, e presta la sua voce nel pezzo \"A Campfire Song\", contenuta nel quinto album dei 10.000 Maniacs, \"In My Tribe\". Nel 1989, partecipa al brano \"Kid Fears\" delle Indigo Girls incluso nell'omonimo album. il secondo. L'anno successivo canta in \"What It Is\", contenuta in \"Swagger\" , quinto album dei Blue Aeroplanes. Nel 1991 canta nella B-side del singolo di Robyn Hitchcock \"Ultra Unbelievable Love\" \"Dark Green Energy\", e nell'album di Billy Bragg \"Don't Try This at Home\", nella traccia \"You Woke Up My Neighborhood\" (nella quale \u00e8 presente anche Peter Buck). Nel 1992 canta nella traccia \"Trout\", contenuta nel secondo album della cantante Neneh Cherry, \"Homebrew\". Nel 1998 canta nell'album dei Grant Lee Buffalo Jubilee il pezzo \"Everybody needs a Little Sanctuary\". Nel 2006 collabora con i Placebo duettando con Brian Molko nel brano Broken Promise contenuto nell'album Meds."}
{"id": "73330", "revid": "287204", "url": "https://it.wikipedia.org/wiki?curid=73330", "title": "Coefficiente di correlazione per ranghi di Spearman", "text": "L'indice di correlazione R per ranghi di Spearman \u00e8 una misura statistica non parametrica di correlazione. Essa misura il grado di relazione tra due variabili e l'unica ipotesi richiesta \u00e8 che siano ordinabili, e, se possibile, continue.\nDiversamente dal coefficiente di correlazione lineare di Pearson, il coefficiente di Spearman non misura una relazione lineare anche qualora vengano usate misure intervallari. Infatti esso permette di stabilire quanto bene una relazione tra due variabili pu\u00f2 essere descritta usando una funzione monotona.\nUna generalizzazione del coefficiente di Spearman \u00e8 utile in situazioni in cui si vuole verificare\nche le osservazioni avvengano in un particolare ordine, per esempio quando si vuole verificare che\ni valori migliorano tra un esperimento e l'altro. In tal caso si fa ricorso al \ntest di Page per alternative ordinate sviluppato da E. B. Page.\nStoria.\nIl nome del coefficiente prende origine dello psicologo Charles Spearman che lo ide\u00f2 nel 1904. Viene indicato\nsolitamente con la lettera greca \u03c1s (rho) o anche come rs.\nWilliam Sealy Gosset, alias \"Student\", discusse questo coefficiente nel 1921.\nCalcolo del coefficiente.\nA livello pratico il coefficiente \u03c1 \u00e8 semplicemente un caso particolare del coefficiente di correlazione di Pearson dove i valori vengono convertiti in ranghi prima di calcolare il coefficiente,\nanche se solitamente si esegue un calcolo pi\u00f9 semplice, in quanto si calcola la differenza \"D\"\ntra i ranghi delle due misure di un'osservazione, ottenendo cos\u00ec\ndove\nLa formula si complica in presenza di valori identici (ties), ma gli effetti di questi possono essere ignorati se non sono frequenti rispetto alla numerosit\u00e0 campionaria \"N\".\nTest di verifica d'ipotesi.\nPer verificare l'ipotesi che \u03c1 \u00e8 significativamente diverso da zero,\nil valore osservato di \u03c1 pu\u00f2 essere confrontato coi valori critici della variabile casuale di Spearman,\nconsultando le apposite tavole pubblicate per differenti percentuali di significativit\u00e0.\nNel caso di numerosit\u00e0 campionaria sufficientemente grande (orientativamente \"N\" &gt; 20) si pu\u00f2\nfar ricorso alla variabile casuale t di Student (con n-2 gradi di libert\u00e0) trasformando opportunamente il valore \u03c1s \nAlcuni autori indicano come lievemente peggiore la variabile di test\nNel caso si voglia verificare l'ipotesi che \u03c1s abbia un particolare valore diverso da zero,\nquest'ultima approssimazione che fa ricorso alla t di Student \u00e8 meno potente,\nma ancora valida.\nInterpretazione.\nIl segno della correlazione di Spearman indica la direzione dell'associazione tra formula_6 (la variabile indipendente) e formula_7 (la variabile dipendente). Se formula_7 tende ad aumentare quando formula_6 aumenta, il coefficiente di correlazione di Spearman \u00e8 positivo. Se formula_7 tende a diminuire quando formula_6 aumenta, il coefficiente di correlazione di Spearman \u00e8 negativo. Una correlazione di Spearman uguale a zero indica che non vi \u00e8 alcuna tendenza di formula_7 ad aumentare o diminuire quando formula_6 aumenta. L'indice di correlazione di Spearman cresce man mano che formula_6 e formula_7 si avvicinano all'essere funzioni monotone perfette l'una dell'altra. Quando formula_6 e formula_7 sono perfettamente monotonicamente correlati, il coefficiente di correlazione di Spearman \u00e8 uguale a formula_18 Una relazione crescente monotona perfetta implica che per due coppie di valori di dati formula_19 e formula_20 si ha che formula_21 e formula_22 hanno sempre lo stesso segno. Una perfetta relazione decrescente monotona implica che queste differenze hanno sempre segni opposti.\nIl coefficiente di correlazione di Spearman \u00e8 spesso descritto come \"non parametrico\". Questo pu\u00f2 avere due significati. Innanzitutto, una perfetta correlazione di Spearman si ha quando formula_6 e formula_7 sono correlati da qualsiasi funzione monotona. In questo differisce con la correlazione di Pearson che fornisce un valore perfetto solo quando formula_6 e formula_7 sono correlati da una funzione lineare. L'altro senso in cui il coefficiente di correlazione di Spearman non \u00e8 parametrico \u00e8 in quanto la sua esatta distribuzione campionaria pu\u00f2 essere ottenuta senza richiedere la conoscenza (dei parametri) della distribuzione di probabilit\u00e0 congiunta di formula_6 e formula_28"}
{"id": "73333", "revid": "14", "url": "https://it.wikipedia.org/wiki?curid=73333", "title": "Coefficiente di correlazione R per ranghi di Spearman", "text": ""}
{"id": "73334", "revid": "2175", "url": "https://it.wikipedia.org/wiki?curid=73334", "title": "John Michael Stipe", "text": ""}
{"id": "73338", "revid": "15756", "url": "https://it.wikipedia.org/wiki?curid=73338", "title": "Violante Beatrice di Baviera", "text": "Biografia.\nInfanzia.\nViolante nacque il 23 gennaio 1673, quarta figlia di Ferdinando Maria di Baviera, duca di Baviera ed Elettore del Sacro Romano Impero, e di Enrichetta Adelaide di Savoia, discendente dal ramo francese dei Borbone e il cui nonno era Enrico IV di Francia.\nRimase presto orfana della madre, all'et\u00e0 di tre anni, e del padre, all'et\u00e0 di sei anni. Ad occuparsi della sua crescita e della sua educazione fu la baronessa piemontese Federica Simeoni, che la introdusse fin da subito allo studio del liuto e del canto, delle lingue straniere quali il francese, il turco e lo spagnolo, del teatro e della poesia, che coltiv\u00f2 fino alla fine dei suoi giorni.\nQuesti anni di giovinezza furono per la piccola principessa fatti di vita all'aria aperta, esercizio fisico, caccia ed equitazione. Attivit\u00e0 che non pot\u00e9 pi\u00f9 praticare quando, a quindici anni, raggiunse la corte fiorentina, ambiente formale e tradizionalista.\nTrattative matrimoniali.\nNel Granducato di Toscana, negli stessi anni, Cosimo III de' Medici avrebbe voluto che la propria stirpe proseguisse, ma il figlio, Ferdinando de' Medici, era riluttante al matrimonio. Si trov\u00f2 un compromesso nella possibilit\u00e0 data al giovane di compiere un lungo viaggio a Venezia; in cambio l'erede sarebbe convolato a nozze. La prima scelta ricadde sull'erede al trono del Portogallo; tuttavia dal sovrano lusitano giunsero cos\u00ec numerose condizioni, tra cui l'annessione della Toscana al regno portoghese, che i Medici ripiegarono su una soluzione meno drastica, ma pur sempre strategica. Il matrimonio con Violante di Baviera, infatti, avrebbe rafforzato i rapporti d'alleanza con i Borbone, in un momento in cui la piccola Toscana era oggetto di mira da parte delle grandi potenze - Regno di Francia, Sacro Romano Impero e Regno d'Inghilterra -, poich\u00e9 luogo nevralgico al confine con lo Stato Pontificio. Il 24 maggio 1688 venne stilato il contratto di matrimonio tra i due: Violante avrebbe portato una dote di 400.000 talleri e, in caso di morte del marito, il granducato avrebbe dovuto restituirgliene la met\u00e0; inoltre i Medici si impegnavano, in caso di vedovanza, a risarcirla con l'importante somma di 20.000 ungheri, sotto forma di rendite di una citt\u00e0 del granducato da lei amministrabile. Per non turbare gli equilibri della corte fiorentina, Violante avrebbe potuto portare con s\u00e9 solo una damigella di compagnia e una ragazza come servit\u00f9, mentre la principessa avrebbe preferito al seguito una corte pi\u00f9 numerosa.\nMatrimonio.\nSalutata da una Monaco festante con cerimonie e banchetti e dopo un viaggio durato quasi un mese, Violante arriv\u00f2 alle porte del granducato, dove per\u00f2 ad accoglierla trov\u00f2 soltanto il cognato Gian Gastone, essendo Ferdinando ancora impegnato nei suoi viaggi di piacere pre-matrimoniali. Nonostante fosse giunta a Firenze gi\u00e0 dal 29 dicembre del 1688, anche il suo ingresso ufficiale venne ritardato di qualche giorno, per permettere alla corte di terminare i preparativi secondo il gusto ricco e fastoso della casa regnante.\nIl 9 gennaio 1689 si celebr\u00f2 il solenne matrimonio. Come riportato dalle cronache del tempo, prima della cerimonia Violante sfil\u00f2 per le strade di Firenze in un solenne corteo, seduta su un ricchissimo baldacchino portato da giovani rampolli della nobilt\u00e0 toscana, seguita dai membri della famiglia granducale e dalle alte cariche dello Stato e dall'esercito. La cappella era adornata sfarzosamente, con le pi\u00f9 alte istituzioni ecclesiastiche riunite e il futuro cardinale Jacopo Antonio Morigia ad officiare la cerimonia, al termine della quale il granduca pose sul capo della sposa la corona utilizzata per l'incoronazione di Cosimo I.\nDopo solenni orazioni, a palazzo Medici Riccardi inizi\u00f2 il ricevimento nuziale, primo festeggiamento di un ricco programma che, tra l'altro in concomitanza con il periodo carnevalesco, prevedeva feste in maschera, banchetti sfarzosi, rappresentazioni teatrali, giostre e una partita di calcio storico fiorentino organizzata per l'occasione. Celebrazioni alle quali furono dedicati numerosi odi e sonetti, nonch\u00e9 dipinti e medaglie commemorative.\nIl matrimonio dur\u00f2 diciott'anni, fino a quando, nel 1713, Ferdinando mor\u00ec per la sifilide contratta durante il viaggio a Venezia. L'unione non fu mai delle pi\u00f9 felici: Ferdinando infatti non aveva mai fatto mistero di essersi sposato solo per compiacere il padre, senza mai provare nulla di profondo per la moglie; da parte sua, \u201cquesta giovane e gentile, forse per inesperienza e certamente per la sua educazione religiosa, era incapace di esercitare un'attrattiva su suo marito\u201d, come scrisse nelle sue lettere Paolo Minucci.\nVita a Corte.\nA Firenze Violante, senza la propria corte, si trov\u00f2 circondata di soli toscani. Fra questa aristocrazia, ebbero un ruolo importante la senese Vittoria Piccolomini Bichi d'Aragona, come Maestra di Camera, Piero Capponi, che la serv\u00ec per venticinque anni scandendo il suo cerimoniale, e Jacopo Guidi, come primo segretario sia alla corte fiorentina che nel periodo senese.\nViolante costitu\u00ec una schiera personale, parallela a quella del marito, composta principalmente da giovani paggi e soprattutto giovinette aristocratiche, con le quali strinse strette relazioni, dando cos\u00ec all'universo femminile una dimensione di protagonismo all'interno del palazzo granducale. Questi anni a Firenze li trascorse principalmente con loro, attribuendo alle sue dame, come era usanza nelle accademie letterarie da lei frequentate, soprannomi e nomignoli che solo grazie alle composizioni poetiche del canonico Marco Antonio Mozzi, \"Sonetti sopra i Nomi dati ad alcune Dame Fiorentine della Ser. Principessa Violante\", oggi possiamo associare alle persone.\nCrisi dinastica.\nLe speranze di Cosimo III di garantire una discendenza alla famiglia furono tutte riposte nel matrimonio fra Violante e Ferdinando, ma la sterilit\u00e0 di lei (nonostante i tentativi del granduca per sopperire alla disgrazia con pubbliche funzioni religiose, che suscitarono solo il ludibrio del popolo), oltre che la sifilide di lui, delusero tali aspettative. Il granduca non poteva infatti contare sugli altri figli, in quanto Gian Gastone si rivel\u00f2 impotente e omosessuale, mentre Anna Maria Luisa, data in sposa ad un Elettore del Palatinato, aveva gi\u00e0 abortito due volte. In un estremo tentativo, nel 1709, ormai alla soglia dei cinquant'anni e malato, il fratello di Cosimo III, Francesco Maria, venne prosciolto dai voti di cardinale e fatto sposare con una giovane Gonzaga, ma la sposa non nascondeva la repulsione per il marito malandato e anche questo matrimonio non diede eredi. A nulla valsero pertanto gli sforzi di Cosimo III per perpetuare la dinastia e mantenere l'indipendenza del Granducato di Toscana, sempre pi\u00f9 ambito da altre potenze europee pi\u00f9 grandi e solide.\nMorte di Ferdinando.\nCol passare del tempo la salute di Ferdinando peggior\u00f2 in modo drammatico: la sifilide lo stava consumando, il fisico era sempre pi\u00f9 debilitato e gli attacchi epilettici sempre pi\u00f9 ricorrenti; numerosi luminari italiani e stranieri cercarono invano di curarlo, fino alla morte che sopraggiunse il 30 ottobre 1713. Sebbene Violante avesse intenzione di tornare in Baviera dopo la morte del marito, Cosimo glielo imped\u00ec, non volendo pagare come da contratto, viste le scarse risorse economiche, quanto pattuito in termini di beni dotali. Si prospett\u00f2 allora per Violante un nuovo scenario politico: il governatorato della citt\u00e0 di Siena, rimasto da poco vacante per la scomparsa di suo cognato Francesco Maria. Violante accett\u00f2, pattuendo da subito con Cosimo l'entit\u00e0 dei suoi guadagni e la possibilit\u00e0 di portarsi la sua corte personale.\nLa scelta di Violante fu vista dal ceto dirigente senese di buon occhio, sia perch\u00e9, mancando da qualche tempo il governatore, la consulta a lui sostituita non riusciva a sopperire con costanza ai propri doveri, sia perch\u00e9 un governatore proveniente dalla famiglia granducale significava maggiore peso politico e giuridico per la citt\u00e0; tanto di buon occhio che un sacerdote senese scrisse in una sua lettera: \u201cViolante \u00e8 per Siena come la benefica pioggia che, nel maggio 1716, aveva allontanato dalle campagne lo spettro della siccit\u00e0 e, quindi, della carestia\u201d.\nGovernatrice di Siena.\nArrivo in citt\u00e0.\nViolante da subito dimostr\u00f2 il suo pragmatismo e la sua sobriet\u00e0: prima ancora di fare il suo ingresso a Siena, fece sapere, tramite una lettera inviata alla Bal\u00eca l'8 aprile, di non gradire al suo arrivo nella citt\u00e0 un'accoglienza carnevalesca e sfarzosa da parte del popolo, bens\u00ec che \u201cfossero osservate tutte le buone costituzioni per la prammatica del vestire\u201d.\nLa solennit\u00e0 e l'importanza dell'evento portarono per\u00f2 i senesi a non voler rischiare brutte figure: luned\u00ec 12 aprile 1717 ad accogliere la principessa, nonostante le sue richieste, vi furono uno stuolo di dame alla guida di un corteo composto da tutti i membri della Bal\u00eca e dall'aristocrazia senese al gran completo. Violante venne scortata su una sfarzosa carrozza trainata da dodici cavalli, in mezzo a due ali di popolo festante, fino a Porta di Camollia, attesa dalle contrade con le loro bandiere (in segno di coinvolgimento di tutta la citt\u00e0), fuochi d'artificio, madrigali e carri allegorici. Da Fonte Gaia venne fatto sgorgare vino al posto dell'acqua, la torre del Mangia rintocc\u00f2 e un'orchestra venne fatta suonare per l'occasione. Dopo aver reso simbolicamente omaggio alle istituzioni passando davanti al Palazzo comunale, il corteo si mosse in direzione del duomo, dove erano in attesa l'arcivescovo e il rettore dell'Opera del duomo. Qui venne recitato il \"Te Deum\" e, subito dopo, Violante si raccolse silenziosamente in preghiera davanti alla Madonna del Voto, immagine venerata da tutto il popolo sin dal 1267 in onore della battaglia di Montaperti (1260) e rimasta poi punto di riferimento della citt\u00e0 in tutte le emergenze storiche, come le aggressioni subite in occasione della battaglia di Camollia e della guerra di Siena o per scongiurare l'arrivo della peste del 1630.\nCos\u00ec facendo, la nuova governatrice volle manifestare pubblicamente la propria adesione ai canoni della religiosit\u00e0 civica, in modo da mostrare le sue buone intenzioni alla cittadinanza intera. Gli impegni e i saluti istituzionali proseguirono nei giorni successivi, durante i quali Violante concedette udienza a tutti i rappresentanti locali (politici, aristocratici, religiosi, intellettuali). Inoltre per l'occasione viene organizzato un palio straordinario con l'allora consueta sfilata dei carri allegorici.\nStrutture di potere.\nSiena, insieme alla figura del governatore, era presieduta da magistrature vecchie e nuove: auditore generale, auditore fiscale, depositario, segretario delle leggi, capitano di giustizia, il consiglio grande, il concistoro. Con il passaggio dalla repubblica al ducato di Siena, inserito poi all'interno dello Stato granducale mediceo insieme al ducato di Firenze, le decisioni importanti rimasero di spettanza della Bal\u00eca, storica magistratura ordinaria composta da venti membri scelti dal granduca in carica per un anno. Anche la consulta, organismo vicario temporaneo operante in caso di assenza del governatore, conquist\u00f2 sempre pi\u00f9 potere, diventando uno degli apparati pi\u00f9 solidi anche dopo l'arrivo di Violante: quest'ultima infatti, non sciogliendo la consulta, risult\u00f2 di fatto una coordinatrice dell'attivit\u00e0 dei ministri. Tuttavia, pur lasciando ad essa gran parte dei poteri, la principessa si assunse deleghe e impegni mai spettanti finora ad un governatore: la sua giurisdizione and\u00f2 a comprendere gli affari della comunit\u00e0 del contado, alcune nomine, per le quali attu\u00f2 una rigida e attenta scelta e l'ascolto quotidiano delle suppliche del popolo.\nViolante si dimostr\u00f2 una solerte guardiana delle procedure istituzionali, senza rinunciare in caso di bisogno a chiedere consigli al suocero Cosimo in persona. Cos\u00ec facendo bilanci\u00f2 equamente sia gli interessi dello Stato granducale sia l'autonomia locale senese, specialmente in un periodo in cui nel ceto elitario, detentore del potere, era in atto una ridefinizione non semplice da gestire.\nViolante approv\u00f2 la proposta innovativa che prevedeva la nomina nobiliare anche per quei cittadini che, seppur provvisti dei requisiti, non avevano mai fatto parte, n\u00e9 loro n\u00e9 i loro familiari, della signoria, andando a forzare cos\u00ec il rigido conservatorismo delle istituzioni senesi. Nonostante questa forte presa di posizione, si destreggi\u00f2 abilmente fra le due ali, vecchia e nuova, riuscendo a mantenerne l'equilibrio, grazie alla consapevolezza che entrambe nutrivano l'ambizione di inserire la propria citt\u00e0 in un contesto internazionale. La corte venne scelta in modo da distribuire equamente le cariche fra tutte le famiglie pi\u00f9 importanti e i vari Terzi di residenza, confermando cos\u00ec la volont\u00e0 della governatrice di creare una struttura governativa precisa e bilanciata.\nRegolamentazione del Palio.\nViolante si appassion\u00f2 fin da subito alle vicende cittadine, riconoscendo nelle contrade non un semplice aspetto pittoresco della citt\u00e0, ma dei veri e propri organi istituzionali. A tal proposito, acconsent\u00ec senza riserva alla richiesta della bal\u00eca di istituire un regolamento delle corse del palio, diventate un appuntamento importante al punto di essere\nripetuto anche nel mese di agosto fin dai primi anni del secolo: \u00e8 il 16 maggio 1721 quando il collegio di balia emise il \"Bando\" che ancora adesso, seppur con l'aggiunta di modifiche, costituisce l'attuale regolamento del palio. Redatto in 16 punti, sostituisce le norme anacronistiche proposte dal precedente governatore Francesco Maria de' Medici, introducendo importanti novit\u00e0 fra cui: il limite di dieci contrade partecipanti ad ogni palio previa estrazione a sorte; gli orari da rispettare; la normativa del corteo storico che precede la corsa; la vittoria assegnata al cavallo che, compiuti i tre giri, arriva primo al palco dei giudici; il comportamento, l'abbigliamento, il compenso del fantino e l'uso del nerbo; infine, vennero stabilite importanti regole sull'ordine pubblico a fine corsa.\nBando sui confini delle contrade.\nIl processo di regolamentazione del mondo contradaiolo continu\u00f2 in quegli anni, grazie ad un ulteriore Bando che sanc\u00ec in via definitiva il territorio di ogni contrada, riconosciuta come ente avente specifici diritti sulla porzione di citt\u00e0 assegnata. La necessit\u00e0 di questa puntualizzazione scritta deriv\u00f2 da un caso sorto nel 1718: la contrada dell'Aquila, seppur sparita dalla scena paliesca da diverso tempo, al punto che il suo territorio era ormai stato spartito fra le contrade limitrofe, chiese di prender parte alle corse, suscitando il disappunto delle consorelle. La sua insistenza \u00e8 tale che, nel 1719, le viene concesso di correre il Palio di luglio, di cui risult\u00f2 vincitrice. Per non rischiare di creare un precedente, Violante chiese alla bal\u00eca di occuparsi del caso e trovare una soluzione: qualche anno pi\u00f9 tardi, nel 1729, dopo una spinta decisa da parte del popolo stesso delle contrade che rivendicava una maggiore autonomia, venne emanato il famoso Bando sulla nuova divisione dei confini delle Contrade, il quale stabil\u00ec che le Contrade siano diciassette (impedendo dunque una possibile riabilitazione di quelle soppresse, o la creazione di nuove), e il numero di abitanti per ognuna, in un tentativo di redistribuzione pi\u00f9 equa. Con tale Bando, messo a stampa l'anno successivo in modo che chiunque potesse prenderne visione, venne conseguentemente stabilito in quali strade e quali case ogni contrada potesse chiedere la questua.\nSoggiorni a Firenze.\nSebbene i propositi fossero stati dei migliori e la nobilt\u00e0 senese avesse creduto fortemente nello Stato Nuovo di Violante, le aspettative furono ridimensionate dalla delusione per un mancato, profondo cambiamento, che prevalse nel giudizio complessivo sulla sovrana. Violante infatti, pur attenta alle esigenze del popolo e collaborativa con le alte cariche dell'aristocrazia, pass\u00f2 la maggior parte del suo governatorato lontana dalle mura di Siena, rendendo troppo impegnativo per i magistrati senesi trattare da soli tutti gli affari, che prevedevano la sua approvazione e quindi l'obbligo di raggiungerla continuamente nei suoi spostamenti. Pi\u00f9 di una ragione spinse Violante a vivere lontana da Siena: sia motivi futili, come il clima migliore nella sua amata residenza a villa Lappeggi, vicino a Firenze, dove la sua corte era ancora riunita (\u201cdomani sera mi porter\u00f2 a Lappeggi per godere un poco d'aria di campagna\u201d scrive il 23 maggio del 1719); a quelli pi\u00f9 strettamente politici e di salute. La corte fiorentina continu\u00f2 ad essere per lei punto di riferimento e la speranza, vista nella morte di Cosimo III e nella mancanza di eredi di Gian Gastone, di una possibile successione, essendo la dinastia dei Medici ormai prossima al tramonto.\nCon la sua condotta morale e il suo forte senso religioso cerc\u00f2 di arginare la sregolatezza di Gian Gastone e l'immagine pubblica ormai compromessa del granducato. Inoltre, i buoni rapporti con il pontefice la portarono spesso a Roma, accrescendo in lei il desiderio di vedere un giorno la corona toscana nelle mani della casa di Baviera. Secondo un'attenta stima di Giovanni Antonio Pecci, in quattordici anni di governo senese la Governatrice raccolse, sommando tutte le sue presenze nella citt\u00e0, appena due anni e mezzo di permanenza a Siena, dove la sua ultima apparizione avvenne il 2 febbraio del 1728.\nSoggiorni a Roma.\nSe Firenze e la sua corte furono il punto di riferimento politico, oltre che di rifugio durante il suo governatorato a Siena, Roma non fu da meno, specialmente nella seconda met\u00e0 degli anni Venti. Confortata da un'incrollabile fede religiosa, la principessa a partire dal 1725 fu spesso ospite a Palazzo Madama, anno in cui giunse a Roma per il solenne giubileo, proprio come venticinque anni prima aveva fatto Cosimo III. Quest'atto, oltre a esser mosso dal sincero zelo religioso della principessa, rappresenta anche una continuit\u00e0 con l'operato del suocero nel saldare il rapporto fra trono e fede.\nAnche l'arrivo nella citt\u00e0 dei papi del 21 marzo, similmente a quello senese, viene riportato dal \u201cgazzettiere\u201d romano Francesco Valesio come un ingresso trionfale, accompagnato da un lungo corteo. I suoi numerosi soggiorni a Roma la vedono sempre occupata tra impegni e cerimonie religiose (come la consacrazione del nipote ad Arcivescovo), eventi culturali (da lei amata la musica e la poesia) nonch\u00e9 eventi mondani per i quali a volte viene persino \u201cchiacchierata\u201d. L'11 gennaio 1728 entra a far parte della Compagnia di San Giovanni Decollato, gesto per il quale papa Benedetto XIII decide di insignirla nello stesso anno con la Rosa d'oro, riconoscimento riservato a pochi in onore della virt\u00f9 e del sostegno alla causa religiosa.\nImpegno sociale e culturale.\nDonna devota e di profondo zelo religioso, ama raccogliersi in preghiera e meditazione, fuggendo spesso da un mondo di corte sempre pi\u00f9 falso e soffocante; al tempo stesso, per\u00f2, sempre in nome della sua fede si occupa di attivit\u00e0 caritatevoli: visita i sudditi malati (come ricorda per esempio una lapide affissa in via di Pantaneto), aiuta economicamente i bisognosi, offre istruzione e riparo a contadine e orfanelle. Coltiva una grande passione per lo studio delle lingue (ne sapr\u00e0 parlare perfettamente quattro), ma, soprattutto, per la poesia e per il teatro: a lei spesso vengono dedicate delle rappresentazioni (come \u201cIl greco in Troia\u201d, nel giorno delle sue nozze, oppure \u201cIl figlio delle Selve\u201d di Carlo Sigismondi Capece, in onore della nascita dell'Accademia femminile del Cimento). Nella composizione si cimenta lei stessa, ma con scarsi risultati, preferendone la lettura e l'ascolto.\nA palazzo, si contorna di poeti, fra i quali spicca il senese Bernardino Perfetti, che diventa suo protetto. La stima per il senese \u00e8 tale che Violante insiste perch\u00e9 il papa gli conceda la laurea solenne in Campidoglio (l'ultimo a cui era stata assegnata era Petrarca); papa Benedetto XIII gliela concesse, data la profonda amicizia che lo legava alla mecenate, ma l'evento fu motivo di aspre critiche da parte degli altri letterati. L'interesse di Violante per la cultura e le lettere non si esaurisce solamente con poeti e letture, ma andando ben oltre la commissione: fonda infatti la gi\u00e0 citata Accademia femminile del Cimento, in opposizione alla corrispettiva maschile e all'Accademia degli Affiliati di Pescia, mantiene stretti rapporti con l'Accademia degli Intronati di Siena (la pi\u00f9 antica accademia del mondo), della quale viene nominata \u201cinvittissima e magnanima Protettrice\u201d, oltre che concedere favori alle altre importanti accademie senesi dei Rozzi e del Casin de Nobili.\nInoltre, si rivel\u00f2 fine intenditrice di pittura, si circond\u00f2 di artisti, come il pittore e ceramista Ferdinando Maria Campani che per lei realizz\u00f2 piatti in maiolica con decori tardo barocchi. \u00c8 stata anche protettrice di uomini di scienza, dal medico personale Mariano Crescenzio Vaselli, che consiglier\u00e0 come medico di corte dei Savoia, a Bernardo Santucci, diventato poi medico personale del re Giovanni V del Portogallo. Non sorprende quindi che molti tra letterati, poeti, musicisti e pittori le abbiano dedicato alcune tra le loro opere d'arte, non solo come gesto all'epoca consueto per impetrarsi favori e protezione, ma anche come sincero riconoscimento della sua statura intellettuale.\nMalattia e morte.\nSul finire degli anni Venti la salute di Violante, da sempre cagionevole, peggior\u00f2. Nel 1731 le notizie relative alle sue condizioni di salute vennero accolte a Siena con freddezza: le chiese esposero reliquie e icone sacre davanti alle quali raccogliersi in preghiera, ma i sudditi restarono indifferenti. Alle 6 del mattino del 30 maggio 1731, Violante mor\u00ec a Firenze. Il popolo senese le concedette un formale cordoglio, occupato da altri eventi quali l'inaugurazione della nuova sala del teatro dei Rozzi, il passaggio da Siena del cardinale Aldobrandini e quello dell'ambasciatore veneto spodestato. La citt\u00e0 che l'aveva osannata al suo arrivo, stufa del suo lungo assenteismo, la conged\u00f2 con freddezza e indifferenza.\nPer sua stessa volont\u00e0 testamentaria, la sua salma non venne seppellita nel pantheon della famiglia Medici in San Lorenzo, ma tumulata nella cripta della chiesa di Santa Teresa nel convento delle\nCarmelitane scalze, dove era solita recarsi per i suoi ritiri spirituali. Sempre per sua volont\u00e0, il cuore venne invece estratto e deposto ai piedi del defunto marito Ferdinando. In epoca napoleonica, la salma verr\u00e0 ricomposta in San Lorenzo, ma solo per un breve periodo: il 26 febbraio 1858, riformatosi in Toscana il granducato, il corpo verr\u00e0 nuovamente spostato in Santa Teresa e il cuore rimesso nella tomba del marito, rispettando cos\u00ec le sue volont\u00e0 testamentarie."}
{"id": "73339", "revid": "110157", "url": "https://it.wikipedia.org/wiki?curid=73339", "title": "Cervello matriosca", "text": "Un cervello matriosca (traduzione dell'inglese \"matrioshka brain\", talora abbreviato in \"MB\") \u00e8 un'ipotetica megastruttura proposta dal futurologo Robert J. Bradbury, basata sul concetto di sfera di Dyson, di immensa capacit\u00e0 computazionale.\nL'oggetto artificiale, di dimensioni enormi, utilizzerebbe una stella come sorgente di energia e tutto il materiale disponibile come sorgente di computronium.\nIl concetto deriva il proprio nome dalla \"matriosca\", bambola smontabile a guisa di scatole cinesi tipica del folclore russo.\nIl termine fu coniato da Robert Bradbury come alternativa al \"Jupiter brain\" (\"cervello Giove\"), un concetto analogo ma su una scala planetaria minore e ottimizzato per un ritardo minimo della propagazione del segnale. Questi sono simili a dei gusci, che sono il pi\u00f9 efficiente metodo conosciuto (da un punto di vista dei requisiti energetici e di massa) per costruire i cervelli matriosca. I cervelli matriosca sono intelligenze distribuite, mentre i \"Jupiter Brain\" sono intelligenze concentrate.\nPropriet\u00e0.\nI cervelli matriosca dovrebbero avere una durata simile a quella delle stelle che li alimentano, quindi fino a 1014 anni per le stelle pi\u00f9 piccole. Dovrebbero essere, in essenza, costituiti da sfere di Dyson concentriche che vanno da orbite tanto ravvicinate quanto quella di Mercurio ad orbite tanto lontane quanto l'orbita di Nettuno e che potrebbero assorbire ed utilizzare essenzialmente tutta l'energia prodotta dalla stella, rendendo l'oggetto e la sua stella praticamente invisibili.\nUn'altra propriet\u00e0 \u00e8 che i cervelli matriosca sono costruiti utilizzando la pi\u00f9 avanzata forma di nanotecnologia possibile."}
{"id": "73340", "revid": "838137", "url": "https://it.wikipedia.org/wiki?curid=73340", "title": "91 a.C.", "text": ""}
{"id": "73341", "revid": "228587", "url": "https://it.wikipedia.org/wiki?curid=73341", "title": "Singolaritanismo", "text": "Il singolaritanismo o singolaritanesimo (\"singularitarianism\" in inglese) \u00e8 una filosofia morale basata sul credo che la singolarit\u00e0 tecnologica sia possibile e i singolaritanisti sostengono un'azione deliberata ad influenzarne e assicurarne la realizzazione.\nMentre alcuni futurologi e transumanisti meditano sulla possibilit\u00e0 e sulla natura di questa supposta singolarit\u00e0 (spesso chiamata \"la singolarit\u00e0\"), un singolaritiano crede che essa sia non solo possibile, ma che possa anche essere guidata, ed agisce nei modi che crede contribuiranno ad accelerarne la sicurezza e l'arrivo.\nNel suo saggio \"Singularitarian Principles\", Eliezer Yudkowsky scrive che ci sono quattro qualit\u00e0 che definiscono un singolaritiano:\nMolti credono che una singolarit\u00e0 tecnologica sia possibile senza adottare il singolaritanismo come filosofia morale.\nSebbene il numero esatto sia difficile da valutare, il singolaritanismo attualmente \u00e8 un piccolo movimento.\nStoria.\nNel 1993, il matematico, scienziato informatico e autore di fantascienza Vernor Vinge ipotizz\u00f2 che il momento della singolarit\u00e0 potrebbe arrivare allorquando i computer eguaglieranno o supereranno l'intelligenza umana (intelligenza artificiale forte) e us\u00f2 il termine \"singolarit\u00e0\" per descrivere questo momento. Egli sugger\u00ec che la singolarit\u00e0 pu\u00f2 presentare un rischio per l'esistenza dell'umanit\u00e0. Alcuni scienziati informatici e giornalisti del settore successivamente sostennero la singolarit\u00e0 credendola possibile e iniziarono ad usare il termine nei loro saggi.\nIl singolaritanesimo cominci\u00f2 a divenire un'ideologia coerente nel 2000, quando il ricercatore nel campo dell'intelligenza artificiale Eliezer Yudkowsky scrisse \"The Singularitarian Principles\", in cui affermava che un \"singolaritano\" crede che la singolarit\u00e0 sia un evento non mistico, possibile e benefico per l'umanit\u00e0 che i singolaritani favoriscono. Yudkowsky descrisse l'utopismo tecnologico nel cuore del singolaritanesimo come una promettente \"apoteosi\".\nNel giugno del 2000 Yudkowsky, con il supporto degli imprenditori della Rete Brian Atkins e Sabine Atkins, fond\u00f2 il Singularity Institute for Artificial Intelligence (SIAI) per lavorare alla creazione di un'intelligenza artificiale amichevole (\"friendly artificial intelligence\") che potesse auto-migliorarsi. Secondo alcune pubblicazioni dell'Istituto un'intelligenza artificiale con la possibilit\u00e0 di migliorare la sua struttura (\"Seed AI\") dovrebbe portare rapidamente alla superintelligenza. I singolaritani credono che raggiungere la singolarit\u00e0 in modo rapido e sicuro \u00e8 il miglior modo possibile per ridurre al minimo il rischio esistenziale.\nL'inventore e futurista Ray Kurzweil, che predice che la singolarit\u00e0 avverr\u00e0 nel 2045, ha notevolmente contribuito a rendere popolare il singolaritanismo con il suo libro del 2005 \"La singolarit\u00e0 \u00e8 vicina\".\nCon il sostegno della NASA, di Google e di una vasta gamma di futurologi e tecnocapitalisti, la Singularity University apr\u00ec nel giugno del 2009 presso il NASA Research Park nella Silicon Valley con l'obiettivo di preparare la prossima generazione di leader ad affrontare le sfide del cambiamento accelerato.\nNel luglio del 2009, molti prominenti singolaritani parteciparono a una conferenza organizzata dalla Association for the Advancement of Artificial Intelligence (AAAI) per discutere del potenziale impatto dei robot e dei computer e dell'impatto dell'ipotetica possibilit\u00e0 che possano diventare autosufficienti e in grado di prendere le proprie decisioni. Discussero della possibilit\u00e0 e della misura in cui i computer e i robot potrebbero essere in grado di acquisire qualsiasi livello di autonomia, e in che misura potrebbero usare tali abilit\u00e0 per rappresentare un'eventuale minaccia o pericolo (rivolta cibernetica). Rilevarono che alcune macchine hanno gi\u00e0 acquisito diverse forme di semi-autonomia, tra cui quella di essere in grado di trovare fonti di energia in proprio e di essere in grado di scegliere autonomamente obiettivi da attaccare con le armi. Gli esperti misero in guardia riguardo ad alcuni virus che possono eludere l'eliminazione e che hanno gi\u00e0 raggiunto \"l'intelligenza di uno scarafaggio\". Affermarono che la consapevolezza di s\u00e9 come illustrata nella fantascienza \u00e8 forse improbabile, ma che ci sono altri potenziali pericoli e insidie. Alcuni esperti e studiosi hanno messo in dubbio l'utilizzo di robot per il combattimento militare, soprattutto quando i robot hanno diverse funzioni autonome. Il presidente della AAAI ha commissionato uno studio riguardo a questo problema.\nControversie.\nAlcuni critici sostengono che il singolaritanismo \u00e8 uno dei tanti nuovi movimenti religiosi che promettono la salvezza in una futura utopia tecnologica. Il giornalista scientifico John Horgan ha scritto:\nPur riconoscendo che ci sono alcune somiglianze tra la singolarit\u00e0 e il \"rapimento\" (cio\u00e8, il millenarismo, la trascendenza), i singolaritani controbattono che le differenze sono cruciali (ad esempio, il razionalismo, il naturalismo, nessuna ritorsione contro i non-credenti, il non antropomorfismo, il credo basato sulle evidenze).\nL'accademico STS David Correia sostiene che il movimento singolaritanista \u00e8 incoraggiato e sponsorizzato da una rete di interessi militari e aziendali alla ricerca di tecnologie per il potenziamento umano che servono a rafforzare le disuguaglianze sociali perch\u00e9 la singolarit\u00e0 offre le condizioni di rapporti sociali capitalistici permanenti e la bioingegneria dei valori borghesi. Correia conclude che il singolaritanismo e il pi\u00f9 ampio movimento transumanista sono antiquate eugenetiche con una migliore tecnologia; che si lasciano passare come pragmatici postmodernismi."}
{"id": "73342", "revid": "119817295", "url": "https://it.wikipedia.org/wiki?curid=73342", "title": "BeOS", "text": "BeOS/Zeta \u00e8 un sistema operativo per personal computer prodotto da Be Incorporated negli anni novanta, con l'obiettivo di fornire un sistema particolarmente adatto allo sviluppo ed esecuzione di applicativi multimediali; pionieristico per l'epoca e molto apprezzato, dopo l'abbandono del progetto da parte di Be Inc. \u00e8 stato ed \u00e8 tuttora oggetto di una reimplementazione libera e open source denominata Haiku, nota in precedenza come OpenBeOS.\nIntroduzione.\n\"BeOS\" \u00e8 un sistema operativo altamente modulare che non deriva da altri sistemi operativi preesistenti (anche se \u00e8 inclusa la shell Bash e vi sono alcune somiglianze nella struttura delle directory a quelle dei sistemi Unix); \u00e8 ottimizzato per l'elaborazione di contenuti multimediali, come audio e video digitale, grafica 3D. Contrariamente ai sistemi Unix, \"BeOS\" \u00e8 un sistema operativo monoutente.\n\u00c8 costruito per essere eseguito su sistemi multiprocessori, e offre grande flessibilit\u00e0 grafica e tempi di risposta all'utente molto ridotti grazie sia ad un sistema di \"input-output\" modulare sia grazie all'utilizzo diffuso del multithreading. Dispone di un file system \"journaled\" con supporto per file di grandi dimensioni (con \"offset\" di 64 bit, quindi fino a 264 byte circa 18.000.000 Terabyte) chiamato BFS (a cui talvolta si fa erroneamente riferimento con il nome di \"BeFS\").\nL'implementazione dell'interfaccia grafica non deriva da altre implementazioni preesistenti; essa \u00e8 basata sui principi di pulizia e chiarezza sia nell'estetica, sia nello sviluppo. L'API dell'interfaccia \u00e8 stata scritta in C++, linguaggio pi\u00f9 adatto di altri alla programmazione di interfacce grafiche per via del suo supporto alla programmazione orientata agli oggetti. Una delle peculiarit\u00e0 pi\u00f9 importanti del sistema \u00e8 data dall'implementazione \"pervasiva\" del multithreading all'interno dell'API, infatti qualunque applicazione scritta per BeOS pu\u00f2 godere di consistenti aumenti di prestazioni su sistemi multiprocessore, anche quelle che non fanno un uso esplicito del multithreading nel codice. \"BeOS\" \u00e8 compatibile con i sistemi POSIX ed \u00e8 possibile accedere ad un'interfaccia a riga di comando attraverso la shell Bash.\nStoria.\nInizialmente questo sistema operativo poteva essere eseguito solamente su hardware proprietario chiamato BeBox. Tale macchina utilizzava un'architettura parallela a processori Hobbit della AT&amp;T e solo successivamente venne portato su architettura RISC PowerPC;\nIn seguito alle scarse vendite del BeBox il BeOS venne portato sui computer dotati di processore PowerPC prodotti da Apple. I computer Macintosh dell'epoca stavano attraversando una profonda crisi derivata dal difficile aggiornamento del sistema operativo MacOS. Con tali premesse tanto il mercato Mac quanto la stessa utenza di questa piattaforma accolsero il BeOS come il possibile sistema operativo del futuro per i computer Macintosh.\nIn seguito anche Apple mostr\u00f2 interesse verso BeOS: la societ\u00e0 pensava infatti di rimpiazzare il vecchio Mac OS con BeOS. Tuttavia a causa di accordi commerciali Apple prefer\u00ec acquistare la societ\u00e0 NeXT invece che la Be inc., ci\u00f2 permise di sviluppare il progetto macOS che allontan\u00f2 definitivamente il BeOS dalla piattaforma Mac.\nBeOS successivamente venne riscritto per essere utilizzato sui computer dotati di processore x86 come i comuni PC. Tuttavia dati gli accordi di Microsoft con le case produttrici di PC il BeOS non riusc\u00ec a diffondersi come avrebbe potuto: per diversi anni Microsoft ha richiesto ai produttori e agli assemblatori di PC dei contratti di licenza in esclusiva che limitavano la possibilit\u00e0 di realizzare dei personal computer su cui potessero essere preinstallati sia Windows sia un altro sistema operativo (quale ad esempio BeOS). Con tali premesse l'amministratore delegato di Be (Jean-Louis Gass\u00e9e) propose di fornire BeOS gratuitamente ad ogni costruttore di PC che avesse preinstallato Windows e BeOS in dual-boot, ma, a causa dei vincoli imposti dalla Microsoft, pochi costruttori accettarono l'accordo, solo AST Research e Hitachi fra i grandi nomi aderirono.\nNel febbraio 2001 Be Inc. cit\u00f2 quindi in giudizio la Microsoft. Il 5 settembre 2003 Microsoft e Be si accordarono con un pagamento da parte di Microsoft di 23,2 milioni di dollari in cambio della caduta delle accuse di comportamento lesivo della concorrenza.\nTuttavia gi\u00e0 nel 2001 le propriet\u00e0 intellettuali di Be furono vendute alla Palm, Inc. che acquis\u00ec il BeOS per ottenere alcune tecnologie alla base di questo sistema operativo. Successivamente alla divisione di Palm, le propriet\u00e0 intellettuali passarono a PalmSource che poi nel 2005 fu acquistata dalla giapponese Access. BeOS 5 \u00e8 stata l'ultima versione anche se un sostanziale aggiornamento era in corso prima della bancarotta.\nAlla fine del 2001 la yellowTAB, software house tedesca con sede in Mannheim, venne creata per continuare il progetto BeOS dato il disinteresse di Palm verso il mercato desktop. YellowTAB decise quindi di continuare lo sviluppo del progetto BeOS partendo dalla versione 5.1 (la famosa Dano0, versione che al momento era in fase di sviluppo e che qualcuno fece trapelare quando Be Inc. fu sul punto di sparire) e chiamando il nuovo prodotto Zeta.\nNel 2005 Zeta era un sistema operativo stabile e veloce che aveva raggiunto la maturit\u00e0 grazie alla R1 e al successivo aggiornamento R1.1. Zeta ha portato enormi benefici rispetto a BeOS: un'interfaccia grafica aggiornata e moderna, supporto per le pi\u00f9 moderne periferiche (USB2 fra tutte) e codice completamente ottimizzato. Da notare che comunque Zeta era veloce anche su macchine relativamente vecchie, rivitalizzandole senza cambiare hardware.\nQuesto OS ha conosciuto una grande diffusione in Germania dove era diventato velocemente popolare.\nNel 2006 in seguito ad una bancarotta di YellowTab, la Magnussoft Deutschland GmbH produttrice di giochi \u00e8 diventata il nuovo distributore di Zeta, al tempo la societ\u00e0 intendeva continuare a sviluppare questo innovativo sistema dopo la bancarotta della Yellow Tab. La Magnussoft ha portato alcuni dei suoi giochi su questa piattaforma.\nIntorno ad aprile 2007, in seguito a rivendicazioni contrattuali da parte di Access, la Magnusoft\nha fermato lo sviluppo di Zeta, in quanto Bernd Korz (ex CEO di YellowTAB) non ha potuto provare l'esistenza dei contratti con la Be Incorporated.\nZeta \u00e8 come se non fosse esistito, e con amarezza da parte di tutti coloro che lo hanno supportato, l'ultimo figlio ufficiale di BeOS \u00e8 morto.\nL'ultimo \"erede\" (non ufficiale) di BeOS rimane Haiku (ex OpenBeOS)."}
{"id": "73347", "revid": "11959", "url": "https://it.wikipedia.org/wiki?curid=73347", "title": "Medicina islamica", "text": "La medicina islamica fu una medicina che nell'epoca d'oro islamica (circa coincidente con il medioevo europeo) raggiunse livelli molto sofisticati, con metodi diagnostici e terapeutici altamente sviluppati e una ricca farmacologia.\nNel medioevo la medicina europea fu influenzata da quella islamica (Averro\u00e8, Avicenna) irradiata dalla Spagna musulmana. Oggi tuttavia la medicina islamica \u00e8 quasi sconosciuta in Europa e non dispone di adepti europei, a differenza delle medicine orientali. Solo nelle comunit\u00e0 degli immigrati musulmani se ne trovano ancora tracce, frammiste alla tradizione religiosa.\nDal momento che l'Islam \u00e8 diffuso in Africa, la medicina islamica si \u00e8 mescolata anche con tradizioni locali sciamaniche ed animistiche; in Oriente, con medicine di tradizione buddista e induista.\nStoria.\nGli Arabi, conquistando la Siria e la Persia, trovarono scuole mediche nutrite dalla scienza greca, ne assorbono le conoscenze, traducendo i grandi autori, specie Galeno.&lt;br&gt;\nA Baghdad nacque una scuola di medicina che rivaleggiava con quelle della Spagna islamica di Cordova, Siviglia, Toledo e Murcia; ovunque vi erano biblioteche e ospedali (\"Bim\u0101rist\u0101n\"), vi era un grande fervore e progresso.\nFra il IX e l'XI secolo si manifest\u00f2 una critica indipendente e la tendenza verso nuovi sperimentazioni: la medicina greca venne integrata con gli studi islamici di fisica e chimica. al-Razi fu uno dei pi\u00f9 grandi dei medici persiani a indirizzo ippocratico e scrisse due libri che saranno studiati nelle scuole italiane fino al Rinascimento.\nFamosissimo rimane Avicenna, considerato il fondatore della medicina moderna e conosciuto per il suo canone della medicina, stampato nel X secolo, ricco di dogmatismo scolastico e autoritario; di lui si ammira la vasta cultura e la grande diligenza pi\u00f9 che l'originalit\u00e0 di pensiero. \nGrande medico fu il filosofo ebreo-andaluso Mos\u00e8 Maimonide, che riconosce l'influenza dei fattori emotivi sulla salute, inserisce l'uso di strumenti musicali e di storie ricreative nella terapia, riafferma anche l'importanza della dieta, dell'esercizio fisico e mentale, svalutando farmaci e chirurgia. \nAnche di grande nomea fu Ibn al-Quff, arabo cristiano del Bil\u0101d al-Sh\u0101m, attivo nel XIII secolo nell'attuale Giordania e a Damasco.\nLa farmacologia ebbe con gli Arabi e i Persiani un grande impulso; dobbiamo loro la conservazione delle antiche tradizioni e della medicina classica, mentre in Occidente la medicina era monopolio ecclesiastico."}
{"id": "73350", "revid": "298229", "url": "https://it.wikipedia.org/wiki?curid=73350", "title": "Ellery Clark", "text": "Biografia.\nNacque ad East Roxbury, quartiere di Boston, nel Massachusetts. Era studente ad Harvard nel periodo in cui comparve tra i migliori atleti statunitensi (dal 1893 al 1912). Nel 1897 vinse il titolo nazionale nell'all around (il moderno decathlon).\nAi Giochi olimpici di Atene 1896 vinse due medaglie d'oro, una nel salto in lungo ed una nel salto in alto.\nSoffr\u00ec di dolori ai legamenti e rest\u00f2 fermo per un paio di anni. Non vinse mai il titolo nazionale di salto in alto con l'eccezione del 1897 e del 1903, in cui vinse nuovamente l'all around. Partecip\u00f2 alle Olimpiadi del 1904 nell'all around ma fu costretto a ritirarsi alla quinta gara per una bronchite. Venne classificato, comunque, al sesto posto. Gareggi\u00f2 fino all'et\u00e0 di 56 anni.\nLa sua attivit\u00e0 professionale fu varia: fu avvocato, insegnante e consigliere della citt\u00e0 di Boston. \u00c8 stato anche autore di 19 libri, dal romanzo \"Caribbean\" \u00e8 stato tratto un film nel 1954 e da \"Loaded Dice\" un altro film (muto) nel 1918.\nNel 1991 \u00e8 stato inserito nella National Track &amp; Field Hall of Fame."}
{"id": "73351", "revid": "123602707", "url": "https://it.wikipedia.org/wiki?curid=73351", "title": "Distribuzione di Spearman", "text": "In teoria della probabilit\u00e0 la distribuzione di Spearman \u00e8 la distribuzione di probabilit\u00e0 discreta, utilizzata nell'ambito della statistica non parametrica, della variabile casuale formula_1 (coefficiente di correlazione per ranghi di Spearman) per verificare l'ipotesi nulla che non vi \u00e8 correlazione tra due variabili quantitative o qualitative ordinali. Fu ideata da Charles Spearman nel 1904.\nCostruzione delle probabilit\u00e0 esatte.\nPu\u00f2 essere costruita costruendo tutti i casi in cui la prima variabile gi\u00e0 ordinata (pertanto ha i ranghi ri=i) e la seconda assuma uno dei possibili ordini.\nPer ciascuno dei casi viene calcolato il valore \u03c1s e si costruisce la tabella delle probabilit\u00e0 di ciascuno dei valori possibili.\nEsempio con N=4.\nLe 24 possibili osservazioni.\nNel caso di N=4 osservazioni, assumendo che per la prima variabile vale sempre ri=i, si possono calcolare i vari \u03c1s\n \u03a3D\u00b2 \u03c1\n 1 2 3 4 0 1\n 1 2 4 3 2 0,8\n 1 3 2 4 2 0,8\n 1 3 4 2 6 0,4\n 1 4 2 3 6 0,4\n 1 4 3 2 8 0,2\n 2 1 3 4 2 0,8\n 2 1 4 3 4 0,6\n 2 3 1 4 6 0,4\n 2 3 4 1 12 -0,2\n 2 4 1 3 10 0\n 2 4 3 1 14 -0,4\n 3 1 2 4 6 0,4\n 3 1 4 2 10 0\n 3 2 1 4 8 0,2\n 3 2 4 1 14 -0,4\n 3 4 1 2 16 -0,6\n 3 4 2 1 18 -0,8\n 4 1 2 3 12 -0,2\n 4 1 3 2 14 -0,4\n 4 2 1 3 14 -0,4\n 4 2 3 1 18 -0,8\n 4 3 1 2 18 -0,8\n 4 3 2 1 20 -1\nDistribuzione delle probabilit\u00e0 per il test a una coda.\nI \u03c1 risultano cos\u00ec distribuiti\n \u03c1 n %\n -1 1 4,17\n -0,8 3 12,50\n -0,6 1 4,17\n -0,4 4 16,67\n -0,2 2 8,33\n 0 2 8,33\n 0,2 2 8,33\n 0,4 4 16,67\n 0,6 1 4,17\n 0,8 3 12,50\n 1 1 4,17\nDistribuzione delle probabilit\u00e0 per il test a due code.\nNel caso si volesse fare il test ad una sola coda, si calcolano le probabilit\u00e0 effettuando prima i valori assoluti di \u03c1\n |\u03c1| n %\n 0 2 8,33\n 0,2 4 16,67\n 0,4 8 33,33\n 0,6 2 8,33\n 0,8 6 25,00\n 1 2 8,33\nApprossimazioni per N grandi.\nPer N grandi, la trasformazione\n\u00e8 distribuita approssimativamente come una variabile casuale t di Student con N-2 gradi di libert\u00e0\ne\n\u00e8 distribuita approssimativamente come una variabile casuale normale"}
{"id": "73357", "revid": "14", "url": "https://it.wikipedia.org/wiki?curid=73357", "title": "Agrumi", "text": ""}
{"id": "73362", "revid": "124123", "url": "https://it.wikipedia.org/wiki?curid=73362", "title": "Peter Armitage", "text": "Biografia.\nDal 1961 al 1976 \u00e8 stato professore di statistica medica alla London School of Hygiene &amp; Tropical Medicine, succedendo a Austin Bradford Hill.\nDivenne successivamente professore di biomatematica e poi professore si statistica applicata a Oxford e infine diresse il nuovo dipartimento di statistica, ritirandosi nel 1990, anno in cui la Royal Statistical Society (di cui \u00e8 stato presidente dal 1982 al 1984) gli assegn\u00f2 la Guy Medal in Gold.\nSi dedic\u00f2 alla ricerca sullo sviluppo dei metodi statistici nella sperimentazione medica in particolare e in medicina in generale.\n\u00c8 capo-redattore della \"Encyclopedia of Biostatistics\". \u00c8 stato presidente della \"International Biometric Society\", nonch\u00e9 della \"International Society for Clinical Biostatistics\"e della Royal Statistical Society.\nDal 1980 al 1984 \u00e8 stato editore di \"Biometrics\"."}
{"id": "73368", "revid": "21880", "url": "https://it.wikipedia.org/wiki?curid=73368", "title": "Digitalici", "text": "I digitalici fanno parte dei farmaci cardiocinetici, detti anche cardiotonici o cardenolidi, e sono sostanze estratte dai fiori della digitale, nome comune di diverse piante del genere \"Digitalis\" la pi\u00f9 importante delle quali \u00e8 \"Digitalis purpurea\"; meno importanti \"Digitalis alba\" e \"D. lanata\". Sono detti anche glicosidi cardioattivi per la presenza di glucidi nella molecola.\nDerivati attivi.\nI derivati attivi sono principalmente due: la digossina e la digitossina. La digitonina \u00e8 un altro glicoside digitalico che per\u00f2 non ha effetti sul cuore e viene principalmente sfruttato per il suo potere tensioattivo.\nLe complesse molecole di questo gruppo di sostanze sono caratterizzate da una parte \u201cattiva\u201d rappresentata da una struttura fenantrenica e steroidea (un ciclopentanoperidrofenantrene), cui \u00e8 legato ad una estremit\u00e0 un anello lattonico ed all'altra, in posizione 3, una sequenza di glucidi (digitossosio).\nLa molecola \u00e8 discretamente lipofila, e la perdita dell'ossidrile in posizione 12 la rende ancora pi\u00f9 lipofila e meno idrofila: da ci\u00f2 deriva che la cinetica della digossina e del derivato deidrossilato digitossina differiscano, almeno per tempo di emivita e capacit\u00e0 di legarsi con legame stabile ai tessuti, ossia alle cellule muscolari (in particolare cardiache).\nCome meccanismo d'azione, si deve tener conto del fatto che tali derivati sono veleni cellulari: la loro azione farmacologica deriva da ci\u00f2, ma ovviamente questo determina anche un'intrinseca pericolosit\u00e0 nell'impiego di tali sostanze. I digitalici hanno un'efficacia altissima, ma nel contempo sono dotati di una tossicit\u00e0 elevata e prolungata nel tempo: questo non \u00e8 un fatto nuovo in farmacologia, infatti maggiore \u00e8 l'efficacia di un farmaco, maggiore sar\u00e0 la possibilit\u00e0 di effetti collaterali e pi\u00f9 facilmente si andr\u00e0 incontro a fenomeni di tossicit\u00e0. Solo recentemente si \u00e8 potuto contrastare la pericolosit\u00e0 dei digitalici con l'impiego di farmaci ad azione antidotica, che si somministrano in eventuali situazioni di iperdosaggio.\nMeccanismo d'azione dei digitalici.\nLa digitossina innesca una serie di fenomeni che \u00e8 stato possibile chiarire solo nella prima met\u00e0 degli anni novanta, dopo decenni di uso clinico.\nIl meccanismo d'azione \u00e8 conseguente al legame relativamente stabile tra il nucleo steroideo ed una frazione precisa della pompa sodio-potassio (Na+/K+ ATPasi) dei cardiomiociti. Questo legame determina l'inibizione del 10-30% dell'ATPasi di membrana, determinando un aumento del sodio intracellulare, ma con un rapporto Na+/K+ mantenuto.\nCol blocco di pi\u00f9 del 30% della pompa sodio potassio si hanno invece effetti tossici, poich\u00e9 all'aumentare del sodio si ha una diminuzione relativa di potassio, con conseguente aumento del potenziale di membrana e aumento della tendenza all'attivit\u00e0 spontanea (batmotropismo).\nIl blocco della Na+/K+ ATPasi determina un incremento del sodio intracellulare che rallenta l'attivit\u00e0 dello scambiatore Na+/Ca++, e pertanto aumenta la quantit\u00e0 di calcio che, al posto di venire trasportata fuori dalla cellula, \u00e8 accumulata nel reticolo sarcoplasmatico ad opera della calcio ATPasi del reticolo sarcoplasmatico (SERCA).\nAd ogni ciclo cardiaco, durante la fase 2 (di \"plateau\") del potenziale d'azione cardiaco, l'ingresso di calcio attraverso i canali del calcio di tipo L (\"long lasting\") determina a sua volta il rilascio di calcio dal reticolo sarcoplasmatico in un fenomeno noto come rilascio del calcio indotto dal calcio (CICR dall'inglese \"calcium-induced calcium release\"). Una maggiore concentrazione di ioni Ca2+ a livello citoplasmatico favorisce il legame con la calmodulina, ed una maggiore funzionalit\u00e0 delle proteine contrattili.\nIn particolare, tramite la calmodulina, il calcio va ad interagire sui meccanismi di accoppiamento eccito-contrattile dell'actina e della miosina, aumentando cos\u00ec la forza di contrazione con cui avviene l'attivazione delle due molecole: tale aumento della forza moltiplicato per il numero delle cellule cardiache contrattili determina un generale aumento della forza di contrazione della muscolatura cardiaca: aumenta l'inotropismo.\nTutto questo avviene senza consumo di energia aggiuntivo, in pratica non vi \u00e8 necessit\u00e0 di un aumentato apporto di ossigeno, che nelle condizioni di scompenso cardiaco, in cui viene maggiormente utilizzato il farmaco, determinerebbe un aggravamento della situazione di base.\n\u00c8 dunque molto importante che questa azione di aumento della forza di contrazione non richieda scambi energetici significativi.\nAzioni dei digitalici.\nLa digossina ha dunque un'azione inotropa positiva, ma agisce in modo non univoco sulla eccitabilit\u00e0 cardiaca o batmotropismo: sulle cellule miocardiche in vitro provoca un aumento dell'eccitabilit\u00e0, che non \u00e8 altrettanto \"visibile\" sul cuore in vivo. Altrettanto succede sulle cellule atriali, ma per compensare questa eccitabilit\u00e0, ricordando sempre che i digitalici sono veleni cellulari, si deve tener conto che agiscono in maniera negativa, cio\u00e8 rallentando la conducibilit\u00e0 sul nodo seno-atriale e sul nodo atrio-ventricolare, riducendo il primo effetto. Il rallentamento della fase di ripolarizzazione del nodo AV, viene evidenziato a livello di elettrocardiogramma di superficie con lieve, ma caratteristico, allungamento del tratto PQ o PR.\nQuesto fatto pu\u00f2 costituire un problema, poich\u00e9 a determinate dosi terapeutiche di digitalici si pu\u00f2 arrivare facilmente all'intossicazione per i pi\u00f9 svariati motivi, e quindi si pu\u00f2 determinare una bradicardia importante.\nPertanto, gli effetti dei digitalici saranno: sulla contrazione di tipo inotropo positivo, come sulla formazione dell'impulso (batmotropi positivi), invece saranno negativi sulla conduzione (dromotropi negativi) e anche sulla frequenza (cronotropi negativi).\n\u00c8 proprio in questa ambivalenza che si sviluppano sia l'azione terapeutica sia gli eventi tossici, che possono essere conseguenti ad un iperdosaggio di questo tipo di sostanze.\nLa caratteristica azione dei digitalici si pu\u00f2 osservare anche a livello elettrocardiografico: l'ECG assume un aspetto specifico, che ne caratterizza l'assunzione e non \u00e8 indice di sovradosaggio. \u00c8 infatti molto importante il reperto anamnestico di assunzione di tali farmaci, perch\u00e9 l'ECG potrebbe, specialmente nelle derivazioni laterali da V4 a V6, assumere delle alterazioni della fase di ripolarizzazione ventricolare sinistra: il tratto ST \u00e8 discendente con un sottoslivellamento, che potrebbe mimare, in situazioni particolari, gli effetti di un'ischemia acuta sub-endocardica. Tale eventualit\u00e0 \u00e8 nota ai cardiologi, che vengono aiutati nella diagnosi differenziale dalle informazioni e dai sintomi che il paziente riferisce.\nAltra peculiarit\u00e0 di questi farmaci \u00e8 la capacit\u00e0 di interferire contemporaneamente sul sistema parasimpatico, attraverso una attivazione della componente vagale, e sul sistema simpatico: gli effetti normalmente si bilanciano e vengono modulati dall'associazione di altri farmaci, specie nel paziente scompensato.\nI digitalici hanno un'azione di stimolo nei confronti del parasimpatico, aumentano quindi la stimolazione vagale, che riveste fisiologicamente un'azione di tipo negativo sulla eccitabilit\u00e0, sulla conduzione e sulla frequenza; ma \u00e8 stimolato anche il sistema simpatico, infatti sistema parasimpatico e sistema ortosimpatico giocano meccanismi di compensazione, per cui l'attivazione dell'uno comporta conseguentemente una risposta dell'altro, che spesso si annullano.\nTerapia con i digitalici.\nIl range terapeutico della digossina \u00e8 tra 0,8 e . Si ricorda per\u00f2 il DIG trial (il principale studio sulla digossina) che ha documentato come valori di digossina tra 0,8 e erano correlati a minor incidenza di eventi cardiovascolari avversi. Pertanto al momento si raccomanda di mantenere un valore di digossinemia intorno ad . La tossicit\u00e0 della digossina pu\u00f2 iniziare con concentrazioni ematiche superiori a .\nIl range terapeutico della digitossina \u00e8 tra 14 e 16\u00a0ng/ml e una tossicit\u00e0 superiore a .\nSi deve sempre considerare che l'azione dei digitalici non \u00e8 immediata, e che la loro emivita \u00e8 di 33/36h per la digossina e 5/7 giorni per la digitossina: esistono numerosi protocolli di terapia.\nPer esempio, esiste anche una digitalizzazione rapida, che permette di raggiungere alti livelli di digitale circolante nel minor tempo possibile, utile quando si renda necessario raggiungere molto rapidamente, nell'arco delle 24-48 ore, il livello terapeutico: una dose adeguata, gi\u00e0 elevata, utile nella digitalizzazione rapida, \u00e8 la somministrazione di ~ 500\u00a0\u00b5g.\nA regimi posologici le somministrazioni di digitalici possono andare dai 62,5\u00a0\u00b5g ai 250\u00a0\u00b5g /die (in commercio i dosaggi sono 0,0625, 0,125 e 0,25\u00a0mg).\nLe preparazioni farmaceutiche sono tre: soluzione endovena (solo uso Ospedaliero), gocce (poco utilizzate per la difficolt\u00e0 di dosaggio), compresse (sicuramente le pi\u00f9 usate, anche perch\u00e9 con tre dosaggi ben distinti, si possono adattare alle esigenze del singolo paziente).\nEffetti tossici della terapia con digitalici.\nCol blocco di pi\u00f9 del 30% della pompa sodio-potassio si ha un aumento degli effetti tossici, poich\u00e9 all'aumentare del sodio si ha una diminuzione relativa di potassio, viene aumentato il potenziale di membrana e aumenta la tendenza all'attivit\u00e0 spontanea.\nIn caso di iperdosaggi non accidentali, fino a poco tempo fa, l'esito era spesso infausto, nonostante i tentativi di salvare la persona mediante le procedure di depurazione del sangue. Oggi invece le cose sono leggermente migliorate: se ci si rende conto in tempo relativamente breve che c'\u00e8 stato un'assunzione eccessiva della digitale (come nel tentato suicidio), si ricorre all'uso di un siero con anticorpi anti digossina che agisce direttamente sul farmaco, lo complessa e lo inattiva, donde la definizione di antidoto; questo ha portato ad una migliore gestione dei casi di iperdosaggio, anche se normalmente gli effetti nell'uso terapeutico sono raramente mortali. In effetti gli anticorpi anti-digossina (\"Fab\") vengono utilizzati nelle assunzioni improprie e nei pazienti con gravi aritmie cardiache in corso di ipopotassiemia.\nOvviamente la somministrazione dell'antidoto deve essere abbastanza precoce, perch\u00e9 la digitale, una volta fissata ai tessuti, ha una permanenza estremamente lunga: la digossina viene eliminata per via renale in forma praticamente non metabolizzata, dopo aver \u201cimpregnato\u201d il tessuto muscolare. Un grande tessuto di riserva \u00e8 rappresentato dalla muscolatura scheletrica, che non risente allo stesso modo dell'azione dei digitalici ma che pu\u00f2 legarli e poi rilasciarli nuovamente in circolo in forma attiva per un tempo molto prolungato.\nI digitalici hanno effetti collaterali molto fastidiosi, anche di discreta intensit\u00e0, ma non sempre tossici: in primo luogo hanno effetti a livello dell'apparato digerente spesso caratterizzato da intolleranza gastrica e nausea; spesso vi \u00e8 anche una componente di tipo nervoso, ma questa \u00e8 presente nei livelli di tossicit\u00e0 acuta.\nNella struttura dei digitalici \u00e8 rappresentata anche una struttura steroidea, che pu\u00f2 dar luogo a derivati idrossilati in posizione 3 e 4 oppure 2 e 3: questa parte della molecola ricorda ora le molecole di alcune catecolamine, in particolare della dopamina. La dopamina, se raggiunge determinate strutture come la \"Chemoreceptor Trigger Zone\", determina nausea e vomito: pertanto, tra gli effetti a livello gastroenterico caratteristici dell'azione della digitale vi \u00e8 un intenso senso di nausea, una alterazione della percezione degli odori e del senso del gusto, che pu\u00f2 arrivare sino al vomito.\nAccanto a questi effetti ve ne sono altri a livello oculare (la visione pu\u00f2 diventare confusa, si pu\u00f2 provare una particolare suscettibilit\u00e0, fastidio per la luce), ed a carico del Sistema Nervoso Centrale (incubi, senso di confusione, cefalea, senso di fastidio, ...).\nQuando non erano disponibili i dosaggi immunometrici di laboratorio, si dovevano attendere proprio gli effetti secondari e tossici per la sicurezza di esser giunti alla dose efficace di digitalizzazione, deducendone dunque i livelli ematici.\nInsomma, due grandi progressi sono stati la messa a punto di un antidoto e la possibilit\u00e0 di valutare la digossinemia (la concentrazione ematica di digossina) attraverso dosaggi immunometrici (inizialmente radioimmunoessays).\nQui sono ricordate in maniera schematica le azioni della digitale sulla funzione elettrica cardiaca:\nLa problematica relativa alla facilit\u00e0 di sovradosaggio ed eventuale intossicazione, \u00e8 racchiusa negli effetti numerosi e \"contrastanti\" della digitale sul muscolo cardiaco e sulle vie elettriche. In effetti il farmaco viene utilizzato a dosi terapeutiche, per l'effetto inotropo e cronotropo, ma, se arriviamo a livelli tossici, l'influsso negativo si vedr\u00e0 sul batmotropismo e sul dromotropismo, che normalmente ne risentono in modo ridotto.\nEsemplificando potremmo dire che gli effetti terapeutici positivi (riduzione della frequenza cardiaca e aumento di contrazione del muscolo cardiaco) ai dosaggi normali, vengono sostituiti dagli effetti tossici negativi (aumento dell'eccitabilit\u00e0 e della conduzione) nei sovradosaggi.\nLe condizioni pi\u00f9 pericolose portano ad aritmie cardiache gravi che vanno dal rallentamento eccessivo del battito cardiaco (aritmie ipocinetiche), all'accelerazione dello stesso (aritmie ipercinetiche), sino al flutter e alla fibrillazione ventricolare\nRelazioni struttura-attivit\u00e0.\nL'attivit\u00e0 farmacologica dei glicosidi \u00e8 dovuta alla componente steroidea, in quanto le genine libere provocano gli stessi effetti del glicoside. Se il nucleo ciclopentanoperidrofenantrenico \u00e8 fondamentale per la farmacodinamica, per\u00f2, zuccheri diversi comportano significative differenze farmacocinetiche.\n\u00c8 fondamentale sottolineare come, nonostante la connettivit\u00e0 sia la medesima, la struttura tridimensionale dei digitalici \u00e8 profondamente diversa dagli ormoni steroidei in quanto sono diverse le giunzioni che legano i diversi anelli. Per l'affinit\u00e0 ai recettori nucleari degli ormoni steroidei (ad esempio il recettore degli estrogeni) \u00e8 cruciale che il backbone steroideo presenti giunzioni di tipo colestanico, ovvero con i 4 anelli approssimativamente complanari. Nei digitalici le giunzioni tra gli anelli A e B e tra gli anelli C e D sono \"cis\", mentre la giunzione B-C \u00e8 di tipo \"trans\"; ci\u00f2 conferisce al nucleo tetraciclico una forma ad \"U\" che ottimizza l'interazione col sito \"B\" di legame alla sodio-potassio ATPasi.\nImportanti per l'attivit\u00e0 sono i sostituenti idrossilici in 3\u03b2 e 14\u03b2.\nI derivati vegetali (come i digitalici) sono caratterizzati da un anello lattonico a 5 termini di tipo butenolidico, mentre i derivati animali (com il bufadienolide) hanno lattoni a sei termini di tipo cumarinico. Questa non differenza non provoca grandi differenze di attivit\u00e0, anzi, si sono dimostrati attivi anche derivati non ciclici, a patto che siano mantenuti un accettore di legami ad idrogeno (corrispondente al carbonile lattonico) ed un carbonio elettronattrattore, idealmente in beta. Si \u00e8 osservato, infatti, che derivati esteri lineari erano attivi solo se \u03b1-\u03b2-insaturi (per la presenza o meno del carbonio elettronattrattore). Analogamente i derivati acidi non erano attivi, mentre i nitrili s\u00ec in quanto in grado di accettare legami ad idrogeno.\nPer quanto riguarda la cinetica del docking, esso inizia con un'interazione elettrostatica a lungo raggio tra il sito detto \"A\" della pompa sodio-potassio ed il lattone, quindi si instaurano le due interazioni di cui sopra. Successivamente il nucleo steroideo stabilisce interazioni di van der Waals con il sito \"B\" del \"recettore\", e induce un cambiamento conformazione al sito \"D\" che si ritiene sia legato all'attivit\u00e0 (ovvero all'inattivazione della pompa). Inoltre anche il primo residuo zuccherino pu\u00f2 instaurare delle interazioni aggiuntive (legami ad idrogeno ed interazioni idrofobiche) con un ulteriore sito, detto \"C\".\nModifiche emisintetiche.\nSono state tentate diverse modifiche di semisintesi sui digitalici nel tentativo di migliorarne il profilo farmacologico. Tra gli approcci seguiti si segnalano:"}
{"id": "73371", "revid": "180559", "url": "https://it.wikipedia.org/wiki?curid=73371", "title": "Anathon Aall", "text": "Biografia.\nFiglio di un pastore evangelico, Aall si diplom\u00f2 nel 1886 alla Scuola Superiore di Latino a Stavanger e nel 1891 dette l'esame di teologia all'Universit\u00e0 di Christiania a Oslo con un lavoro sul Vangelo di Giovanni. Negli anni fra il 1893 e il 1895 Aall si rec\u00f2 all'estero per studiare storia della filosofia e storia della chiesa, ma gli studi sul Vangelo di Giovanni lo portarono a confrontarsi con il problema del Logos, su cui scrisse la sua opera pi\u00f9 famosa, \"Der Logos. Geschichte seiner Entwicklung in der griechischen Philosophie und der christlichen Literatur\". L'opera di Aall, che tratta dell'evoluzione del concetto del \"logos\" da Eraclito alla patristica, toccava il nucleo del credo ufficiale della Chiesa norvegese e gli imped\u00ec di conseguire la docenza, anche se lo scritto fu comunque apprezzato.\nNel 1897 Aall si trasfer\u00ec a Halle per dedicarsi ai suoi studi filosofici e in particolare su Immanuel Kant; nel 1899 si trasfer\u00ec per un breve periodo a Oxford dove fu tra i fondatori del College Ruskin Hall e l'anno dopo torn\u00f2 in Germania, dove condusse i suoi studi sulla filosofia del diritto e la psicologia sperimentale, mettendo a punto due sue opere, \"La fede\" (1901) e \"Potere e dovere\" (1902).\nNel 1903 consegu\u00ec un dottorato all'Universit\u00e0 di Halle e studi\u00f2 con i massimi psicologi tedeschi dell'epoca, Wundt e Kruger a Lipsia. In quel periodo pubblic\u00f2 anche alcuni studi sui sogni e sulla memoria.\nNel 1908 divenne docente all'Universit\u00e0 di Christiania a Oslo, dalla cui cattedra Aall influenz\u00f2 notevolmente gli studi di filosofia e psicologia del proprio paese.\nNel 1928 spos\u00f2 Lily Weiser, una ragazza di famiglia borghese di 32 anni pi\u00f9 giovane, suscitando scalpore. Lily era una donna colta e ben istruita, e spesso contribu\u00ec al lavoro di Aall."}
{"id": "73375", "revid": "121376542", "url": "https://it.wikipedia.org/wiki?curid=73375", "title": "Emma Perodi", "text": "Biografia.\nPer molti anni c'\u00e8 stata incertezza sul luogo di nascita della scrittrice, che si credeva venuta al mondo a Firenze o a Fiesole, ma negli anni ottanta del XX secolo fu rinvenuto il suo atto di battesimo, con cui si certificava che la bambina, nata alle due di notte, era stata battezzata nella parrocchia cerretese di San Leonardo il 2 febbraio 1850. Il padre, Federigo, era un ingegnere e la madre Adelaide Morelli Adimari aveva nobili origini. Il benessere economico della famiglia le permise di ricevere una buona educazione. Godette anche di una grande indipendenza. Viaggi\u00f2 in gran parte dell'Italia e dell'Europa.\nLa sua maturazione artistica, comunque, avvenne principalmente a Firenze. Dal 1881 fu collaboratrice e poi direttrice (dal 1887) del \"Giornale per i bambini\", che si pubblicava a Roma ed era stato fondato e inizialmente diretto da Ferdinando Martini.\nLa sua opera principale fu \"Le novelle della nonna\", pubblicata fra il 1892 e il 1893, una raccolta di racconti fantastici ambientati nel Casentino, i quali, pur essendo destinati ai bambini, contengono temi inquietanti, goticheggianti, quasi \"horror\", che sono apprezzabili appieno da lettori maturi.\nMor\u00ec di polmonite a Palermo, dove aveva lavorato per circa venti anni pubblicando le sue opere presso la \"Casa editrice Salvatore Biondo\".\nNel luglio 2018 in Casentino \u00e8 stato istituito un parco letterario a lei intitolato."}
{"id": "73379", "revid": "1027989", "url": "https://it.wikipedia.org/wiki?curid=73379", "title": "Portage (software)", "text": "Portage \u00e8 il sistema di gestione dei pacchetti di Gentoo Linux. \u00c8 rilasciato sotto licenza GPLv2 , la sua caratteristica principale \u00e8 l'installazione delle applicazioni a partire dalla compilazione del loro codice sorgente. Poich\u00e9 le possibili combinazioni di opzioni di compilazione e \"flag USE\" (v. oltre) permettono di costruire una distribuzione Linux personalizzata, Portage \u00e8 detto \"meta-distribution engine\" e Gentoo una \"metadistribuzione\".\nPortage \u00e8 costituito da un nucleo scritto in Python che lavora su script bash detti \"Ebuild\". L'interfaccia a riga di comando per Portage \u00e8 il comando codice_1, usato principalmente per installare ed aggiornare le applicazioni.\nCaratteristiche.\nPoich\u00e9 un sistema Gentoo pu\u00f2 infatti essere costruito compilando le varie componenti, partendo da una base costituita da un compilatore e un ambiente minimale, Portage scarica il codice sorgente da Internet e costruisce via via il sistema di base e successivamente le applicazioni desiderate. In ogni caso, Portage permette l'uso di pacchetti binari, utili in caso di macchine lente o in ambienti di lavoro in cui la velocit\u00e0 di installazione sia un fattore critico.\nEsso \u00e8 chiaramente ispirato al tradizionale sistema dei \"ports\" presente in BSD: entrambi compilano i pacchetti da sorgente e permettono di installare e disinstallare il software in sicurezza gestendo automaticamente le dipendenze. Rispetto a questo Portage \u00e8 senz'altro pi\u00f9 automatico e facile da usare, ma (e questa \u00e8 una delle principali critiche che gli vengono rivolte dagli stessi utenti gentoo ) ha gravi problemi ad installare i programmi in directory diverse da quelle prefissate; \u00e8 ad esempio pratica comune che un utente voglia installare un programma nella propria home directory, e mentre ci\u00f2 \u00e8 abbastanza semplice in ports, \u00e8 un'operazione alquanto complicata usando solo Portage.\nCFLAGS.\nPortage permette di impostare le CFLAGS da utilizzare durante la compilazione, in modo da adattare gli eseguibili prodotti a seconda delle proprie esigenze.\nFlag USE.\nIl sistema Portage offre la possibilit\u00e0 di usare le \"flag USE\", che permettono all'utente di indicare quale caratteristica di un certo software si vuole includere durante la compilazione. Ad esempio, esiste una flag USE per includere, ove disponibile, il supporto DVD in tutti i pacchetti compilati dopo l'inserimento di tale flag. Le flag USE possono influire sulla risoluzione delle dipendenze: specificare il supporto PNG a un programma di grafica comporter\u00e0 l'installazione delle relative librerie. L'impostazione delle flag USE \u00e8 la via pi\u00f9 comune su Gentoo per la configurazione di programmi.\nAd esempio, Mozilla Thunderbird 1.5 permette l'impostazione delle seguenti flag USE:\n mail-client/mozilla-thunderbird-1.5 -debug -gnome +ipv6 -ldap -xinerama +xprint\ndue delle quali permettono l'intergrazione in GNOME e il supporto al protocollo IPv6.\nGestione dei pacchetti instabili.\nEbuilds progettati per architetture specifiche o pacchetti in stato sperimentale sono generalmente \"mascherati\" (\"masked\" in gergo) in modo tale che non sia permesso di installarli senza decisione esplicita dell'utente. Esistono tipi diversi di mascheramento, in relazione al rischio che comporta la loro installazione:\nArchitetture e sistemi operativi supportati.\nPortage \u00e8 parte di Gentoo, quindi funziona sulle stesse architetture: DEC Alpha, AMD64, ARM, hppa, IA64, MIPS, PowerPC, PowerPC64, s390, sh, SPARC, x86.\nInoltre \u00e8 in grado di funzionare in via sperimentale sui sistemi operativi macOS e FreeBSD."}
{"id": "73383", "revid": "729019", "url": "https://it.wikipedia.org/wiki?curid=73383", "title": "Encefalo", "text": "Lencefalo (dal greco \u1f10\u03b3\u03ba\u03ad\u03c6\u03b1\u03bb\u03bf\u03c2, \"enk\u00e9phalos\", \"dentro la testa\", composto di \u1f10\u03bd, \"en\", \"in\" e \u03ba\u03b5\u03d5\u03b1\u03bb\u03ae, \"kephal\u00e8\", \"testa\") \u00e8 quella parte del sistema nervoso centrale completamente contenuta nella scatola cranica e divisa dal midollo spinale tramite un piano convenzionale passante subito sotto la decussazione delle piramidi.\nDal punto di vista embriologico, l'encefalo si sviluppa da tre vescicole del primitivo tubo neurale: il prosencefalo, che evolve in telencefalo e diencefalo, il mesencefalo e il romboencefalo, da cui originano bulbo, ponte e cervelletto. Anatomicamente, quindi, l'encefalo \u00e8 costituito dal cervello (diviso in telencefalo e diencefalo), dal tronco encefalico (le cui parti sono mesencefalo, ponte e bulbo) e dal cervelletto.\nDescrizione.\nStruttura.\nL'encefalo \u00e8 costituito, a sua volta, da tre organi. Ciascuno origina dal completamento dello sviluppo delle vescicole encefaliche che vanno a costituire l'estremit\u00e0 craniale del tubo neurale. Pertanto alla tradizionale divisione anatomica si affianca quella embriologica. In senso caudo-craniale si trovano:\nParametri fisiologici.\nLe dimensioni somatiche di un individuo in rapporto col peso del telencefalo costituiscono il cosiddetto \"coefficiente di cefalizzazione\": nell'uomo, esso \u00e8 il pi\u00f9 alto che in tutte le altre specie. Qui di seguito vengono riportati i coefficienti di encefalizzazione di alcuni animali a confronto.\nI parametri fisiologici dell'encefalo umano sono i seguenti:\nVascolarizzazione.\nIl sistema arterioso ha origine dalle due carotidi interne, da cui hanno origine le arterie comunicanti posteriori e le cerebrali anteriori e medie, e dalle due arterie vertebrali, che tramite l'arteria basilare danno origine alle arterie cerebrali posteriori.\nLe cerebrali anteriori sono poi anastomizzate tra loro grazie all'arteria comunicante anteriore e, tramite le arterie comunicanti posteriori, con le cerebrali posteriori: si forma cos\u00ec un anello vascolare detto poligono di Willis, che regola le variazioni di pressioni e di portata ematica all'encefalo.\nIl sistema venoso \u00e8 rappresentato dai seni della dura madre, che costituiscono un sistema di drenaggio convergente; il sangue poi si raccoglie nell'apice della piramide dell'osso temporale, passa alla vena giugulare interna e da qui, attraverso la vena cava superiore, arriva al cuore.\nDerivazione embriologica.\nNell'uomo e nei vertebrati in generale, il primo abbozzo del sistema nervoso prende origine dall'ectoderma embrionale, e precisamente da una sua porzione localizzata dorsalmente alla corda dorsale (il primitivo abbozzo della colonna vertebrale dell'embrione).\nLa prima fase che denota lo sviluppo del sistema nervoso embrionale avviene precocemente con la \"neurulazione\", ossia la proliferazione delle cellule della suddetta porzione dell'ectoderma (denominata anche \"neuroectoderma\"), che in conseguenza di ci\u00f2 si ispessisce a formare la \"placca neurale\". In un secondo momento, la placca si invagina a formare la \"doccia neurale\": \u00e8 a questo punto che dalle sue pareti si distaccano delle masserelle di tessuto neuroectodermico, che vanno a formare dei cordoni localizzati lateralmente alla doccia neurale stessa, denominati \"creste neurali\". Dalle creste neurali origineranno molteplici formazioni del sistema nervoso maturo, quali i gangli (spinali e viscerali), le meningi ed i nervi spinali.\nAl 21\u00ba giorno di gravidanza comincia la chiusura della doccia neurale: i bordi della doccia si sollevano e si avvicinano sulla linea mediana, per poi entrare in contatto e saldarsi definitivamente. Questo processo ha inizio nella regione della vescicola mielencefalica (vedi oltre) e prosegue nelle due direzioni, craniale e caudale, dando origine ad una struttura tubolare cava denominata appunto \"tubo neurale\". Le due estremit\u00e0 del tubo rimangono aperte ancora per un certo periodo di tempo, dando origine al \"neuroporo anteriore\" e \"posteriore\", che si chiudono rispettivamente al 26\u00ba ed al 28\u00ba giorno di gravidanza.\nIn questo periodo, le primitive cellule neuronali migrano dalla superficie interna del tubo neurale sino a quella esterna, formando lo \"strato del mantello\": qui, esse si vanno ad addensare in una regione dorsale, la \"lamina alare\" (da cui origineranno gli elementi sensitivi del nevrasse), ed in una ventrale, la \"lamina basale\" o \"fondamentale\" (da cui origineranno gli elementi effettori). In particolare, nel midollo spinale, la suddivisione delle due lamine verr\u00e0 poi ricalcata sino a portare allo sviluppo delle corna anteriori (effettrici) e posteriori (sensitive).\nDopo la chiusura del tubo neurale, la progressiva proliferazione delle cellule nervose restringe sempre pi\u00f9 la cavit\u00e0 interna, che si riduce al solo \"canale centrale\". Contemporaneamente, gli assoni degli abbozzi neuronali cominciano a portarsi verso l'esterno delle lamine del tubo neurale, dando cos\u00ec origine ad un abbozzo di sostanza bianca.\nIn corrispondenza della chiusura dei due lembi della doccia neurale, attorno al 25\u00ba giorno di vita intrauterina, la porzione pi\u00f9 craniale del tubo neurale si dilata a formare le tre \"vescicole encefaliche primitive\": \"proencefalo\", \"mesencefalo\" e \"romboencefalo\".\nProsencefalo.\nLa vescicola prosencefalica \u00e8 la pi\u00f9 rostrale delle tre vescicole primitive e, in corrispondenza del 32\u00ba giorno circa, si divide ulteriormente in due vescicole distinte, \"telencefalica\" e \"diencefalica\", separate da solchi poco marcati. La \"curvatura mesencefalica\", ossia il solco che separa i primitivi emisferi telencefalici dal resto del cervello embrionale, \u00e8 la pi\u00f9 tardiva ad apparire e pu\u00f2 essere osservata attorno al 72\u00ba giorno di vita intrauterina.\nVescicola telencefalica.\nL'abbozzo del telencefalo embrionale si divide precocemente lungo la linea mediana in due rigonfiamenti laterali, i primitivi \"emisferi telencefalici\", tra i quali si forma la scissura interemisferica: all'interno di questa si va a posizionare un setto di derivazione mesenchimale, che former\u00e0 in futuro la \"grande falce cerebrale\".\nLa prima formazione che origina dalla vescicola telencefalica \u00e8 costituita dall'abbozzo del \"bulbo olfattivo\", che si sviluppa nella porzione pi\u00f9 anteriore della faccia inferiore del telencefalo. Parallelamente, il pavimento della vescicola vede una grande proliferazione delle cellule che lo costituiscono, che vanno a formare gli abbozzi dei nuclei della base.\nLa porzione pi\u00f9 superficiale della vescicola forma gradualmente la \"corteccia telencefalica\" o \"pallium\", nella quale si sviluppano successivamente le \"circonvoluzioni\" e le \"scissure\", in quest'ordine: per prima la scissura laterale di Silvio (fine del 2\u00ba mese), poi la scissura parietoccipitale (inizio del 3\u00ba mese) e per ultima la scissura centrale di Rolando (fine del 5\u00ba mese).\nVescicola diencefalica.\nIl considerevole sviluppo delle lamine alari porta alla formazione dei \"talami\", mentre le lamine basali, pi\u00f9 piccole, sono responsabili dello sviluppo dell\"ipotalamo\". Dal pavimento diencefalico originano gli abbozzi della retina e delle vie ottiche, mentre il tetto va a formare l\"epitalamo\".\nMesencefalo.\nLa vescicola mesencefalica, in posizione mediana, \u00e8 l'unica delle tre vescicole telencefaliche primitive a non dividersi dopo la sua formazione. La \"curvatura mesencefalica\" \u00e8 la pi\u00f9 precoce a formarsi ed appare attorno al 28\u00ba giorno di vita intrauterina.\nNell'abbozzo embrionale mesencefalico, la porzione corrispondente alla lamina alare va a formare il \"tetto\", che nei vertebrati adulti dar\u00e0 origine ai \"tubercoli quadrigemelli superiori\" e \"inferiori\", addetti alla ricezione di collaterali delle vie ottiche ed acustiche. Dal velo marginale, che ricopre la lamina basale, originano invece i due \"peduncoli cerebrali\".\nUn gruppo di cellule di derivazione incerta (alare o basale) d\u00e0 origine alle formazioni della callotta mesencefalica, quali il nucleo rosso e la sostanza nera. Dai lati della vescicola originano infine i corpi genicolati, funzionalmente connessi alle formazioni della lamina quadrigemina.\nRombencefalo.\nLa vescicola romboencefalica si divide, in contemporanea con quella proencefalica, in due altre vescicole, \"metencefalica\" e \"mielencefalica\". La \"curvatura pontina\", che separa il ponte dalle formazioni circostanti, si forma attorno al 38\u00ba giorno di vita embrionale.\nVescicola metencefalica.\nCostituisce l'abbozzo embrionale del ponte. Il velo marginale \u00e8 responsabile dello sviluppo del \"piede\" del ponte, nel quale si vanno a posizionare i \"nuclei del ponte\", provenienti dalle lamine alari. Queste ultime, in seguito ad una proliferazione massiccia dei loro spigoli dorsali, danno origine ad un gruppo di cellule che si staccano progressivamente dal ponte e si vanno a posizionare nella fossa cranica posteriore, dando origine al \"cervelletto\".\nVescicola mielencefalica.\nSituata nella posizione pi\u00f9 caudale ed in diretta continuazione con il midollo spinale, essa \u00e8 destinata ad andare a formare il bulbo. Dal tetto della vescicola origina la \"membrana tectoria\", che d\u00e0 origine ai \"plessi corioidei\" del 4\u00ba ventricolo, importantissimi per la produzione di liquido cefalorachidiano."}
{"id": "73388", "revid": "2117580", "url": "https://it.wikipedia.org/wiki?curid=73388", "title": "Opzione (finanza)", "text": "In finanza con il termine opzione (o option) si intende quel particolare tipo di contratto che conferisce al possessore il diritto, ma non l'obbligo (quindi appunto \"l'opzione\"), di acquistare o vendere il titolo sul quale l'opzione stessa \u00e8 iscritta, chiamato strumento sottostante (o semplicemente \"sottostante\"), ad un determinato prezzo prestabilito (\"strike price\" o semplicemente \"strike\") entro una determinata data, a fronte di un premio pagato non recuperabile. Le opzioni possono avere i pi\u00f9 diversi sottostanti: azioni, commodity, tassi di interesse, ecc.\nLa differenza fondamentale delle opzioni rispetto agli altri strumenti derivati consiste nel diritto di recesso del possessore: egli non \u00e8 obbligato ad acquistare (o vendere) il sottostante, ma \"pu\u00f2\" farlo se esercitando l'opzione ne trae un'effettiva convenienza economica. Per tale ragione sono anche detti titoli \"derivati asimmetrici\".\nDescrizione.\nTipologia di opzioni.\nLe opzioni conferiscono il diritto di acquistare (tipo call) o vendere (tipo put) un titolo (o \"sottostante\") ad un prezzo (o \"strike\") predeterminato entro una data definita. Acquistando opzioni \"call\" o vendendo opzioni \"put\" si possono assumere posizioni rialziste; viceversa, si possono assumere posizioni ribassiste vendendo \"call\" o comprando \"put\".\nUn'opzione \u00e8 a tutti gli effetti un contratto che viene stipulato tra due attori del mercato: tale contratto \u00e8 caratterizzato dallo strumento sottostante, dalla durata del contratto, dal prezzo di esercizio dell'opzione (\"strike\") e dal premio pagato per tale contratto.\nIl diritto all'esercizio dell'opzione pu\u00f2 essere o limitato solamente alla scadenza (\"opzione europea\"), oppure esteso a tutto il tempo intercorrente fino alla scadenza (\"opzione americana\").\nVantaggi.\nLe opzioni sono largamente impiegate a fini speculativi o come copertura finanziaria negli investimenti a medio/alto rischio: ad esempio un importatore pu\u00f2 coprirsi/cautelarsi (almeno parzialmente) dal rischio di cambio nel lungo periodo sottoscrivendo un'opzione sul prezzo della merce oggetto dell'importazione qualora l'acquisto della stessa sia lontano nel tempo; questo consente all'importatore stesso di non acquistare anticipatamente n\u00e9 il bene n\u00e9 la valuta e addirittura di non acquistarlo affatto in caso di non convenienza economica alla scadenza dell'opzione stessa perdendo cos\u00ec esclusivamente il costo iniziale sul contratto d'opzione stessa e limitando cos\u00ec eventuali perdite maggiori.\nIn caso di acquisto di opzioni call, infatti, la massima perdita possibile \u00e8 il premio pagato pi\u00f9 le commissioni di negoziazione dovute all'intermediario, mentre il guadagno \u00e8 teoricamente illimitato; viceversa, nel caso di vendita di opzioni call, il massimo guadagno \u00e8 il premio pagato dall'acquirente mentre la possibile perdita \u00e8 illimitata.\nIn caso di acquisto di opzioni put, che danno il diritto di vendere il sottostante al prezzo strike si ha un guadagno massimo del prezzo stesso meno il costo del contratto. Nel caso di vendita di opzioni put si ha l'introito iniziale del costo della stipula del contratto, a scadenza si ha un introito nullo nel caso il prezzo strike sia minore del valore del bene sottostante, si ha una perdita nel caso contrario poich\u00e9 la controparte eserciter\u00e0 l'opzione obbligandomi a comprare il bene ad un prezzo superiore a quello sul mercato.\nValutazione dell'opzione.\nOvviamente la convenienza o meno nell'esercitare l'opzione da parte dell'acquirente/venditore al termine o entro i termini di scadenza temporale dipender\u00e0 essenzialmente dalla differenza tra prezzo di esercizio dell'opzione o prezzo strike, stipulato inizialmente nel contratto di opzione, e il valore effettivo finale del bene sottostante alla scadenza. Cruciale diventa allora la valutazione pi\u00f9 o meno corretta del prezzo di una opzione in base al valore attuale del bene sottostante e a quello futuro stimato. In particolare la trattazione del prezzo dell'opzione \u00e8 oggetto di una vasta letteratura matematica all'interno della quale sono particolarmente affermati, nonostante alcuni limiti intrinseci, i modelli di Cox-Ross-Rubistein (detto anche modello binomiale) e la formula di Black e Scholes.\nEsistono anche modelli nuovi, i cui i risultati corrispondono a quelli della formula di Black e Scholes e del modello binomiale, ma che sono molto pi\u00f9 facili da usare dal punto di vista dell'utente, questi sono, ad esempio, il metodo Datar-Mathews (2007) ed il metodo rendimento fuzzy per la valutazione delle opzioni reali (2008).\nEsistono numerose varianti rispetto alla definizione base di opzione, chiamata anche opzione \"plain vanilla\", e sono rappresentate dalle \"opzioni esotiche\".\nL'aspetto contrattuale.\nL'opzione \u00e8 un contratto di borsa in base al quale il sottoscrittore (writer) o venditore (seller) cede all'acquirente (buyer) o proponente (proponente), il diritto di vendere (opzione put) o acquistare (opzione call) un certo ammontare di attivit\u00e0 finanziarie o reali, attivit\u00e0 sottostanti, ad un prefissato prezzo base o prezzo di esercizio, (strike price o exercise price), merci e contratti a termine (future).\nL'attivit\u00e0 sottostante deve avere un mercato con quotazioni ufficiali e pubblicamente riconosciute; tipicamente, le opzioni vengono costruite su titoli, valute, tassi di interesse, merci e future.\nL'acquirente, acquistando un'opzione call (richiedere), acquista il diritto ad acquistare l'attivit\u00e0 sottostante il contratto; viceversa, acquistando un'opzione put (collocare) acquisisce il diritto a venderla.\nIl sottoscrittore, invece, su eventuale richiesta dell'acquirente, deve vendergli l'attivit\u00e0 sottostante il contratto che ha sottoscritto una call option, viceversa deve acquistarla se ha sottoscritto una put option.\nL'acquirente acquista un diritto che pu\u00f2 esercitare (se conveniente), o abbandonare nel caso non lo sia, perdendo solo il premio.\nIl venditore di un'opzione pu\u00f2 registrare un profitto massimo pari al premio percepito, mentre teoricamente pu\u00f2 perdere illimitatamente.\nPer calcolare l'utile eventualmente derivante dall'esercizio di un'opzione \u00e8 necessario considerare l'esborso costituito dal premio, il quale \u00e8 tanto maggiore quanto pi\u00f9 lontana \u00e8 la scadenza del contratto e quanto pi\u00f9 il prezzo di mercato \u00e8 superiore (nel caso di una call) o inferiore (nel caso di una put) al prezzo base.\nIl valore di un'opzione e i coefficienti di sensibilit\u00e0.\nIl valore di un'opzione \u00e8 funzione di sei fattori:\nVediamo in una tabella le relazioni dirette (+) ed inverse (-) dei primi cinque fattori delle opzioni call e put:\nLe greche.\nI coefficienti di sensibilit\u00e0 delle opzioni, detti anche \"greche\", esprimono in modo sintetico la variazione del valore dell'opzione quando uno dei fattori varia di una unit\u00e0, detta anche sensibilit\u00e0 del valore di un'opzione. Nella scuola italiana si chiamano:\nLa convenienza ad esercitare l'opzione.\nA seconda della relazione fra prezzo di esercizio e prezzo di mercato le opzioni sono definite:\nLa convenienza \u00e8 data dalla differenza fra prezzo di esercizio (Pe) e prezzo di mercato (Pm) ed \u00e8 opposta in caso di put o call.\nIn forma tabellare si ha:\nPrincipali tipologie di opzioni.\nOpzioni ISOalfa.\nL'ISOalfa (Individual stock option) \u00e8 un'opzione su singoli titoli azionari di tipo americano. Prevede la consegna fisica dei titoli dopo cinque giorni dalla scadenza.\nSono negoziate all'IDEM e possono avere scadenza mensile o trimestrale (marzo, giugno, settembre e dicembre), In ogni seduta sono presenti le prime tre scadenze mensili e trimestrali.\nPer ogni call e put sono negoziati almeno 9 prezzi di esercizio, di cui uno \u00e8 at the money o vicino e almeno 4 per parte.\nLa scadenza \u00e8 il terzo venerd\u00ec del mese.\nOpzioni FTSE MIB.\nIntrodotta nel 1996 \u00e8 negoziata all'IDEM.\nL'opzione FTSE MIB attribuisce all'acquirente la facolt\u00e0, dietro pagamento di un premio, di incassare a scadenza una somma determinata come prodotto fra il valore assegnato convenzionalmente ad ogni punto dell'indice (ora 2,5 euro) e la differenza tra il valore dell'indice stabilito alla stipulazione del contratto (prezzo di esercizio) e il valore dell'indice alla scadenza dell'opzione.\nEsiste sia l'opzione call che quella put. Le scadenze sono le stesse dell'ISOalfa con la stessa griglia di contrattazione (differenza di 500 punti base fra ogni elemento) e le medesime scadenze.\nOpzioni Cap, Floor e Collar.\nCap, Floor e Collar sono opzioni regolate su OTC che hanno per oggetto tassi di interesse.\nFloor \u00e8 un contratto con cui l'acquirente, dietro pagamento di un premio unico o rateale, acquista il diritto a ricevere dal venditore alla fine di ogni periodo di riferimento, un importo pari alla differenza del prodotto fra un capitale nozionale ad un tasso prefissato e un tasso variabile di mercato (LIBOR e altri);di conseguenza il venditore del floor paga il differenziale se il floor rate \u00e8 maggiore del tasso di mercato. Tale contratto \u00e8 indicato per un operatore economico avente un credito di medio-lungo termine a tasso variabile e che si vuole coprire dal rischio di ribasso dei tassi.\nCap \u00e8 un contratto con cui l'acquirente, dietro pagamento di un premio unico o rateale, acquista il diritto a ricevere dal venditore alla fine di ogni periodo di riferimento, un importo pari alla differenza del prodotto fra un tasso variabile di mercato (LIBOR e altri) ad un capitale nozionale e quello ad un tasso prefissato, al contrario del Floor; perci\u00f2 il venditore del cap paga il differenziale nel caso che il cap rate sia minore del tasso di mercato.\nIl collar \u00e8 la combinazione fra cap e floor, dove i due contraenti sono coperti dall'evento a loro sfavorevole. Un interest rate collar in posizione lunga (acquisto) equivale all'acquisto di un interest rate cap e alla vendita di un interest rate floor.\nL'obiettivo di chi acquista un interest rate collar \u00e8 tipicamente quello di ridurre il costo di acquisto di un interest rate cap, attraverso l'incasso del premio sulla vendita dell'interest rate floor.\nOpzioni esotiche.\nRaramente vengono usate le semplici opzioni europee e americane (dette \"plain vanilla\").\nPi\u00f9 sovente, si usano opzioni dalla struttura complessa, dette esotiche.\nL'\"esotismo\" di questo tipo di opzioni \u00e8 rappresentato da clausole aggiuntive che possono\nLa crescente complessit\u00e0 dei mercati finanziari ha portato a una proliferazione di questo tipo di strumenti.\nRubinstein (1992) suggerisce l'individuazione di 11 possibili categorie, ma alla luce delle veloci dinamiche con cui si sviluppa il segmento, questa classificazione non pu\u00f2 che essere parziale.\nEsistono le opzioni packages, le opzioni binarie, le opzioni sentiero dipendenti, le opzioni composte, le opzioni su pi\u00f9 di un bene sottostante e molte altre ancora.\nUn esempio di opzione esotica sentiero-dipendente \u00e8 l'opzione asiatica, in cui il pay off dipende dalla media dei prezzi del sottostante nel periodo considerato.\nPer valutare le opzioni esotiche si possono seguire vari approcci. Per alcune classi di opzioni esotiche si riesce a scrivere una formula di valutazione in forma chiusa, ottenibile supponendo di operare in un mercato che in letteratura viene chiamato ambiente di Black\u2013Scholes. Per altre categorie di opzioni esotiche neppure supponendo di operare nell'ambiente di Black\u00a0\u2013 Scholes si riesce a calcolare il profitto atteso. In tali casi per la valutazione si deve ricorrere a metodi numerici, quali le tecniche di simulazione di tipo Monte Carlo e quasi Monte Carlo, la costruzione di alberi decisionali binari o la discretizzazione delle equazioni differenziali che regolano il prezzo delle opzioni.\nSegue un succinto elenco di opzioni esotiche, con la loro definizione, senza pretesa di esaustivit\u00e0 in quanto tale mercato \u00e8 caratterizzato dalla frequentissima nascita di nuovi strumenti.\nOpzioni asiatiche.\nCon le opzioni asiatiche si intende valutare l'evoluzione del titolo in termini di media. Questa valutazione pu\u00f2 essere fatta a livello di strike, eguagliando quest'ultimo alla media: in questo caso si parla di \"average strike options\". In alternativa questa valutazione pu\u00f2 essere fatta a livello termine con il quale si confronta lo strike: se infatti normalmente si confronta il prezzo di esercizio con il prezzo corrente del sottostante, \u00e8 possibile sostituire quest'ultimo con la media dei prezzi; questo \u00e8 il caso delle \"average rate options\".\nAssociate alle opzioni asiatiche esistono una serie di clausole aggiuntive che determinano alcuni aspetti strumentali, come il tipo di media, se la media \u00e8 pesata o meno, se il rilevamento \u00e8 di tipo continuo o discreto.\nOpzioni barriera.\nA qualunque tipo di opzione possono essere aggiunte delle \"clausole barriera\". Associato a un limite di prezzo (ovvero quando il sottostante attraversa, in salita o in discesa, una certa quotazione), si determina l'inizio o il termine della validit\u00e0.\nCon una barriera di tipo \"in\" si intende determinare il momento in cui l'opzione inizia ad avere validit\u00e0: ad esempio un'opzione \"down-and-in\" indica un'opzione che inizia a valere nel momento in cui il prezzo del sottostante scende sotto un certo valore. Viceversa un'opzione di tipo \"out\".\nCome nel caso precedente, clausole aggiuntive determinano il tipo di rilevamento che si fa sul valore del sottostante (rilevamento continuo o discreto).\nOpzioni composte.\nUn'opzione composta \u00e8 una opzione scritta su un altro titolo derivato. Sono possibili tutte le combinazioni: put su put, put su call e via dicendo. Un tipo particolare \u00e8 l'\"opzione chooser\", in cui il sottoscrittore pu\u00f2 determinare, se acquistare/vendere una call o una put. Un'opzione composta pu\u00f2 avere naturalmente tutte le altre caratteristiche delle altre opzioni (europea/americana, barriera, asiatica etc.)\nOpzioni binarie.\nUn'opzione binaria ha la caratteristica di non valutare il guadagno in termini differenziali (ad esempio nel caso della call il guadagno pu\u00f2 essere inteso come la differenza tra il valore di mercato e lo strike) ma il ricavo \u00e8 fisso al verificarsi del superamento di un certo valore soglia (si incassa una quantit\u00e0 fissa di denaro purch\u00e9 il sottostante superi un certo valore).\nQueste opzioni sono anche dette \"digitali\".\nOpzioni \"lookback\".\nNelle opzioni \"lookback\" il valore del prezzo d'esercizio \u00e8 pari al massimo o al minimo (naturalmente dipende dal tipo di opzione) dei prezzi assunti dal sottostante nel periodo di validit\u00e0 dell'opzione stessa. varianti di questa specie di opzioni sono le \"partial-lookback\" per le quali il massimo o il minimo \u00e8 moltiplicato per un fattore minore di 1, smorzando cos\u00ec il possibile guadagno.\nOpzioni Bermuda.\nNelle \"opzioni Bermuda\" l'esercizio \u00e8 consentito solo in determinate date (ad esempio alcune \"swaptions\") o durante specifici intervalli di tempo; esse rientrano nella categoria delle opzioni americane non standard.\nOpzioni Average-rate.\nSi tratta di Vanilla options per le quali interviene, anzich\u00e9 il prezzo a scadenza del sottostante, la media aritmetica dei prezzi rilevati."}
{"id": "73389", "revid": "599013", "url": "https://it.wikipedia.org/wiki?curid=73389", "title": "CIME", "text": ""}
{"id": "73391", "revid": "34392", "url": "https://it.wikipedia.org/wiki?curid=73391", "title": "D eufonica", "text": ""}
{"id": "73392", "revid": "599013", "url": "https://it.wikipedia.org/wiki?curid=73392", "title": "Cdu", "text": ""}
{"id": "73395", "revid": "339392", "url": "https://it.wikipedia.org/wiki?curid=73395", "title": "Kernel linux", "text": ""}
{"id": "73396", "revid": "580", "url": "https://it.wikipedia.org/wiki?curid=73396", "title": "Apostrofo", "text": "Lapostrofo (\u00a0\u2019\u00a0 oppure \u00a0'\u00a0) \u00e8 un carattere tipografico usato nelle lingue scritte in alfabeto latino, spesso annoverato tra i segni d'interpunzione anche se sarebbe pi\u00f9 appropriato definirlo un segno paragrafematico e talvolta un segno diacritico. Di questo carattere esistono due varianti: l\"apostrofo tipografico\" o \"curvo\" (\u00a0\u2019\u00a0) e l\"apostrofo dattilografico\" o \"diritto\" (\u00a0'\u00a0).\nIn italiano, tale segno viene utilizzato per indicare l'elisione e in alcune rare situazioni anche il troncamento.\nL'apostrofo nella lingua italiana.\nIn italiano l'attuale norma ortografica prevede l'uso dell'apostrofo in presenza di tre fenomeni linguistici:\nDi particolare importanza \u00e8 la presenza dell'apostrofo con gli articoli indeterminativi in contesti in cui il sostantivo non determina il genere del soggetto attraverso la desinenza: scrivere \"un artista\" indica che quel \"un\" \u00e8 troncamento di \"uno\" e quindi l'artista \u00e8 un uomo; scrivere \"un'artista\", invece, indica che quel \"un\" \u00e8 elisione di \"una\" e quindi che l'artista \u00e8 una donna.\nAltre volte, invece, l'apostrofo viene messo laddove in teoria non andrebbe (si tratta di semplici troncamenti) dando origine ad alcuni dei pi\u00f9 diffusi errori ortografici come ad esempio \"\" ecc., che si possono scrivere solamente senza apostrofo (quindi: \"finora\").\nL'apostrofo nella lingua francese.\nNella lingua francese, l\u2019apostrofo viene utilizzato per indicare l'elisione delle vocali finali \"a\" ed \"e\" in certe parole, e della \"i\" per la congiunzione \"si\" seguita dal pronome \"il\". L'elisione avviene quando queste parole sono seguite da una parola che inizia con una vocale o un \"h\" muto. \nNella lingua popolare, l'elisione della vocale finale \"i\" del pronome relativo soggetto \"qui\" viene anche rappresentata usando un apostrofo. Questo uso \u00e8 presente in alcuni autori, ma anche nel linguaggio familiare nel caso dell'elisione della vocale finale \"u\" del pronome personale \"tu\". \nL'elisione in francese pu\u00f2 anche essere fatta su parte della parola, in particolare per restituire allo scritto alcune pronunce popolari non grammaticalmente corrette. Ad esempio: \"pauvre con\" \u2192 \"pauv' con\".\nL'apostrofo nella lingua inglese.\nNell'inglese l'apostrofo viene usato in diversi contesti:\nDistinzione tra apostrofo curvo e apostrofo diritto.\nIn seguito all'invenzione della macchina per scrivere, e successivamente del computer, si \u00e8 comunemente diffuso l'impiego del cosiddetto \"apostrofo dattilografico\" o \"diritto\" (\u00a0\"\"\u00a0) al posto dell'originario \"apostrofo tipografico\" o \"curvo\" (\u00a0\"\u2019\"\u00a0). In Unicode, il carattere moderno \u00e8 denominato \"apostrophe\" e ha il codice U+0027, mentre il carattere tradizionale per l'apostrofo \u00e8 chiamato \"right single quotation mark\" (\"virgoletta semplice chiusa\") ed \u00e8 indicato col codice U+2019.\nLa sostituzione dell'apostrofo tipografico con quello dattilografico nella scrittura quotidiana \u00e8 dovuta al fatto che n\u00e9 le tastiere delle macchine per scrivere n\u00e9 quelle dei computer odierni mostrano direttamente l'apostrofo curvo. Tutti i sistemi operativi dispongono tuttavia di quest'ultimo carattere (MacOS: sulla tastiera italiana, premere codice_1; Linux: sulla tastiera italiana, premere codice_2; Microsoft Windows: tenendo premuto codice_3, digitare codice_4). Per poter visualizzare questo, come tanti altri caratteri sulle pagine web, \u00e8 necessario che sia attivo il supporto Unicode, altrimenti potrebbero visualizzarsi caratteri diversi secondo i diversi sistemi utilizzati. Molti editor di testo offrono, inoltre, la possibilit\u00e0 di convertire automaticamente durante la digitazione l'apostrofo dattilografico con quello tipografico.\nNel mondo di Internet, tuttavia, questo spesso non avviene, ed \u00e8 prassi generalizzata usare l'apostrofo diritto, anche in virt\u00f9 del fatto che esso risulta pi\u00f9 facilmente leggibile da programmi web rispetto all'apostrofo curvo. Anche Wikipedia, come la maggior parte dei siti web, pratica quindi questa sostituzione di caratteri, convenzione che \u00e8 di conseguenza rispettata anche in questa voce.\nIl sistema operativo iOS, invece, utilizza l'apostrofo curvo come principale nella tastiera a partire dalla versione 11."}
{"id": "73400", "revid": "438", "url": "https://it.wikipedia.org/wiki?curid=73400", "title": "Onda elettromagnetica", "text": ""}
{"id": "73402", "revid": "1632387", "url": "https://it.wikipedia.org/wiki?curid=73402", "title": "Abu Simbel", "text": "Abu Simbel (o anche Abu Simbal, Ebsambul e Isambul; ) \u00e8 un sito archeologico dell'Egitto. Si trova nel governatorato di Assuan, nell'Egitto meridionale, sulla riva occidentale del Lago Nasser, circa 280\u00a0km a Sud-Ovest di Assuan per via stradale.\nIl complesso archeologico del sito di Abu Simbel, in egizio \"Meha\", \u00e8 composto principalmente da due enormi templi in roccia, detti templi rupestri ricavati dal fianco della montagna dal faraone Ramses II nel XIII secolo a.C., eretti per intimidire i vicini Nubiani e per commemorare la vittoria nella Battaglia di Qadesh.\nIl sito archeologico fu scoperto il 22 marzo 1813 dallo svizzero Johann Ludwig Burckhardt, quasi completamente ricoperto di sabbia, e fu violato per la prima volta il 1\u00ba agosto 1817 dall'archeologo italiano Giovanni Battista Belzoni. Nel 1979 \u00e8 stato riconosciuto come patrimonio dell'umanit\u00e0 dall'UNESCO.\nTempio maggiore.\nLa costruzione del tempio inizi\u00f2 nel 26\u00ba anno di regno di Ramses II in occasione del secondo giubileo per divinizzare se stesso.\nLa terrazza.\nTra i molti monumenti eretti dal faraone Ramses II il grande tempio di Abu Simbel \u00e8 generalmente considerato il pi\u00f9 imponente e il pi\u00f9 bello.\nSorgeva sulle antiche vestigia di un tempio dedicato al dio Horus che venne completamente distrutto per edificare il nuovo tempio dal nome egizio di \"Per-Ramesses-Miamon\".\nSulla facciata, alta 33 metri e larga 38, spiccano le quattro statue di Ramses II, ognuna delle quali alta 20 metri, in ognuna il faraone indossa lo \"pschent\" ovvero le corone dell'Alto e del Basso Egitto, il copricapo chiamato \"nemes\" che gli scende sulle spalle e ha il cobra sulla fronte. Ai lati delle statue colossali ve ne sono altre pi\u00f9 piccole, la madre Tuia e la moglie Nefertari mentre tra le gambe ci sono le statue di alcuni dei suoi figli, riconoscibili dalla treccia infantile al lato del capo quali Amonherkhepshef, Ramesse B, Bintanath e Nebettaui.\nSopra le statue, sul frontone del tempio ci sono 14 statue di babbuini che, guardando verso est, aspettano ogni giorno la nascita del sole per adorarlo. In origine c'erano 22 statue di babbuini, tante quante le province dell'Alto Egitto, anche se secondo un'altra ipotesi le statue erano 24, una per ogni ora del giorno.\nUna delle statue di Ramses \u00e8 rimasta senza testa, infatti questa \u00e8 crollata pochi anni dopo la costruzione del tempio a causa di un terremoto ed \u00e8 rimasta ai piedi della statua. Nel crollo essa ha distrutto alcune delle statue pi\u00f9 piccole che si trovavano nella terrazza del tempio, rappresentazioni dello stesso faraone e del dio Horus (falco).\nSopra la porta di entrata del tempio in una nicchia scavata nella roccia, c'\u00e8 la statua del dio Ra-Harakhti, \u00e8 il dio falco Horus unito al dio solare Ra, la mano destra del dio poggia sullo scettro indicante forza, detto user, mentre la sinistra poggia sull'immagine della dea Maat rappresentante l'ordine cosmico.\nQuesti due simboli uniti al dio solare Ra' che li porta, formano a mo' di rebus il nome stesso di incoronazione di Ramsete II, cio\u00e8 User Maat Ra, quindi il faraone vuole indicare che il tempio \u00e8 dedicato sia al dio solare Ra che a s\u00e9 stesso. Ai lati della nicchia ci sono due altorilievi raffiguranti il faraone mentre fa offerta del simbolo della maat al dio.\nAi lati delle statue poste presso l'ingresso ci sono delle decorazioni, c'\u00e8 Hapy dio del Nilo, simbolo dell'abbondanza, che lega fiori di loto, simbolo dell'Alto Egitto, con i fiori di papiro, simbolo del Basso Egitto, per dimostrare l'unione del paese. Sotto queste scene, nel lato destro, quindi a nord, sono rappresentati dei prigionieri asiatici legati con corde che terminano con il fior di papiro, simbolo del Nord, mentre nel lato sinistro, quindi a sud, sono rappresentati dei prigionieri africani legati con corde che terminano con fiori di loto, simboli del sud.\nGrande sala ipostila.\nL'entrata del tempio conduce alla grande sala dei pilastri \"osiriaci\", otto dei quali raffigurano il faraone con sembianze di Osiride, si tratta di statue alte 11 metri. Nel soffitto ci sono disegni incompiuti che rappresentano la dea Mut, che protegge il tempio con le sue ali distese.\nLe pareti della sala nel lato destro, a nord, sono ricoperte di scene che rappresentano la vittoria di Ramses nella battaglia di Qadesh combattuta contro gli Ittiti. Queste descrizioni formano il famoso Poema di Pentaur. Nel lato sinistro ci sono altre imprese di Ramses e le guerre contro la Siria, la Libia e la Nubia.\nSeconda sala o atrio.\nDa qui si entra nella sala pi\u00f9 piccola del tempio, detta dei nobili, con quattro pilastri quadrati coperti da rilievi raffiguranti il faraone con varie divinit\u00e0. Sulle pareti c'\u00e8 il faraone mentre offre profumi e incensi alla barca di Amon, seguito dalla consorte, la regina Nefertari. Questa sala conduce al Sancta sanctorum.\nSantuario.\nIl Santuario contiene quattro statue sedute che guardano verso l'entrata, che da sinistra a destra raffigurano Ptah di Menfi (dio dell'arte e dell'artigianato), Amon-Ra di Tebe (dio del sole e padre degli dei), Ramses II divinizzato e Ra-Harakhti di Eliopoli (il falco con il disco solare). All'epoca queste costituivano le divinit\u00e0 pi\u00f9 importanti del pantheon egiziano\nQui, grazie all'orientamento del tempio calcolato dagli ingegneri, due volte all'anno, il 20 febbraio oppure il 19 o anche il 21 e il 20 ottobre, o il 21 corrispondente quest'ultima data forse alla Heb-Sed del 1260 a.C., il primo raggio del sole si focalizza sul volto della statua del faraone. I raggi illuminano parzialmente anche Amon-Ra e Ra-Harakhti. Secondo gli antichi egizi i raggi del sole avrebbero cos\u00ec ricaricato di energia la figura del faraone. Il dio Ptah considerato dio delle tenebre non viene mai illuminato.\nDopo lo spostamento del tempio non si \u00e8 riuscito a replicare questo fenomeno che cominci\u00f2 a verificarsi il 22 febbraio e il 22 ottobre.\nTempio minore.\nA nord del tempio maggiore, a un centinaio di metri, nella collina di un sito denominato \"Abeshek\", si trova il tempio, scavato nella roccia, dedicato ad Hathor di Ibshek (con cui la regina fu associata), a Nefertari (moglie di Ramses) e altre divinit\u00e0 preposte alla maternit\u00e0.\nLa facciata, larga 28 metri e alta 12 metri, \u00e8 ornata da sei statue alte 10 metri, tre a ogni lato della porta di ingresso e separate da iscrizioni geroglifiche indicanti le titolature dei due sovrani. Le statue raffigurano quattro volte Ramses e due Nefertari. Ai lati delle statue del faraone ci sono i figli in dimensioni minori, mentre ai lati di Nefertari sono raffigurate le figlie.\n\u00c8 l'unico tempio egizio dove una regina ha la stessa importanza del faraone, lo stesso Ramses lo ha fatto scrivere in una incisione nei rilievi della facciata:\" ...la casa dei milioni di anni, nessuna costruzione simile \u00e8 mai stata scavata\".\nL'entrata del tempio conduce a una sala contenente sei pilastri alti 3,20 metri sulla cui sommit\u00e0 vi sono le teste di Hathor, dette colonne hathoriche. Sui pilastri ci sono iscrizioni che raccontano la vita del faraone e della regina e rilievi colorati che rappresentano sia Ramses che Nefertari con alcune divinit\u00e0.\nAlle pareti vi sono scene del faraone e della consorte che offrono sacrifici agli dei.\nL'ultima sala \u00e8 quella con la statua della dea Hathor in forma di vacca, contenuta in una nicchia.\nTrasloco.\nNel 1960 il presidente egiziano Nasser decise l'inizio dei lavori per la costruzione della grande Diga di Assuan, opera che prevedeva la formazione di un enorme bacino artificiale.\nTale grande progetto rischiava di cancellare numerose opere costruite dagli antichi egizi tra cui gli stessi templi di Abu Simbel. Grazie all'intervento dell'UNESCO, ben 113 paesi si attivarono inviando uomini, denaro e tecnologia per salvare il monumento.\nVennero formulate numerose proposte a tale scopo e quella che, infine, ottenne maggiori consensi fu quella svedese di tagliare, numerare e smontare blocco per blocco l'intera parte scolpita della collina sulla quale erano stati eretti i templi e successivamente ricostruire i monumenti in una nuova posizione 65\u00a0m pi\u00f9 in alto e 300\u00a0m pi\u00f9 indietro rispetto al bacino venutosi a creare.\nI lavori durarono dal 1964 al 1968 con l'impiego di oltre duemila uomini, guidati da un gruppo di esperti cavatori di marmo italiani, messi insieme dall'azienda italiana Impregilo e provenienti da Carrara, Mazzano e Chiampo e uno sforzo tecnologico senza precedenti nella storia dell'archeologia. L'impresa cost\u00f2 in totale circa 40 milioni di dollari.\nLa ricostruzione comprese anche l'erezione di una cupola in calcestruzzo armato posta appena sopra il monumento con la duplice funzione di preservare la struttura e di dare forma alla collina artificiale a cui vennero addossati i templi. L'intervento interess\u00f2 sia il tempio principale dedicato a Ramses II sia quello secondario dedicato alla regina Nefertari.\nNel ricostruire i templi, circa 210 metri pi\u00f9 indietro e 65 metri pi\u00f9 in alto, fu mantenuto l'originale orientamento rispetto agli astri e al sole, in modo da consentire (seppur con lo sfalsamento di un giorno) al sorgere del sole, due volte l'anno - il 22 febbraio e il 22 ottobre - di illuminare la camera centrale del tempio maggiore ove troneggiano le quattro divinit\u00e0 sedute: Ptah, Amon, Ramses II e Ra.\nAltri monumenti di minore rilevanza, e di minori dimensioni, anch'essi minacciati dal livello delle acque vennero smontati e donati a vari musei tra cui anche il Museo egizio di Torino.\nLeggenda.\nUna leggenda vuole che la regina Nefertari sia morta all'ingresso del grande tempio mentre quasi sicuramente mor\u00ec prima del completamento del tempio a lei dedicato.\nCappella nord.\nScoperta nel 1909 da Alessandro Barsanti, la cappella del culto presenta due altari ricavati nell'arenaria, due obelischi, e statue cinocefale oggi conservate al Museo del Cairo\nStele.\nLa stele \u00e8 scolpita vicino al grande tempio e tratta della natura divina del sovrano.\nNilometro.\nNel sito vi \u00e8 anche un nilometro a sud del tempio minore.\nCappella tolemaica.\nLa piccola cappella \u00e8 posta nelle immediate vicinanze del pilone a nord del tempio minore\nMammisi.\nPosto a sud-ovest, il piccolo mammisi \u00e8 anch'esso scavato nella roccia."}
{"id": "73408", "revid": "767487", "url": "https://it.wikipedia.org/wiki?curid=73408", "title": "Ricognizione archeologica", "text": "La ricognizione archeologica \u00e8 in archeologia il procedimento metodologico attraverso il quale vengono raccolte informazioni riguardo alla dislocazione, distribuzione e organizzazione territoriale delle culture umane del passato in una vasta area (da circa un ettaro a diversi chilometri quadrati). \nGli obiettivi possono essere l'identificazione sistematica di siti archeologici precedentemente sconosciuti in una regione, oppure l'individuazione sistematica di resti di edifici o di scarichi di immondizie in un sito determinato.\nLe modalit\u00e0 di questo procedimento sono state elaborate da Gordon Willey nella ricognizione della Valle di Viru in Per\u00f9 nel 1949.\nTipi di ricognizione.\nRicognizione di superficie.\nLa tecnica pi\u00f9 semplice \u00e8 quella della ricognizione di superficie, che consiste nel percorrere un'area a piedi, alla ricerca di resti o manufatti visibili in superficie.\nRicognizione aerea.\nLa \"ricognizione aerea\" si conduce utilizzando riprese fotografiche dall'alto (fotografia aerea), ottenute con l'utilizzo di aeroplani o di palloni aerostatici, che consentono di coprire velocemente aeree abbastanza vaste e di riconoscere anche quello che non \u00e8 visibile dalla superficie. Le riprese fotografiche possono essere eseguite anche con la tecnica dell'infrarosso, che permette di ottenere delle termografie, o con emissioni radar di lunghezza d'onda tale da penetrare nel suolo.\nRicognizione geofisica.\nInfine la \"ricognizione geofisica\" utilizza i metodi geofisici di misurazione che possono consentire di individuare manufatti e resti sepolti in ragione delle variazioni elettromagnetiche o di resistivit\u00e0 elettrica del terreno.\n\"Ricognizioni subacquee\" possono essere condotte con l'ausilio di sonar.\nMetodi di ricognizione.\nLa ricognizione viene solitamente decisa in seguito ad un attento studio del territorio, che viene scelto per ulteriori indagini in base alla possibilit\u00e0 dell'esistenza di resti antichi. Indizi possono essere rappresentati dal ritrovamento di materiali conservati in musei e collezioni locali o reimpiegati in costruzioni pi\u00f9 recenti, dall'interpretazione delle leggende e tradizioni locali, dai resoconti di indagini archeologiche condotte in passato, o ancora per la presenza di siti importanti nelle vicinanze.\nL'indagine pu\u00f2 avvalersi di metodi \"non intrusivi\"(come il georadar), in cui le evidenze archeologiche non sono in alcun modo toccate, ma unicamente registrate, o \"intrusivi\" (raccolta dei materiali individuati in superficie, piccoli carotaggi).\nLa ricognizione \"sistematica\" \u00e8 una tecnica di indagine usata in archeologia, che prevede un'ispezione diretta (talvolta detta autoptica) di porzioni ben definite di territori generalmente sottoposti alla coltivazione, fatta in modo da garantire una copertura uniforme e controllata di tutte le zone che fanno parte del contesto indagato.\nSi possono condurre ricognizioni di superficie \"intensive\" o \"estensive\", a seconda degli scopi dell'indagine. Le prime prevedono la copertura completa dell'area interessata e la documentazione di ogni manufatto osservato. La squadra di ricognizione si dispone lungo una linea, a distanze che dipendono dalle caratteristiche del suolo e della vegetazione e dagli scopi della ricerca, e percorre lentamente l'area interessata. I risultati delle osservazioni vengono quindi riportati in pianta su una griglia.\nLa ricognizione estensiva copre un'area pi\u00f9 vasta, ma visitando direttamente solo alcune zone campione, con lo scopo di identificare la presenza di siti archeologici.\nDi grande utilit\u00e0 \u00e8 l'utilizzo del GIS (sistema informativo geografico, che consente l'archiviazione dei dati relativi al posizionamento) e del GPS (sistema satellitare di posizionamento, che consente la precisa collocazione sul terreno).\nI dati raccolti vengono successivamente analizzati e confrontati con altri siti studiati del medesimo periodo per determinare la cronologia e la dislocazione della frequentazione umana del territorio e i cambiamenti del paesaggio nel tempo."}
{"id": "73409", "revid": "154639", "url": "https://it.wikipedia.org/wiki?curid=73409", "title": "Lachete", "text": "Il Lachete, che fa parte della quinta tetralogia con \"Carmide\", \"Teage\" e \"Liside\", \u00e8 un dialogo di Platone incentrato sul tema della virt\u00f9.\n\u00c8 un dialogo \"areteico\" (cio\u00e8 incentrato sulla virt\u00f9), \"definitorio\" (che cerca di definire cosa sia, nella sua interezza o in parte) e \"aporetico\", cio\u00e8 in cui non si arriva a nessuna conclusione definitiva. \u00c8 inoltre un tipico dialogo \"apologetico\", in cui cio\u00e8 Platone tende a rappresentare Socrate come pieno di virt\u00f9 (qui lo si definisce coraggioso, per parola dello stesso Lachete) per combattere gli opuscoli che giravano dopo la sua morte. Da ci\u00f2 nascer\u00e0 una teoria per giustificare la sua aporeticit\u00e0: esso sarebbe stato scritto (come gli altri dialoghi aporetici) solo per esaltare le virt\u00f9 di Socrate.\nTrama.\nAmbientato tra il 424 a.C. (data della battaglia di Delio) e il 418 a.C. (data della battaglia di Mantinea, in cui mor\u00ec Lachete), il dialogo inizia con l'invito di Lachete e Nicia, da parte di Lisimaco e Melesia, ad osservare un'esibizione, cio\u00e8 un combattimento in armi pesanti ben diverso dall'addestramento militare; preoccupati della sorte dei propri figli, Lisimaco e Melesia non vogliono ripetere gli errori che i loro padri fecero con loro, e dedicarsi totalmente alla loro cura; \u00e8 il caso di insegnare questa disciplina ai giovani? Per Nicia s\u00ec: oltre a essere utile in guerra, dar\u00e0 loro interesse per la strategia, la tattica e quant'altro vi \u00e8 connesso; insomma, \u00e8 propedeutica. Lachete, dal canto suo, poco addentrato nella filosofia (essendo un generale) ne guarda l'aspetto pi\u00f9 materiale, quello bellico: nessun praticante di questa disciplina ha mai dimostrato nulla in lotta, anzi, ha mostrato ignoranza delle regole della stessa o mancanza di coraggio.\nPer Lachete, se un vigliacco \u00e8 reso pi\u00f9 temerario dalla conoscenza di quest'arte, finir\u00e0 in situazioni pi\u00f9 grandi di lui, da cui uscir\u00e0 con la vigliaccheria.\nSe invece avesse davvero coraggio e possedesse quest'arte, ogni occhio sarebbe puntato su di lui, e al suo minimo sbaglio sarebbe deriso, dato che \u00e8 malvisto chi pretende di conoscere quest'arte. A meno che non sia carico di virt\u00f9, cio\u00e8 capacit\u00e0 in guerra, o di eliminare i propri errori. Solo se qualcuno conoscesse quest'arte, avesse coraggio e non sbagliasse mai, insomma, potrebbe salvarsi da un giudizio negativo. Per Lachete quest'arte non fa che compromettere le possibilit\u00e0 che un uomo coraggioso e predisposto alla lotta avrebbe di suo.\nLisimaco e Melesia chiedono dunque a Socrate di arbitrare il diverbio di opinioni, ma egli rifiuta: trattandosi della sorte dei loro figli, sarebbe poco saggio affidarsi alla maggioranza, cio\u00e8 al giudizio dei pi\u00f9 a prescindere dalla loro competenza (tema ricorrente dei dialoghi platonici, ma sar\u00e0 espresso pi\u00f9 compiutamente nel dialogo La Repubblica). Serve un maestro, ma di cosa? Per Socrate ci si sta occupando dell'arte della lotta solo in virt\u00f9 del bene che essa apporta all'animo dei giovani, pertanto \u00e8 di questo che si deve ragionare: di ci\u00f2 che effettivamente migliori l'anima. E se c'\u00e8 un sapiente in quest'arte, lo provi (come di consueto nel dialogo socratico) mostrando chi ha saputo rendere migliore se l'ha imparata da s\u00e9 (parallelo con Pericle nell'Alcibiade primo) o la persona da cui l'ha imparata se gli \u00e8 stata insegnata. Se non sappiamo cosa sia la virt\u00f9, cio\u00e8 quello che fa migliorare l'anima, come potremmo insegnarla? Esaminiamo dunque se Lachete e Nicia sanno cosa essa sia; solo chi di loro due lo sapr\u00e0 sar\u00e0 un valido consigliere. Ma chiedergli di esaminare tutta la virt\u00f9 sarebbe un compito improbo, perci\u00f2 ci si limiti a esaminarne una parte: il coraggio, giacch\u00e9 \u00e8 quest'ultimo che apporterebbe il combattimento in armi, se decidessimo di farlo imparare.\nLachete non riesce dapprima a definirlo e porta esempi, come chi non fugge (ma c'\u00e8 chi \u00e8 coraggioso fuggendo, come Socrate e gli spartani, che combattevano ritirandosi e riattaccando dopo che le file dei nemici si fossero sfaldate per inseguirli). Poi afferma che sia fermezza dell'anima insieme all'assennatezza: abbiamo convenuto che il coraggio fosse una cosa bella, mentre la dissennatezza non lo \u00e8. Ergo insieme ad essa non lo sarebbe. Eppure Lachete conviene di ritenere pi\u00f9 coraggioso chi sta fermo anche sapendo che potrebbe morire, rispetto a chi sta fermo sapendo di vincere, magari perch\u00e9 pu\u00f2 contare sull'imminente arrivo di rinforzi.\nSi chiede a Nicia di intervenire: per lui il coraggio \u00e8 sapienza, la scienza delle cose da temere e di quelle da osare, in ogni campo; Lachete obietta: allora anche il medico \u00e8 coraggioso, perch\u00e9 sa che \u00e8 da temere il prendere freddo e non da temere l'uscire ben coperti? No; il medico ha scienza di cosa \u00e8 sano e cosa non lo \u00e8; il coraggioso, invece, ha scienza di quando \u00e8 da temere il morire o il vivere.\nSocrate prende la parola: se il coraggio \u00e8 sapienza, allora non sono coraggiose bestie come il leone, non essendo pensanti? Nicia acconsente: non lo sono, come non lo sono i bambini che fanno cose pericolose perch\u00e9 non capiscono cosa stiano facendo. Coloro che il popolo chiama coraggiosi sono temerari, mentre chi agisce con massima assennatezza \u00e8 coraggioso. Qui inizia l'interrogazione socratica che mette in crisi il discorso di Nicia: si \u00e8 convenuto che il coraggio fosse una parte della virt\u00f9;\nEppure in tutti i campi in cui vi sia scienza, questa \u00e8 la medesima sia che si parli delle cose passate, che di quelle presenti, che di quelle future: se per Nicia il coraggio \u00e8 scienza dei beni o dei mali futuri, allora ci ha dato solo un terzo del coraggio, prima. Se invece vuole modificare la sua risposta in \"scienza dei beni e dei mali passati, presenti e futuri\" infrangerebbe la sua convinzione che il coraggio fosse solo una parte della virt\u00f9: come farebbe a non essere virtuoso chi conosce il bene o il male in ogni sua forma, del passato, del presente come del futuro? E se cos\u00ec fosse, potrebbe mancare di temperanza, saggezza e quant'altro?\nEpilogo del Lachete: Platone (probabilmente per apologia nei confronti di Socrate) lascia convenire tutti i partecipanti al dialogo sul punto che quest'ultimo sia il solo capace di insegnare qualcosa ai figli di Lisimaco e Melesia. Socrate cerca di eludere con la consueta ammissione d'ignoranza, ma come nel \"Teagete\" egli viene convinto di malavoglia a prendersi cura dei giovani.\nInterpretazioni.\nFriedrich Schleiermacher sosteneva che Platone tramite l'aporia stimolasse il lettore a dare le proprie conclusioni, facendo cos\u00ec le veci di Socrate, cio\u00e8 della levatrice (ricordiamo che egli amava definirsi cos\u00ec: levatrice di coscienze, lo stesso mestiere che faceva la madre). Altri, come Polenz, sostenevano che l'aporeticit\u00e0 di questi dialoghi fosse dovuta alla crisi del periodo socratico di Platone; egli maturando sviluppava nuove idee sul concetto di scienza che il tipico approccio socratico non gli consentiva pi\u00f9 di analizzare. Ci\u00f2 \u00e8 avvalorato dal fatto che nel Lachete si tenti di definire il coraggio come \"scienza dei mali e dei beni\". Altre teorie comunque affermano che l'aporeticit\u00e0 di questi dialoghi sia dovuta a scelta di Platone, il quale (come Socrate) abortiva una teoria quando si trovava di fronte a un interlocutore non ancora pronto."}
{"id": "73410", "revid": "9", "url": "https://it.wikipedia.org/wiki?curid=73410", "title": "Decadimento Beta", "text": ""}
{"id": "73412", "revid": "125225470", "url": "https://it.wikipedia.org/wiki?curid=73412", "title": "Baccio Bandinelli", "text": "Biografia.\nFiglio di un famoso orafo fiorentino, Michelangelo Brandini, fu mandato a studiare disegno e pittura, ma fu nella scultura che scopr\u00ec il suo talento, quindi si dedic\u00f2 solo a questa arte.\nFu allievo di Giovan Francesco Rustici, sub\u00ec poi l'influenza determinante di Michelangelo, di cui divenne imitatore e rivale. Giorgio Vasari riporta come la devozione verso il Buonarroti sfociasse in invidia, con l'episodio dei cartoni della \"Battaglia di Cascina\", un affresco che Michelangelo avrebbe dovuto eseguire per Palazzo Vecchio, ma che non fu mai messo in opera. I cartoni erano esposti in Palazzo Medici e moltissimi giovani artisti andavano a studiarli e copiarli, tra i quali Baccio era uno dei pi\u00f9 devoti, arrivando ad ottenere la chiave della stanza dove erano custoditi. Non riuscendo per\u00f2 ad arrivare nel disegno alla forza espressiva di Michelangelo egli prima sottrasse i cartoni tagliandoli in riquadri, poi li distrusse in un accesso di rabbia durante i tumulti che seguirono il reinsediamento dei Medici del 1512.\nDal 1518 \u00e8 a Loreto dove realizza buona parte della scultura del pannello relativo alla \"Nascita della Vergine\" per il rivestimento marmoreo della Santa Casa.\nLavor\u00f2 a Genova, dove gli venne commissionata l'incompiuta statua di Andrea Doria, che rest\u00f2 a Carrara allo stato di abbozzo (utilizzata per abbellire la fontana del \"Gigante\" posta in piazza del Duomo), mentre a Roma esegu\u00ec il modellino del \"San Michele\" da porre al culmine di Castel Sant'Angelo.\nNel 1530 Carlo V gli offr\u00ec il cavalierato di San Jacopo. Per fornire le prove di nobilt\u00e0 (che non aveva), incaric\u00f2 il letterato Anton Francesco Doni di fornirgli un attestato dei Bandinelli di Siena di appartenere alla loro famiglia e in quell'occasione cambi\u00f2 cognome. L'episodio gli valse varie satire.\nLe opere nelle quali l'emulazione di Michelangelo risulta pi\u00f9 marcata (\"Ercole e Caco\" di Piazza della Signoria, 1534, \"Adamo ed Eva\", gi\u00e0 in Duomo e oggi al Bargello, \"Cristo morto sorretto da Nicodemo\" nella Basilica della Santissima Annunziata) sono caratterizzate da un gigantismo enfatico e strutturalmente debole; altre pi\u00f9 autonome sculture, come rilievi del coro di Santa Maria del Fiore, considerati il suo capolavoro, e i disegni, su molti dei quali incisero i pi\u00f9 celebri artisti del tempo, si affiancano per il loro raffinato virtuosismo alle coeve esperienze del manierismo pi\u00f9 aulico.\nBenvenuto Cellini fu un suo acerrimo nemico, sul piano personale e artistico. Tra i due volarono spesso insulti feroci: il Bandinelli in un accesso d'ira gli rinfacci\u00f2 le sue attitudini omosessuali in Palazzo Vecchio, davanti al granduca Cosimo I stesso, mentre il Cellini nella sua autobiografia riport\u00f2 una nutrita serie di critiche al suo \"Ercole e Caco\", paragonandolo, tra l'altro, a \"\"un saccaccio di poponi appoggiato a un muro\". Quando Baccio esegu\u00ec un busto per Cosimo I (1540), poco dopo il Cellini si fece assegnare lo stesso incarico e fondendo un magnifico busto bronzeo, che per\u00f2 Cosimo sembr\u00f2 gradire meno perch\u00e9 lo invi\u00f2 a Portoferraio. Entrambe le opere si trovano oggi al Bargello."}
{"id": "73417", "revid": "729019", "url": "https://it.wikipedia.org/wiki?curid=73417", "title": "Fortezza di Palmanova", "text": "La fortezza di Palmanova fu concepita e realizzata come struttura fortificata di confine, svolgendo fin dall'inizio un ruolo dissuasivo: gi\u00e0 all'epoca della guerra di Gradisca, malgrado fosse lontana dal completamento, funzion\u00f2 infatti da punto avanzato delle operazioni belliche veneziane.\nIl suo nome originale era \"Palma\", simbolo della vittoria, a ricordo della battaglia di Lepanto; il \"nova\" venne infatti aggiunto, due secoli dopo la fondazione, da Napoleone Bonaparte, con la costruzione della terza cerchia fortificata.\nDal 9 luglio 2017 la fortezza di Palmanova \u00e8 entrata a far parte del patrimonio dell'umanit\u00e0 UNESCO, nel sito seriale transnazionale \"\".\nProgetto e costruzione della fortezza.\nLe tre cerchie fortificate, che rendono la fortezza di Palmanova simile ad una stella, non furono eseguite contemporaneamente, ma realizzate in tempi diversi: la prima e la seconda dai Veneziani, la terza dai francesi di Napoleone Bonaparte nei primi dell'Ottocento.\nAgli inizi del 1593 Giulio Savorgnan present\u00f2 un preventivo di spesa riferito all'esecuzione di un solo bastione con la relativa cortina, e Bonaiuto Lorini, subito dopo, propose il progetto di una pianta poligonale a undici lati. Il 29 gennaio dello stesso anno il Senato decise per un decagono, ma il 17 settembre opt\u00f2 per l'ennagono, anche per ragioni economiche (pi\u00f9 alto il numero dei bastioni e pi\u00f9 dispendiosa la costruzione).\nMarc'Antonio Martinengo di Villachiara, che nel 1593 ricevette dal Senato la nomina a \"capo da guerra\", fu inviato in Friuli a individuare un'idonea ubicazione della nuova fortezza, e present\u00f2 anch'egli al Senato il proprio progetto, che tuttavia non venne accettato. Si realizzarono invece due copie di un modello, nel quale i bastioni erano rappresentati in base alle proposte di Giulio Savorgnan, mentre la strada coperta, la controscarpa e la sezione dei parapetti su quelle del Villachiara.\nPrima cerchia (1593).\nI lavori per la realizzazione della prima cerchia e del fossato richiesero circa trent'anni e si conclusero nel 1623. Le prime operazioni attuate definirono il centro e le punte dei bastioni segnando i limiti della cinta. Per i lavori di scavo della fossa si procedette a gradoni asportando la terra e accumulandola per innalzare bastioni e cortine. Liberato il terreno dai sassi e battuta la terra si procedette quindi alla \"incamisadura\", ossia al contenimento della terra con muri di pietra e mattoni. Il materiale necessario per questi lavori fu ingente: giunsero a Palma 50.000 carri di pietre; per la realizzazione dei soli rivellini furono necessari ben 40.500 carri di materiale. Le strutture principali furono ultimate nel 1599.\nNello stesso tempo si complet\u00f2 un perimetro di 7 chilometri e si realizzarono passaggi sotterranei per 5 chilometri e mezzo.\nSeconda cerchia (1658).\nLa costruzione della seconda cerchia fortificata venne iniziata nel 1658 con l'innalzamento dei rivellini a protezione delle tre porte d'ingresso alla fortezza, e termin\u00f2 nel 1690.\nTerza cerchia (1806).\nLa terza cerchia, la pi\u00f9 esterna, venne costruita a partire dal 1806 da Napoleone che incaric\u00f2 il generale Chasselops per il genio.\nAlla direzione dei lavori attese il maggiore Laurent e alla supervisione Eugenio di Beauharnais. Le opere si protrassero fino al 1813, anno dell'abbandono del Friuli da parte delle truppe francesi.\nAl termine dei lavori del periodo napoleonico Palmanova si trova circondata da tre ordini di fortificazioni composti da terrapieni, fosse, lunette, rivellini, porte e controporte."}
{"id": "73420", "revid": "298229", "url": "https://it.wikipedia.org/wiki?curid=73420", "title": "Bill Hoyt", "text": "Biografia.\nStudente all'Universit\u00e0 di Harvard, Bill Hoyt prese parte ai Giochi della I Olimpiade di Atene del 1896, vincendo la medaglia d'oro nel salto con l'asta, saltando , precedendo Albert Tyler di .\nPartecip\u00f2 anche ai 110 metri ostacoli, qualificandosi per la finale, a cui tuttavia non partecip\u00f2 per preparare meglio la gara del salto con l'asta."}
{"id": "73421", "revid": "7", "url": "https://it.wikipedia.org/wiki?curid=73421", "title": "Teatro alla Scala di Milano", "text": ""}
{"id": "73424", "revid": "2207", "url": "https://it.wikipedia.org/wiki?curid=73424", "title": "J\u00f6ns Jakob Berzelius", "text": ""}
{"id": "73428", "revid": "339392", "url": "https://it.wikipedia.org/wiki?curid=73428", "title": "Movimento involontario", "text": ""}
{"id": "73429", "revid": "1783371", "url": "https://it.wikipedia.org/wiki?curid=73429", "title": "Tavola di mortalit\u00e0", "text": "La tavola di mortalit\u00e0 \u00e8 uno strumento per l'analisi statistica della mortalit\u00e0. \nDescrive per singole generazioni (a seconda della disponibilit\u00e0 dei dati anche singoli anni di nascita) l'andamento del numero di sopravvissuti dal momento della nascita fino alla morte dell'ultimo.\nTrattandosi di uno strumento di analisi non rappresenta il numero effettivo di persone viventi \nin dato territorio, ma astrae tenendo conto di eventi non fisiologici quali ad esempio\nle migrazioni, eventi bellici o catastrofi naturali.\nSi tratta di uno strumento fondamentale nell'ambito delle assicurazioni sulla vita e la demografia in generale.\nRicordando che:\nConcetti di base della tavola di mortalit\u00e0 sono:\nformula_2\nIn questo ambito si calcolano\nCon i dati di una tavola di mortalit\u00e0 pu\u00f2 essere calcolata la cosiddetta popolazione stazionaria: formula_14.\nAlla tavola di mortalit\u00e0 \u00e8 abbinato il diagramma di Lexis."}
{"id": "73431", "revid": "2078958", "url": "https://it.wikipedia.org/wiki?curid=73431", "title": "Malattia di Parkinson", "text": "La malattia di Parkinson, sovente definita come morbo di Parkinson, Parkinson, parkinsonismo idiopatico, parkinsonismo primario, sindrome ipocinetica rigida o paralisi agitante \u00e8 una malattia neurodegenerativa.\nI sintomi motori tipici della condizione sono il risultato della morte delle cellule che sintetizzano e rilasciano la dopamina. Tali cellule si trovano nella \"substantia nigra\", una regione del mesencefalo.\nLa causa che porta alla loro morte \u00e8 sconosciuta. All'esordio della malattia i sintomi pi\u00f9 evidenti sono legati al movimento, ed includono tremori, rigidit\u00e0, lentezza nei movimenti e difficolt\u00e0 a camminare. In seguito possono insorgere problemi cognitivi e comportamentali, con la demenza che si verifica a volte nelle fasi avanzate, ad eccezione dei casi pi\u00f9 precoci di demenza da corpi di Lewy, associati a prognosi pi\u00f9 grave. La malattia di Parkinson \u00e8 pi\u00f9 comune negli anziani; la maggior parte dei casi si verifica dopo i 50 anni.\nI sintomi motori principali sono comunemente chiamati \"parkinsonismo\". La condizione \u00e8 spesso definita come una sindrome idiopatica, anche se alcuni casi atipici hanno un'origine genetica. Molti fattori di rischio e fattori protettivi sono stati indagati: ad esempio, l'aumento del rischio di contrarre la malattia nelle persone esposte ad idrocarburi, solventi e pesticidi. La patologia \u00e8 caratterizzata dall'accumulo di una proteina, chiamata \u03b1-sinucleina, in inclusioni denominate corpi di Lewy nei neuroni e dall'insufficiente formazione di dopamina. La distribuzione anatomica dei corpi di Lewy \u00e8 spesso direttamente correlata all'espressione e al grado dei sintomi clinici di ciascun individuo.\nLa diagnosi nei casi tipici si basa principalmente sui sintomi, con indagini di \"neuroimaging\" come conferma.\nI moderni trattamenti sono efficaci per gestire i sintomi motori precoci della malattia, grazie all'uso di agonisti della dopamina e del levodopa. Col progredire della malattia, i neuroni dopaminergici continuano a diminuire di numero, e questi farmaci diventano inefficaci nel trattamento della sintomatologia e, allo stesso tempo, producono una complicanza, la discinesia, caratterizzata da movimenti involontari. Una corretta alimentazione e alcune forme di riabilitazione hanno dimostrato una certa efficacia nell'alleviare i sintomi. La chirurgia e la stimolazione cerebrale profonda vengono utilizzate per ridurre i sintomi motori come ultima risorsa, nei casi pi\u00f9 gravi in cui i farmaci risultano inefficaci.\nLa malattia prende il nome dal medico inglese James Parkinson, che pubblic\u00f2 la prima descrizione dettagliata nel suo trattato \"An Essay on the Shaking Palsy\" nel 1817.\nDiverse importanti organizzazioni promuovono la ricerca e il miglioramento della qualit\u00e0 della vita delle persone affette dalla malattia. Alcuni pazienti famosi, come l'attore Michael J. Fox, il pugile Muhammad Ali, papa Giovanni Paolo II, i cantanti Alex Band, Peter Hofmann, Bruno Lauzi e il giornalista Vincenzo Mollica, hanno fatto crescere la consapevolezza della malattia nella societ\u00e0.\nStoria.\nDiverse fonti antiche, tra cui un papiro egiziano, un trattato di medicina Ayurveda, la Bibbia e gli scritti di Galeno, descrivono sintomi simili a quelli della malattia di Parkinson. Dopo Galeno e fino alla fine del XVII secolo, non vi sono altri riferimenti chiari relativi alla malattia. Nei secoli successivi, diversi autori hanno documentato le varie caratteristiche della malattia. Tra di essi ricordiamo: Franciscus Sylvius, Hieronymus David Gaubius, John Hunter e Auguste Fran\u00e7ois Chomel.\nNel 1817 un medico inglese, James Parkinson, pubblic\u00f2 un saggio in cui segnalava sei casi di paralisi agitante. Parkinson descrisse il caratteristico tremore a riposo, la postura e l'andatura anomala, la paralisi, la diminuzione della forza muscolare e il modo in cui la condizione progredisce nel tempo. I primi neurologi che hanno contribuito a comprendere meglio la malattia, comprendono Armand Trousseau, William Richard Gowers, Samuel Alexander Kinnier Wilson, Wilhelm Heinrich Erb e pi\u00f9 in particolare Jean-Martin Charcot, i cui studi effettuati tra il 1868 e il 1881 sono stati un punto di riferimento nella sua comprensione. Tra le varie scoperte, a Charcot va attribuito il merito di aver compiuto la distinzione tra la rigidit\u00e0, la debolezza e la bradicinesia. Egli ha anche sostenuto la ridenominazione della malattia in onore di James Parkinson.\nNel 1912, Frederic Lewy descrisse le particelle microscopiche nel cervello colpito dalla malattia, poi chiamate \"corpi di Lewy\". Nel 1919, Konstantin Tretiakoff scopr\u00ec che la \"substantia nigra\" \u00e8 la principale struttura cerebrale colpita, ma questa scoperta non fu ampiamente accettata fino a quando non \u00e8 stata confermata da successivi studi pubblicati da Rolf Hassler nel 1938. I cambiamenti biochimici alla base del cervello sono stati individuati nel 1950, grazie soprattutto al lavoro di Arvid Carlsson sul neurotrasmettitore dopamina e sull'identificazione del suo ruolo nella malattia. Nel 1997, l'alfa-sinucleina \u00e8 risultata essere il principale componente dei corpi di Lewy.\nLa somministrazione di anticolinergici e la chirurgia (lesione della via cortico-spinale o di alcune delle strutture dei gangli della base) sono stati i trattamenti utilizzati fino all'introduzione del farmaco levodopa, che ha ridotto drasticamente il loro uso. La levodopa \u00e8 stata sintetizzata nel 1911 da Kazimierz Funk, ma ricevette poca attenzione fino alla met\u00e0 degli anni venti. Entr\u00f2 successivamente nella pratica clinica nel 1967, portando una rivoluzione nella gestione della malattia. Dalla fine del 1980 la stimolazione cerebrale profonda viene considerata come un possibile trattamento.\nEpidemiologia.\nLa malattia di Parkinson \u00e8 la seconda malattia neurodegenerativa pi\u00f9 comune dopo la malattia di Alzheimer. La prevalenza della condizione nei paesi industrializzati \u00e8 di circa lo 0,3%. La malattia di Parkinson \u00e8 pi\u00f9 comune negli anziani e la prevalenza aumenta dall'1% in quelli oltre i 60 anni di et\u00e0, fino al 4% della popolazione sopra gli 80 anni. L'et\u00e0 media di insorgenza \u00e8 circa 60 anni, anche se il 5-10% dei casi, classificati come ad esordio giovane, iniziano tra i 20 e i 50 anni. La malattia risulterebbe essere meno diffusa nelle popolazioni di origine africana e asiatica, sebbene questo dato sia contestato. Alcuni studi hanno proposto che sia pi\u00f9 comune negli uomini rispetto alle donne, ma altri non hanno rilevato particolari differenze tra i due sessi. L'incidenza della malattia di Parkinson \u00e8 tra 8 e 18 per persone-anno.\nFattori di rischio.\nMolti fattori di rischio e molti fattori protettivi sono stati proposti, a volte in relazione alle teorie riguardanti i possibili meccanismi della malattia, ma nessuno \u00e8 stato definitivamente individuato da prove certe. Quando gli studi epidemiologici sono stati condotti per verificare la relazione tra un dato fattore e la malattia di Parkinson, spesso i risultati sono apparsi contraddittori. Le correlazioni pi\u00f9 frequentemente proposte per aumentarne il rischio, sono quelle in cui viene coinvolta l'esposizione ai fitofarmaci e idrocarburi solventi, mentre sembra esserci una riduzione del rischio nei fumatori.\nIniezioni della neurotossina MPTP sintetica producono una serie di sintomi simili a quelli della malattia di Parkinson, essi possono essere bloccati interrompendo l'assunzione di tale sostanza. L'osservazione di questo fenomeno ha portato a teorizzare che l'esposizione ad alcune tossine ambientali possa aumentare il rischio di sviluppare la condizione. Le tossine che sono state correlate alla malattia e ritenute in grado di aumentare del doppio il rischio di soffrirne, comprendono alcuni insetticidi, come il rotenone, e erbicidi, come il disseccante paraquat e il defoliante Agente Arancio. Le misure indirette dell'esposizione, come quelle effettuate su persone che vivono in ambienti rurali, hanno evidenziato un aumento del rischio di sviluppare la malattia di Parkinson. Anche l'esposizione ai metalli pesanti \u00e8 stata proposta come fattore di rischio per la malattia, attraverso il possibile accumulo nella \"substantia nigra\", tuttavia gli studi sull'argomento si sono rivelati inconcludenti.\nAlcuni studi hanno messo in correlazione il verificarsi di ripetuti traumi cranici e lo sviluppo della malattia. Si sospetta che i pugili professionisti, a seguito dei violenti colpi al capo cui sono soggetti, possano sviluppare una sindrome di Parkinson di carattere progressivo (il caso di Cassius Clay ne potrebbe essere una dimostrazione). Uno studio compiuto su praticanti boxe thailandese ritirati, ha evidenziato un aumento del rischio.\nDa non trascurare, infine, l'ipotesi legata all'et\u00e0. La malattia presenta un picco di insorgenza attorno ai sessant'anni, e nell'adulto sano la perdita di cellule e pigmento nella sostanza nera \u00e8 maggiore proprio intorno al sessantesimo anno d'et\u00e0. Viene meno cos\u00ec la protezione delle cellule contenenti dopamina e il cervello delle persone anziane \u00e8, inevitabilmente, pi\u00f9 predisposto al Parkinson. Si ritiene, inoltre, che disturbi psichiatrici, come la depressione, siano un ulteriore fattore di rischio per la malattia.\nSecondo i dati elaborati da uno studio pubblicato nel 2011, tra le sostanze organiche che aumentano il rischio di sviluppare la patologia in caso di prolungata esposizione vi sono il tricloroetilene, il percloroetilene e il tetracloruro di carbonio.\nFattori di protezione.\n\u00c8 stato dimostrato che il consumo di caffeina \u00e8 in grado di proteggere dalla malattia di Parkinson. Studi epidemiologici condotti su un ampio campione soggetti) hanno evidenziato che il rischio di sviluppare la condizione diminuisce progressivamente con il consumo di caff\u00e8 e di altri alimenti contenenti caffeina. Sebbene il fumo di tabacco sia devastante per la longevit\u00e0 e per la qualit\u00e0 della vita, \u00e8 stato correlato ad una diminuzione del rischio di avere la malattia. Tale rischio, nei fumatori, pu\u00f2 arrivare ad essere minore fino a un terzo rispetto ai non fumatori. Il motivo di ci\u00f2 non \u00e8 noto con certezza, ma si ritiene che la nicotina possa avere un effetto stimolante sulla dopamina. Il fumo di tabacco contiene composti che agiscono come inibitori della monoamino ossidasi che potrebbero anche loro contribuire a questo effetto. Gli antiossidanti, come le vitamine C e D, sono stati proposti come sostanze protettive dalla malattia, ma i risultati degli studi sono stati contraddittori e nessun effetto positivo \u00e8 stato dimostrato. Anche gli studi sull'assunzione di acidi grassi e grassi alimentari non hanno portato a risultati chiari. Infine, vi sono state indicazioni preliminari di un possibile ruolo protettivo degli estrogeni e dei farmaci anti-infiammatori non steroidei.\nPatogenesi.\nAnatomia patologica.\nI nuclei della base, un gruppo di strutture cerebrali innervate dal sistema dopaminergico, sono le aree cerebrali pi\u00f9 colpite nella malattia di Parkinson. La principale caratteristica patologica della condizione \u00e8 la morte delle cellule nella \"substantia nigra\" e, pi\u00f9 specificamente, nella parte ventrale (anteriore) della \"pars compacta\", causando nel tempo la morte delle cellule fino al 70% del loro totale.\nAl taglio del tronco cerebrale, si possono notare alterazioni macroscopiche in cui la perdita neuronale si pu\u00f2 dedurre da una riduzione della pigmentazione della melanina nella \"substantia nigra\" e nel \"locus coeruleus\". L'istopatologia (anatomia microscopica) della \"substantia nigra\" e delle diverse regioni cerebrali, mostra una perdita neuronale e corpi di Lewy in molte delle cellule nervose rimanenti. La perdita neuronale \u00e8 accompagnata da morte degli astrociti (cellule gliali a forma di stella) e l'attivazione delle microglia (un altro tipo di cellule gliali). I corpi di Lewy sono un elemento patologico chiave nella malattia di Parkinson.\nFisiopatologia.\nI sintomi principali della malattia di Parkinson sono il risultato di un'attivit\u00e0 molto ridotta delle cellule secernenti dopamina, causata dalla morte cellulare nella regione \"pars compacta\" della \"substantia nigra\".\nNel cervello vi sono cinque circuiti principali che collegano le aree cerebrali ai gangli basali. Questi circuiti sono noti come: circuito motorio, circuito oculomotore, circuito associativo, circuito limbico e circuito orbitofrontale, con nomi che indicano le principali aree che vengono servite da ogni circuito. Nella malattia di Parkinson, tutti i circuiti elencati possono venire influenzati e ci\u00f2 spiega molti dei sintomi. Infatti, una variet\u00e0 di funzioni sono controllate da questi circuiti, tra le quali quelle del movimento, dell'attenzione e dell'apprendimento. Dal punto di vista scientifico, il circuito motorio \u00e8 quello che \u00e8 stato studiato con maggiore attenzione.\nUn particolare modello concettuale del circuito motorio e del suo coinvolgimento nella malattia \u00e8 stato, a partire dal 1980, di grande influenza, anche se nel tempo sono stati sollevati alcuni dubbi che hanno portato a modificarlo. In questo modello, i gangli della base normalmente esercitano una costante influenza inibitoria su una vasta gamma di sistemi motori, impedendo loro di attivarsi nei momenti inopportuni. Quando si decide di effettuare una determinata azione, l'inibizione viene ridotta. La dopamina agisce per facilitare questo cambiamento nell'inibizione: livelli elevati di dopamina tendono a promuovere l'attivit\u00e0 motoria, mentre bassi livelli, come avviene nella malattia, richiedono maggiori sforzi per compiere un dato movimento. Cos\u00ec l'effetto reale della deplezione di dopamina \u00e8 il verificarsi dell'ipocinesia, una riduzione complessiva dell'uscita dei segnali motori. I farmaci che vengono usati per trattare la malattia di Parkinson, viceversa, tendono a produrre una quantit\u00e0 troppo elevata di dopamina, portando i sistemi motori ad attivarsi nel momento non appropriato e causando pertanto discinesia.\nMorte delle cellule cerebrali.\nVi sono diversi meccanismi proposti per cui le cellule cerebrali, nella malattia, vanno incontro alla morte. Uno di questi prevede che un accumulo anomalo della proteina alfa-sinucleina, legata alla ubiquitina, danneggi le cellule. Questa proteina insolubile si accumula all'interno dei neuroni formando delle inclusioni, chiamate corpi di Lewy. Secondo la stadiazione di Braak, una classificazione della malattia sulla base del quadro patologico, i corpi di Lewy prima appaiono nel bulbo olfattivo, nel midollo allungato e nel tegmento pontino, con i pazienti che risultano asintomatici. Col progredire della malattia, i corpi di Lewy si sviluppano nella \"substantia nigra\", nelle aree del mesencefalo e prosencefalo basale e, nell'ultima fase, nella neocorteccia. Queste zone del cervello sono le aree principali della degenerazione neuronale nella malattia di Parkinson. Tuttavia, i corpi di Lewy non possono essere la causa diretta della morte delle cellule. Nei pazienti con demenza una presenza generalizzata dei corpi di Lewy \u00e8 comune nelle aree corticali. Ammassi neurofibrillari e placche senili, riscontrabili caratteristicamente nella malattia di Alzheimer, non sono comuni a meno che il paziente non presenti una forma di demenza.\nAltri meccanismi che portano alla morte cellulare includono la disfunzione dei sistemi lisosomiali e proteosomiali e una ridotta attivit\u00e0 mitocondriale. L'accumulo di ferro nella \"substantia nigra\" si osserva tipicamente in combinazione con le inclusioni proteiche. Ci\u00f2 pu\u00f2 essere correlato allo stress ossidativo, all'aggregazione proteica e alla morte neuronale, ma i meccanismi che regolano questo fenomeno non sono pienamente compresi.\nEziologia.\nLa maggior parte delle persone con malattia di Parkinson presenta una condizione idiopatica (che non ha una causa specifica nota). Una piccola percentuale di casi, tuttavia, pu\u00f2 essere attribuita a fattori genetici conosciuti. Altri fattori sono stati associati con il rischio di sviluppare la malattia, ma non sono state dimostrate relazioni causali.\nLa malattia di Parkinson \u00e8 stata tradizionalmente considerata una malattia non genetica. Tuttavia, circa il 15% degli individui con malattia di Parkinson ha un parente di primo grado con la stessa condizione. Almeno il 5% delle persone \u00e8 ormai noto per avere forme della malattia che si verifica a causa di una mutazione di uno dei numerosi geni specifici.\n\u00c8 stato dimostrato in modo definitivo che le mutazioni in geni specifici possono essere causa della malattia. Questi geni codificano per alfa-sinucleina (SNCA), parkina (PRKN), dardarina (LRRK2), PTEN chinasi indotta putativo 1 (PINK1), DJ-1 e ATP13A2. Nella maggior parte dei casi, le persone con queste mutazioni svilupperanno la malattia di Parkinson. Con l'eccezione di LRRK2, tuttavia, rappresentano solo una piccola minoranza dei casi della malattia. I geni correlati alla condizione e maggiormente studiati sono SNCA e LRRK2. Le mutazioni nei geni tra cui SNCA, LRRK2 e glucocerebrosidasi (GBA) sono stati individuati come fattori di rischio nello sviluppo della malattia di Parkinson. Le mutazioni in GBA sono note per causare la malattia di Gaucher.\nIl ruolo del gene SNCA \u00e8 importante in quanto l'alfa-sinucleina alfa \u00e8 il componente principale dei corpi di Lewy. Mutazioni missenso del gene (in cui un singolo nucleotide viene cambiato) e duplicazioni e triplicazioni del locus che lo contiene, sono state trovate in diversi gruppi aventi familiari affetti dalla malattia di Parkinson. Le mutazioni missenso sono rare. Tuttavia, moltiplicazioni del locus SNCA rappresentano circa il 2% dei casi familiari.\nIl gene LRRK2 (PARK8) codifica per una proteina chiamata dardarina. Il nome dardarina \u00e8 stato coniato da una parola basca che sta per tremore, poich\u00e9 questo gene \u00e8 stato identificato in famiglie provenienti dall'Inghilterra e dal nord della Spagna. Le mutazioni nel LRRK2 sono la causa pi\u00f9 comune conosciuta di malattia di Parkinson famigliare e sporadica, esse rappresentano circa il 5% degli individui con una storia familiare della malattia e il 3% dei casi sporadici. Vi sono molte differenti mutazioni descritte in LRRK2, la prova inequivocabile di causalit\u00e0 esiste, tuttavia, solo per un piccolo numero.\nSindromi parkinsoniane.\nSono sindromi somiglianti alla malattia di Parkinson, ma a diversa eziologia (ad esempio uso di farmaci antipsicotici), tranne i parkinsonismi monogenici famigliari che possono essere assimilati al vero Parkinson idiopatico o multifattoriale, pur essendo un gene singolo a causarli.\nSegni e sintomi.\nLa malattia di Parkinson colpisce prevalentemente il movimento, producendo sintomi motori. Sintomi non motori, che comprendono insufficienza autonomica, problemi neuropsichiatrici (alterazioni dell'umore, della cognizione, del comportamento o del pensiero), difficolt\u00e0 sensoriali e del sonno, sono anch'essi comuni.\nMovimento.\nQuattro caratteristiche motorie sono considerate come la base sintomatologica della malattia di Parkinson: il tremore, la rigidit\u00e0, la bradicinesia e l'instabilit\u00e0 posturale.\nIl tremore \u00e8 il sintomo pi\u00f9 evidente e pi\u00f9 comune, anche se circa il 30% degli individui con malattia di Parkinson all'esordio non lo mostra. Il tremore \u00e8 tipicamente \"a riposo\", con bassa frequenza, scompare durante i movimenti volontari e in genere peggiora nelle situazioni di stress emozionale, mentre \u00e8 assente durante il sonno. Esso coinvolge maggiormente la porzione pi\u00f9 distale dell'arto e all'insorgenza appare tipicamente in un unico braccio o gamba, divenendo successivamente bilaterale. La frequenza del tremore parkinsoniano \u00e8 compresa tra i 4 e 6 hertz (cicli al secondo) ed \u00e8 descritto come l'atto di \"contare le monete\" o come \"pill-rolling\", un termine che deriva dalla somiglianza tra il movimento nei pazienti e la tecnica utilizzata in farmaceutica per preparare manualmente le pillole.\nLa bradicinesia (lentezza dei movimenti) \u00e8 un'altra caratteristica della malattia ed \u00e8 associata a difficolt\u00e0 in tutto il processo del movimento, dalla pianificazione alla iniziazione e, infine, all'esecuzione. Il movimento sequenziale e simultaneo viene ostacolato. La bradicinesia \u00e8 il sintomo pi\u00f9 invalidante nei primi stadi della malattia. Queste manifestazioni comportano diversi problemi durante l'esecuzione delle attivit\u00e0 quotidiane che richiedono un controllo preciso dei movimenti, come la scrittura, il cucito o il vestirsi. La valutazione clinica si basa su prove riguardanti operazioni simili. La bradicinesia non \u00e8 uguale per tutti i movimenti, alcuni pazienti risultano in grado di camminare con grandi difficolt\u00e0, ma tuttavia riescono ancora ad andare in bicicletta. Generalmente gli individui che presentano bradicinesia mostrano difficolt\u00e0 minori se gli vengono forniti degli ausili.\nLa rigidit\u00e0 e la resistenza al movimento degli arti \u00e8 causata da una contrazione eccessiva e continua dei muscoli. Nel parkinsonismo la rigidit\u00e0 pu\u00f2 essere uniforme (a \"tubo di piombo\") o a scatti (\"a ruota dentata\"). La combinazione di tremore e l'aumento del tono muscolare sono considerati l'origine della rigidit\u00e0 a ruota dentata. La rigidit\u00e0 pu\u00f2 essere associata a dolore articolare; tale dolore \u00e8 una frequente manifestazione iniziale della malattia. Nelle fasi iniziali, la rigidit\u00e0 \u00e8 spesso asimmetrica e tende a influenzare i muscoli del collo e delle spalle, rispetto ai muscoli del viso e degli arti.\nL'instabilit\u00e0 posturale \u00e8 tipica delle ultime fasi. Ci\u00f2 comporta disturbi dell'equilibrio e frequenti cadute che possono causare fratture ossee. L'instabilit\u00e0 \u00e8 spesso assente nelle fasi iniziali, soprattutto nelle persone pi\u00f9 giovani. Fino al 40% dei pazienti possono andare incontro a cadute e circa il 10% cade settimanalmente, con un numero di cadute correlabile alla gravit\u00e0 della malattia.\nLa deambulazione avviene tipicamente mediante piccoli passi, strisciati, con un avvio molto problematico e spesso si osserva il fenomeno della \"festinazione\", cio\u00e8 la progressiva accelerazione della camminata sino a cadere. Vi possono essere disturbi della deglutizione, il linguaggio pu\u00f2 divenire monotono, poco espressivo, lento (bradilalia); la mimica facciale \u00e8 scarsa e l'espressione impassibile. Anche la scrittura in un certo senso evolve nello stesso modo (micrografia parkinsoniana) con grafia che tende a rimpicciolirsi. Tuttavia, la gamma dei sintomi motori pu\u00f2 essere molto pi\u00f9 vasta.\nSintomi neuropsichiatrici.\nLa malattia di Parkinson pu\u00f2 causare disturbi neuropsichiatrici, che possono essere da lievi a gravi, e che includono disturbi del linguaggio, della cognizione, dell'umore, del comportamento e del pensiero.\nDisturbi cognitivi possono verificarsi nelle fasi iniziali della malattia e, talvolta, prima della diagnosi. La prevalenza di essi aumenta con la durata della malattia. Il deficit cognitivo pi\u00f9 comune \u00e8 la disfunzione esecutiva, che pu\u00f2 comprendere difficolt\u00e0 nella pianificazione, nella flessibilit\u00e0 cognitiva, nel pensiero astratto, nell'avvio di azioni appropriate e nell'inibizione delle operazioni inappropriate. Le fluttuazioni dell'attenzione e il rallentamento della velocit\u00e0 cognitiva sono ulteriori problemi a livello cognitivo. La memoria viene influenzata, in particolare, nel ricordare le informazioni apprese. Tuttavia appare un miglioramento quando il richiamo dei ricordi viene aiutato da stimoli.\nUna persona con malattia di Parkinson ha un rischio di soffrire di demenza (spesso trattasi di demenza da corpi di Lewy da 2 a 6 volte maggiore rispetto alla popolazione in generale. La prevalenza della demenza aumenta con il decorso della malattia. La demenza \u00e8 associata con una forte riduzione della qualit\u00e0 della vita, sia nei pazienti che in chi li assiste. Inoltre, ci\u00f2 comporta un aumento della mortalit\u00e0 e una maggiore probabilit\u00e0 che si renda necessaria un'assistenza infermieristica.\nAlterazioni del comportamento e dell'umore sono pi\u00f9 comuni nella malattia di Parkinson rispetto alla popolazione in generale. I problemi pi\u00f9 frequenti sono la depressione, l'apatia e l'ansia. Possono verificarsi mania bipolare, e difficolt\u00e0 nel controllo degli impulsi che pu\u00f2 portare all'abuso di farmaci, all'alimentazione compulsiva, all'ipersessualit\u00e0, al gioco d'azzardo patologico. Questi aspetti sono stati correlati anche ai farmaci usati per combattere la malattia. Sintomi psicotici, come allucinazioni o deliri, si verificano nel 4% dei pazienti e si presume che la causa principale sia un eccesso di dopamina secondario al trattamento, diventano infatti pi\u00f9 comuni con l'aumentare dell'et\u00e0 e con l'assunzione di levodopa.\nAltri sintomi.\nOltre ai sintomi cognitivi e motori, la malattia di Parkinson pu\u00f2 compromettere altre funzioni dell'organismo. Problemi di sonno sono una caratteristica della malattia e possono essere aggravati dai farmaci. I sintomi possono manifestarsi con eccessiva sonnolenza diurna, disturbi del sonno nella fase REM o insonnia. Le alterazioni del sistema nervoso autonomo possono portare a ipotensione ortostatica (pressione del sangue bassa in posizione eretta), pelle grassa e eccessiva sudorazione, incontinenza urinaria e alterata funzione sessuale. La costipazione e i disturbi della motilit\u00e0 gastrica, possono essere abbastanza importanti, tanto da creare disagio e mettere in pericolo l'individuo. La condizione comporta alterazioni nella vista, secchezza degli occhi, inseguimento oculare carente l'immagine (difficolt\u00e0 a mantenere fissa sulla retina l'immagine) e movimenti saccadici (rapidi movimenti involontari di entrambi gli occhi, nella stessa direzione), difficolt\u00e0 a dirigere lo sguardo verso l'alto e visione offuscata o doppia. Modifiche nella percezione possono comprendere: alterazione dell'olfatto, sensazione di dolore e parestesie (formicolio e intorpidimento della pelle). Tutti questi sintomi possono verificarsi anche per anni prima che venga fatta la diagnosi della malattia.\nDiagnosi.\nUn medico pu\u00f2 diagnosticare la malattia di Parkinson partendo dalla storia clinica e da un esame neurologico. Al 2012, non esiste un test che identifichi chiaramente la malattia, ma scansioni tomografiche cerebrali sono a volte utilizzate per escludere patologie che potrebbero dare luogo a sintomi simili. L'osservazione di corpi di Lewy nel mesencefalo, in sede di autopsia, \u00e8 solitamente considerata la prova che il paziente soffriva della malattia di Parkinson. Le linee guida consigliano di valutare periodicamente la diagnosi, poich\u00e9 la progressione della malattia pu\u00f2 far cambiare opinione su di essa.\nOrganizzazioni mediche hanno creato criteri per facilitare e standardizzare il processo diagnostico, soprattutto nelle fasi iniziali della malattia. I pi\u00f9 conosciuti provengono dalla britannica \"Parkinson's Disease Society Brain Bank\" e dalla statunitense \"National Institute of Neurological Disorders and Stroke\". I criteri del primo istituto citato richiedono la presenza di lentezza nei movimenti (bradicinesia) pi\u00f9 rigidit\u00e0, tremore a riposo o instabilit\u00e0 posturale. Le altre possibili cause di questi sintomi devono essere escluse. Infine, tre o pi\u00f9 delle seguenti caratteristiche sono necessarie durante l'insorgenza o l'evoluzione: esordio unilaterale, tremore a riposo, progressione nel tempo, asimmetria dei sintomi motori, risposta alla levodopa per almeno cinque anni, decorso clinico di almeno dieci anni e verificarsi di discinesie indotte dall'assunzione eccessiva di levodopa. La precisione di questi criteri diagnostici, valutati dopo l'autopsia, \u00e8 del 75-90%, studio accurato della patologia dal punto di vista anatomico e funzionale. Essa sfrutta l'uso di traccianti radioattivi iniettati nell'organismo, i quali vanno a depositarsi nei distretti corporei oggetto di studio, evidenziandone il metabolismo, e quindi in maniera diretta o indiretta, caratteristiche come la vitalit\u00e0 o l'attivit\u00e0. Essendo la malattia di Parkinson una patologia a carico del sistema dopaminergico, i traccianti sono diretti verso il trasportatore della dopamina e verso il trasportatore vescicolare delle monoamine di tipo 2 e verso l'enzima DOPA decarbossilasi (Neuroimaging del sistema dopaminergico). La posizione in cui i traccianti vanno a depositarsi viene rilevata tramite PET e SPECT. Esempi di radiotraccianti utilizzabili sono: lo ioflupane (123I) (nome commerciale DaTSCAN) e iometopane (Dopascan) per la SPECT, il fluorodesossiglucosio (18F-FDG) e la fluoroDOPA per la PET. Un modello sulla riduzione dell'attivit\u00e0 dopaminergica nei gangli basali pu\u00f2 aiutare nella diagnosi della malattia di Parkinson.\nDiagnosi tramite micro- e nanotecnologie.\nLa necessit\u00e0 di un sistema diagnostico rapido, preciso ed economico per il rilevamento di biomarcatori nelle prime fasi delle malattie neurodegenerative ha spinto l\u2019Unione Europea a lanciare un\u2019iniziativa di collaborazione tra istituti di ricerca nel campo delle nanotecnologie per lo sviluppo del NADINE (dall'inglese \"NAnosystems for early DIagnosis of Neurodegenerative diseases\") nel 2010.\nTra i tentativi di successo si riportano l\u2019utilizzo di nanotubi di carbonio a parete singola come elettrodi per il rilevamento simultaneo della presenza di dopamina e adenosina e il simile utilizzo di nanofili di ZnO su spugna di grafene per il rilevamento di biomarcatori del Parkinson quali l\u2019acido ureico, la dopamina e l\u2019acido ascorbico.\nL'implementazione di elementi biologici in sensori elettrochimici, chiamati biosensori, ha permesso di ottenere incoraggianti risultati in fatto di limiti di rivelabilit\u00e0, ma soprattutto in selettivit\u00e0 per la determinazione dei livelli di dopamina. In particolare, si riportano l'utilizzo di un biosensore basato sulla tirosinasi, e di un altro basato su un recettore postsinaptico della dopamina.\nDiagnosi differenziale.\nAltre cause che possono secondariamente produrre una sindrome parkinsoniana sono: la malattia di Alzheimer, l'ictus cerebrale e il parkinsonismo farmaco-indotto. Nella diagnosi devono essere escluse sindromi come la paralisi sopranucleare progressiva e l'atrofia sistemica multipla. Tassi di progressione veloci, precoce disfunzione cognitiva o instabilit\u00e0 posturale, tremore minimo o simmetrico all'esordio, possono indicare la presenza di una sindrome ulteriore, piuttosto che la malattia di Parkinson stessa. Le forme genetiche sono di solito classificate come \"malattia di Parkinson\", anche se i termini di \"malattia familiare di Parkinson\" e \"parkinsonismo familiare\" sono utilizzati per i soggetti con malattia autosomica dominante o recessiva.\nTerapia.\nAl 2020 non esiste una cura per la malattia di Parkinson, ma il trattamento farmacologico, la chirurgia e la gestione multidisciplinare sono in grado di fornire sollievo ai sintomi. I farmaci principalmente utilizzati nel trattamento di sintomi motori sono la levodopa (di solito in combinazione con un inibitore della dopa-decarbossilasi e un inibitore delle COMT), gli agonisti della dopamina e gli inibitori MAO-B (Inibitore della monoamino ossidasi). La fase della malattia determina quale famiglia di farmaci sia pi\u00f9 utile. Due fasi sono di solito distinte: una prima fase in cui l'individuo con la malattia ha gi\u00e0 sviluppato qualche disabilit\u00e0 e per la quale vi \u00e8 la necessit\u00e0 di un trattamento farmacologico, una seconda fase in cui in un individuo si sviluppano complicanze motorie legate all'utilizzo della levodopa.\nIl trattamento nella fase iniziale ha come obiettivo un compromesso ottimale tra il buon controllo dei sintomi e gli effetti collaterali derivanti dalla valorizzazione della funzione dopaminergica. L'inizio del trattamento con levodopa (o L-DOPA) pu\u00f2 essere ritardato utilizzando altri farmaci come gli inibitori MAO-B e gli agonisti della dopamina, nella speranza di ritardare la comparsa delle discinesie. Nella seconda fase l'obiettivo \u00e8 quello di ridurre i sintomi. Quando i farmaci non sono pi\u00f9 sufficienti a controllarli, la chirurgia e la stimolazione cerebrale profonda possono rivelarsi utili. Nelle fasi finali della malattia, le cure palliative vengono offerte per migliorare la qualit\u00e0 di vita.\nLevodopa.\nLa Levodopa \u00e8 il trattamento pi\u00f9 ampiamente usato fin dagli anni settanta. L-DOPA \u00e8 convertito in dopamina nei neuroni dopaminergici (neuroni che producono dopamina) mediante DOPA-decarbossilasi. Poich\u00e9 i sintomi motori sono prodotti da una mancanza di dopamina nella \"substantia nigra\", la somministrazione di L-DOPA diminuisce temporaneamente i sintomi motori.\nSolo il 5-10% dell'L-DOPA attraversa la barriera ematoencefalica. Il resto \u00e8 spesso metabolizzato altrove in dopamina, provocando una serie di effetti collaterali tra cui nausea, discinesia e rigidit\u00e0 articolare. La carbidopa e la benserazide sono inibitori periferici della DOPA-decarbossilasi, che aiutano a bloccare il metabolismo della L-DOPA, prima che raggiunga i neuroni dopaminergici, riducendo pertanto gli effetti collaterali e aumentando la biodisponibilit\u00e0. Essi sono generalmente somministrati in preparazioni associate alla levodopa. I preparati esistenti sono carbidopa/levodopa (co-careldopa) e benserazide/levodopa (co-beneldopa). La levodopa \u00e8 stata correlata alla sindrome da disregolazione dopaminergica, che consiste in un uso eccessivo e compulsivo del farmaco. Vi sono alcune versioni a rilascio controllato e lento di levodopa, tuttavia esse non hanno mostrato un maggiore controllo dei sintomi e delle complicanze motorie rispetto a preparazioni a rilascio immediato.\nIl tolcapone inibisce l'enzima COMT, degradante la dopamina, prolungando gli effetti della levodopa. Tuttavia, la sua utilit\u00e0 \u00e8 limitata da effetti collaterali, come ad esempio i possibili danni al fegato. L'uso dell'entacapone, un farmaco altrettanto efficace, non evidenzia alterazioni significative della funzionalit\u00e0 epatica.\nI preparati a base di levodopa portano a lungo termine allo sviluppo di complicanze motorie caratterizzate da movimenti involontari chiamati discinesie e fluttuazioni nella risposta al trattamento farmacologico. In questo caso, un paziente affetto da malattia di Parkinson pu\u00f2 sperimentare dei periodi con buona risposta ai farmaci con alcuni sintomi (fase \"on\") e periodi con nessuna risposta al trattamento e sintomi motori significativi (fase \"off\"). Per questo motivo, le dosi di levodopa vengono somministrate in quantit\u00e0 minime. \u00c8 pratica comune ritardare l'inizio della terapia con levodopa utilizzando alternative, come gli agonisti dopaminergici e gli inibitori della monoamino ossidasi. Una strategia utilizzata in passato per ridurre le complicanze motorie era quella di sospendere il trattamento con L-DOPA per un certo tempo. Ora ci\u00f2 \u00e8 sconsigliato, dal momento che pu\u00f2 portare a effetti collaterali pericolosi, come la sindrome neurolettica maligna.\nAgonisti dopaminergici.\nNumerosi agonisti della dopamina, che si legano ai recettori dopaminergici post-sinaptici del cervello, hanno effetti simili a quelli della levodopa.. Inizialmente venivano usati, come terapia complementare alla levodopa, negli individui che accusano fluttuazioni \"on-off\" e discinesie, ora sono utilizzati principalmente come terapia unica iniziale per i sintomi motori, con l'obiettivo di ritardare l'assunzione di levodopa e le sue complicazioni motorie. Gli agonisti dopaminergici stimolano, con diversa specificit\u00e0 rispetto ai diversi tipi, i recettori per la dopamina. Si dividono in ergolinici (bromocriptina, pergolide, lisuride, cabergolina) e non ergolinici (pramipexolo, ropinirolo, apomorfina).\nGli agonisti della dopamina producono significativi, anche se di solito lievi, effetti collaterali, tra cui sonnolenza, allucinazioni, insonnia, nausea e stipsi. A volte gli effetti collaterali appaiono anche con una minima dose clinicamente efficace, che porta il prescrivente alla ricerca di un farmaco diverso. Rispetto alla levodopa, gli agonisti della dopamina possono ritardare le complicanze motorie, ma sono meno efficaci nel controllare i sintomi. Tuttavia, solitamente appaiono sufficienti per gestire i sintomi nei primi anni di malattia. Essi tendono ad essere pi\u00f9 costosi della levodopa. Tali farmaci sono stati correlati a disturbi del controllo degli impulsi, come l'ipersessualit\u00e0, l'alimentazione compulsiva e il gioco d'azzardo e lo shopping patologici, in maniera anche pi\u00f9 importante rispetto alla levodopa.\nApomorfina, un agonista della dopamina, somministrata attraverso iniezioni sottocutanee, pu\u00f2 essere utilizzata nella malattia avanzata per ridurre le fasi \"off\" e la discinesia. Dato che gli effetti secondari, come la confusione e le allucinazioni sono comuni, i pazienti che ricevono l'apomorfina devono essere attentamente monitorati. Recentemente sono stati trovati due agonisti della dopamina che vengono somministrati attraverso cerotti (lisuride e rotigotina) e risultano essere utili nei pazienti nella fase iniziale della malattia, mentre vi sono ancora degli studi alla fase preliminare riguardo alla loro efficacia nei pazienti in stato avanzato.\nInibitori della monoamino ossidasi.\nGli inibitori della monoamino ossidasi (inibitori MAO-B), selegilina e rasagilina, sono in grado di aumentare il livello di dopamina nei gangli della base, bloccandone il metabolismo. Essi bloccano la deaminazione ossidativa delle ammine endogene catalizzata dalle monoaminossidasi mitocondriali. La riduzione della attivit\u00e0 della monoamino ossidasi, comporta un aumento di L-DOPA nello striato. Come gli agonisti della dopamina, gli inibitori MAO-B sono utilizzati in monoterapia per migliorare i sintomi motori e ritardare la necessit\u00e0 di assumere levodopa nella malattia precoce, ma producono effetti pi\u00f9 negativi e sono meno efficaci rispetto alla levodopa. Vi sono pochi studi sulla loro efficacia in fase avanzata, anche se i risultati suggeriscono che essi sono utili per ridurre le fluttuazioni tra le fasi \"on\" e \"off\". Uno studio iniziale ha indicato che la selegilina, in associazione con levodopa, aumenta il rischio di morte, ma ci\u00f2 \u00e8 stato in seguito smentito.\nAltri farmaci.\nAltri farmaci, come l'amantadina e gli anticolinergici, possono essere utili nel trattamento dei sintomi motori. Tuttavia, le prove a loro sostegno mancano di qualit\u00e0 e ci\u00f2 comporta che non siano considerati trattamenti di prima scelta. Oltre ai sintomi motori, la malattia di Parkinson \u00e8 accompagnata da una vasta gamma di sintomi. Un certo numero di farmaci sono stati utilizzati per il trattamento di alcuni di questi problemi. Ne sono un esempio l'uso della clozapina nella psicosi, degli inibitori della colinesterasi per la demenza e il modafinil per l'eccessiva sonnolenza diurna. Una meta-analisi del 2010, ha riscontrato che l'uso di farmaci anti-infiammatori non steroidei (tranne il paracetamolo e l'aspirina), sono stati correlati ad almeno il 15% di una minore incidenza di sviluppo della malattia di Parkinson.\nTerapia chirurgica.\nUna volta, trattare i sintomi motori con un intervento chirurgico, era una pratica comune, ma dal momento che venne scoperta la levodopa, il numero degli interventi diminu\u00ec. Gli studi degli ultimi decenni hanno portato a grandi miglioramenti nelle tecniche chirurgiche, con la conseguenza che la chirurgia \u00e8 nuovamente utilizzata nelle persone sofferenti la malattia di Parkinson e per le quali la terapia farmacologica non \u00e8 pi\u00f9 sufficiente. Attualmente la tecnica pi\u00f9 utilizzata \u00e8 la chirurgia stereotassica che permette di trattare punti in profondit\u00e0 nel parenchima cerebrale con precisione millimetrica, grazie all'ausilio di dispositivi radiologici. Il trattamento chirurgico per la condizione, pu\u00f2 essere distinto in due gruppi principali: stimolazione cerebrale profonda (\"Deep Brain Stimulation\", DBS) o intervento lesionale. I settori di intervento sono il talamo, il globo pallido o il nucleo subtalamico.\nLa stimolazione cerebrale profonda (DBS) \u00e8 il trattamento chirurgico pi\u00f9 comunemente utilizzato e permette una buona remissione clinica e una significativa riduzione della dipendenza da levodopa. Esso comporta l'impianto di un dispositivo medico, chiamato pacemaker cerebrale, che invia impulsi elettrici a zone specifiche del cervello. La DBS \u00e8 raccomandata per i pazienti con Parkinson che soffrono di forte tremore che non viene adeguatamente controllato da farmaci o in coloro che sono intolleranti al trattamento farmacologico. Uno studio pubblicato nel \"Journal of the American Medical Association\" ed effettuato su un campione di 225 malati, ha evidenziato, nel 71% dei casi, decisivi miglioramenti nei movimenti e nella diminuzione dei tremori in seguito alla DBS, rispetto al 32% che prendeva solo farmaci.\nAltre, ma meno comuni, terapie chirurgiche comportano la creazione di lesioni in specifiche aree sottocorticali (una tecnica nota come pallidotomia, nel caso che la lesione sia prodotta nel globo pallido).\nRiabilitazione.\nNonostante gli studi al riguardo siano scarsi e di bassa qualit\u00e0, l'esperienza fornisce alcune prove che i problemi di linguaggio e di mobilit\u00e0 sono in grado di migliorare grazie alla riabilitazione. L'esercizio fisico regolare, specialmente con la fisioterapia, pu\u00f2 essere utile per mantenere e migliorare la mobilit\u00e0, la flessibilit\u00e0, la forza, l'andatura e la qualit\u00e0 della vita. Inoltre, quando un programma di esercizio viene svolto sotto la supervisione di un fisioterapista, si possono riscontrare maggiori miglioramenti sia nella mobilit\u00e0, che nelle funzioni mentali ed emotive, che nelle attivit\u00e0 quotidiane della vita.\nPer migliorare la capacit\u00e0 di movimento nei pazienti che presentano rigidit\u00e0, sono stati proposti esercizi e tecniche di rilassamento, come dolci dondolii, che aiutano a diminuire l'eccessiva tensione muscolare. Altre efficaci tecniche includono lenti movimenti di rotazione degli arti e del tronco, la respirazione diaframmatica e tecniche di meditazione. Per quanto riguarda la deambulazione, i fisioterapisti possono proporre una serie di strategie per migliorare la mobilit\u00e0 e la sicurezza funzionale. Queste puntano a migliorare la velocit\u00e0 di andatura, la lunghezza del passo, il movimento del tronco e del braccio. Gli esercizi studiati per rafforzare la muscolatura si sono dimostrati utili per migliorare la funzionalit\u00e0 motoria nei pazienti con debolezza muscolare e debolezza relativa all'inattivit\u00e0. Tuttavia, i rapporti mostrano una significativa interazione tra la forza e il momento in cui sono stati assunti i farmaci. Pertanto, si raccomanda che i pazienti eseguano gli esercizi da 45 minuti a un'ora dopo l'assunzione dei medicinali, ovvero quando la condizione del paziente \u00e8 ottimale. Inoltre, a causa della postura flessa in avanti e delle disfunzioni respiratorie presenti nella fase avanzata della malattia, gli esercizi di respirazione profonda diaframmatica sono utili per migliorare la mobilit\u00e0 della parete toracica e della funzionalit\u00e0 vitale. L'attivit\u00e0 fisica pu\u00f2 migliorare la stitichezza.\nUno dei trattamenti pi\u00f9 ampiamente praticati per i disturbi del linguaggio associati al morbo di Parkinson \u00e8 la terapia vocale con il metodo Lee Silverman (LSVT). La logopedia e in particolare la LSVT possono migliorare il linguaggio. La terapia occupazionale mira a promuovere la salute e la qualit\u00e0 della vita, aiutando le persone con la malattia a compiere molte delle loro attivit\u00e0 della vita quotidiana il pi\u00f9 autonomamente possibile. Gli studi sull'efficacia della terapia occupazionale sono ancora pochi, nonostante ci\u00f2, vi sono prove che essa possa migliorare le capacit\u00e0 motorie e la qualit\u00e0 della vita dei pazienti affetti dalla malattia di Parkinson.\nAlimentazione.\nI muscoli e i nervi che controllano la digestione possono essere influenzati dalla malattia, con conseguente costipazione e gastroparesi (il cibo rimane nello stomaco per un periodo di tempo pi\u00f9 lungo del normale). Un'alimentazione equilibrata, sulla base di periodiche valutazioni nutrizionali, \u00e8 consigliata e deve essere finalizzata ad evitare la perdita o il guadagno di peso e a ridurre al minimo le conseguenze delle disfunzioni gastrointestinali. Con l'avanzare della malattia, pu\u00f2 comparire la disfagia, ossia la difficolt\u00e0 nella deglutizione. In questi casi pu\u00f2 essere utile usare addensanti per l'assunzione di liquidi e assumere una postura eretta quando si mangia, poich\u00e9 entrambe le misure riducono il rischio di soffocamento. Nei casi pi\u00f9 gravi si pu\u00f2 ricorrere alla gastrostomia per far giungere il cibo direttamente nello stomaco.\nIl farmaco levodopa e le proteine utilizzano, in concorrenza, lo stesso sistema di trasporto nell'intestino e nella barriera emato-encefalica. Questo comporta che, se assunti insieme, l'efficacia del farmaco appaia ridotta. Pertanto, quando si fa uso di levodopa, si sconsiglia il consumo eccessivo di proteine e viene raccomandata una dieta mediterranea equilibrata. Negli stadi avanzati, l'assunzione supplementare di prodotti ipoproteici, come pane o pasta, viene consigliata per ragioni analoghe. Per minimizzare l'interazione con le proteine, la levodopa deve essere assunta 30 minuti prima dei pasti.\nLe cure palliative.\nIl ricorso alle cure palliative \u00e8 spesso richiesto nelle fasi finali della malattia, quando tutte le altre strategie di trattamento sono diventate inefficaci. Lo scopo delle cure palliative \u00e8 quello di ottimizzare la qualit\u00e0 della vita, sia per il paziente che per tutti quelli che lo circondano. Alcuni obiettivi centrali delle cure palliative sono: cure adeguate nella propria comunit\u00e0, riduzione o sospensione dell'assunzione dei farmaci per ridurre gli effetti collaterali, prevenzione delle piaghe da decubito nei pazienti allettati, supporto per il paziente e per le persone a lui vicine.\nAltri trattamenti.\n\u00c8 stato dimostrato che la stimolazione magnetica transcranica migliora temporaneamente la discinesia indotta dalla levodopa. La sua utilit\u00e0 nel trattamento della malattia di Parkinson \u00e8 un argomento di ricerca ancora aperto, anche se studi recenti non hanno dimostrato alcun effetto. Diversi principi nutritivi sono stati proposti come possibili trattamenti, ma non vi sono prove che le vitamine o gli additivi alimentari siano in grado di migliorare i sintomi. Non vi sono prove a sostegno che l'agopuntura e la pratica del \"Qigong\" o del \"T'ai chi\" abbiano alcun effetto sul decorso della malattia o sulla presentazione dei sintomi. Tuttavia, sono necessarie ulteriori ricerche sul \"T'ai chi\" quando viene utilizzato al fine di migliorare la capacit\u00e0 di equilibrio. La \"mucuna pruriens\" e la \"vicia faba\" sono fonti naturali di levodopa e sono assunte da molte persone con la malattia. Sebbene in alcuni studi clinici si sia dimostrata una certa efficacia, la loro ingestione non \u00e8 esente da rischi. Sono state, infatti, riportate delle reazioni avverse letali, come la sindrome neurolettica maligna.\nPrognosi.\nLa malattia di Parkinson progredisce sempre con il tempo. La scala di Hoehn e Yahr, che definisce cinque stadi di progressione, \u00e8 comunemente usata per stimare l'avanzamento della malattia.\nI sintomi motori, se non trattati, progrediscono in modo aggressivo nelle fasi iniziali della malattia e pi\u00f9 lentamente in seguito. Se non trattati, si pu\u00f2 prevedere che i pazienti vadano incontro a una perdita della deambulazione indipendente in media dopo otto anni e siano costretti a letto dopo dieci anni. Tuttavia, \u00e8 raro, al giorno d'oggi, trovare persone che non ricevano un trattamento. I farmaci hanno migliorato la prognosi dei sintomi motori, mentre allo stesso tempo vi \u00e8 una nuova fonte di disabilit\u00e0 a causa degli effetti indesiderati della levodopa, che si verificano dopo anni di utilizzo. Per le persone che assumono levodopa, il tempo di progressione dei sintomi \u2013 dall'esordio a una fase di completa non autosufficienza \u2013 pu\u00f2 essere di oltre i 15 anni. Tuttavia, \u00e8 difficile prevedere il decorso della malattia per un dato paziente. L'et\u00e0 \u00e8 il miglior predittivo della progressione della malattia. Il deficit cognitivo \u00e8 pi\u00f9 frequente in coloro che hanno pi\u00f9 di 70 anni di et\u00e0 all'insorgenza dei sintomi.\nDal momento che le attuali terapie sono in grado di migliorare i sintomi motori, la disabilit\u00e0 \u00e8 principalmente collegata alle caratteristiche non-motorie della malattia. Tuttavia, il rapporto tra la progressione della malattia e la disabilit\u00e0 non \u00e8 lineare. Inizialmente la disabilit\u00e0 \u00e8 legata ai sintomi motori, con l'avanzare della malattia essa risulter\u00e0 pi\u00f9 correlata con i sintomi che non rispondono adeguatamente al trattamento farmacologico, come ad esempio la deglutizione, la difficolt\u00e0 di parola e di equilibrio. Inoltre vi \u00e8 da tener conto delle complicanze relative al movimento, che appaiono nel 50% degli individui dopo 5 anni di utilizzo di levodopa. Infine, dopo dieci anni, la maggior parte dei pazienti sperimenta dei disturbi autonomici (ovvero del sistema nervoso autonomo), disturbi del sonno, alterazioni dell'umore e declino cognitivo. Tutti questi sintomi, in particolare il declino cognitivo, aumentano notevolmente la disabilit\u00e0.\nScala di Hoehn e Yahr.\nLa scala di Hoehn e Yahr \u00e8 comunemente usata per descrivere i sintomi della progressione della malattia di Parkinson. \u00c8 stata originariamente pubblicata nel 1967 sulla rivista \"Neurology\" da Melvin Yahr e Margaret Hoehn e comprendeva gli stadi da 1 a 5. Da allora, \u00e8 stata proposta una scala modificata, con l'aggiunta degli stadi 1,5 e 2,5 che descrivono il decorso intermedio della malattia.\nMortalit\u00e0.\nL'aspettativa di vita dei malati di Parkinson appare ridotta. I tassi di mortalit\u00e0 sono circa il doppio di quelli delle persone non affette. Il declino cognitivo e la demenza, l'esordio in vecchiaia, uno stato di malattia pi\u00f9 avanzato e la presenza di problemi nella deglutizione, sono tutti fattori che aumentano il rischio di mortalit\u00e0. D'altra parte, una malattia caratterizzata principalmente da tremore rispetto alla rigidit\u00e0, prevede una sopravvivenza pi\u00f9 lunga. La morte da polmonite ab ingestis \u00e8 due volte pi\u00f9 frequente nei soggetti con malattia di Parkinson rispetto alla popolazione sana.\nSociet\u00e0 e cultura.\nCosti.\nLa malattia di Parkinson costituisce un costo sociale molto elevato, ma \u00e8 difficile determinare dati precisi sia per problemi metodologici nella stima che per le differenze esistenti tra i vari paesi. Il costo annuale nel Regno Unito \u00e8 stimato tra i 449 milioni e i 3,3 miliardi di sterline, mentre il costo annuale per paziente negli Stati Uniti si aggira intorno ai per un totale di circa 23 miliardi di dollari. Sebbene non esista alcun'analisi dell'impatto economico della malattia in Italia, si pu\u00f2 stimare una spesa annuale totale intorno ai 2,4 miliardi di euro.\nLa quota maggiore del costo diretto viene dai ricoveri e dai soggiorni nelle case di cura, mentre la parte proveniente dai farmaci \u00e8 sostanzialmente inferiore. Anche i costi indiretti sono elevati, per via della riduzione della produttivit\u00e0 e degli oneri che ricadono su chi assiste i pazienti. Oltre ai costi economici, la malattia riduce la qualit\u00e0 della vita di coloro che ne soffrono e di chi li assiste.\nPatrocini.\nL'11 aprile, l'anniversario della nascita di James Parkinson, \u00e8 stato designato come il giorno dedicato alla malattia. Un tulipano rosso \u00e8 stato scelto, nel 2005, dalle organizzazioni internazionali come simbolo della malattia. Tra le pi\u00f9 importanti organizzazioni di rappresentanza e difesa vi sono le statunitensi \"National Parkinson Foundation\", che ha destinato pi\u00f9 di 155 milioni di dollari per la cura, la ricerca e i servizi di supporto dal 1982, la \"Parkinson Disease Foundation\", che ha devoluto pi\u00f9 di 90 milioni di dollari per la ricerca e 37 milioni di dollari per programmi di educazione e sensibilizzazione fin dalla sua fondazione avvenuta nel 1957, l\"'American Parkinson Disease Association\", fondata nel 1961, e l'\"Associazione Europea per il Morbo di Parkinson\", fondata nel 1992.\nPersonaggi famosi colpiti dalla malattia che hanno contributo alla ricerca.\nLa rivelazione dell'attore Michael J. Fox di essere affetto dalla malattia di Parkinson ha notevolmente aumentato la consapevolezza pubblica della malattia. A Fox \u00e8 stata diagnosticata nel 1991, quando aveva 30 anni, ma la sua condizione \u00e8 stata tenuta nascosta per sette anni. L'attore ha scritto due autobiografie incentrate sulla sua lotta contro la malattia. La \"Fondazione Michael J. Fox\" mira a sviluppare una cura per il morbo di Parkinson. Negli ultimi anni \u00e8 stata la principale organizzazione impegnata nella raccolta fondi negli Stati Uniti per la malattia di Parkinson, riuscendo a ridistribuire finanziamenti per 140 milioni di dollari tra il 2001 e il 2008. Nel 2007 Fox \u00e8 stato nominato secondo la rivista TIME tra le 100 persone \"il cui potere, talento o esempio morale stanno trasformando il mondo\", e ha ricevuto la laurea honoris causa in medicina dal \"Istituto Karolinska\" per i suoi contributi alla ricerca nella malattia di Parkinson.\nUna fondazione che sostiene la ricerca sul Parkinson, puntando sulla qualit\u00e0 della vita dei pazienti, \u00e8 sorta nel 2004 ad opera del ciclista professionista e olimpionico Davis Phinney, a cui a 40 anni \u00e8 stata diagnosticata la malattia. L'obiettivo della \"The Davis Phinney Foundation\" \u00e8 aiutare le persone affette dal morbo a vivere bene, fornendo loro informazioni, presidi e supporto.\nStato della ricerca.\nCi sono poche possibilit\u00e0 che in un breve lasso di tempo vengano introdotti nuovi trattamenti rivoluzionari per la malattia di Parkinson. Gli attuali campi di ricerca includono nuovi studi su modelli animali, sulle potenzialit\u00e0 della terapia genica, sul trapianto di cellule staminali e sugli agenti neuroprotettivi.\nModelli animali.\nIn natura, la malattia di Parkinson non si verifica in specie diverse dagli esseri umani. Cavie animali che mostrano alcune caratteristiche della malattia sono utilizzate nella ricerca. La comparsa dei sintomi parkinsoniani, avvenuta nei primi anni ottanta, in un gruppo di tossicodipendenti che avevano consumato una partita di oppiacei contaminati da MPPP, ha portato alla scoperta dell'MPTP come un agente causale della sindrome parkinsoniana nei primati, nonch\u00e9 negli esseri umani.\nAltri esperimenti incentrati su tossine hanno visto impiegare l'insetticida rotenone, il diserbante paraquat e il fungicida maneb. Queste prove sono state principalmente fatte su primati. Inoltre, sono stati impiegati particolari specie di roditori transgenici che riproducono i vari aspetti della malattia di Parkinson.\nTerapia genica.\nLa terapia genica comporta l'uso di virus non infettivi per portare un gene in una parte del cervello. Il virus con il gene viene iniettato in una zona precisa del cervello, il nucleo subtalamico, che regola il circuito motorio. Il gene serve per produrre il neurotrasmettitore GABA che \u00e8 deficitario nei pazienti affetti da Parkinson. Iniettando il gene per il GABA all'interno del cervello, i ricercatori hanno tentato di stimolare la produzione del neurotrasmettitore per normalizzare la funzione del circuito motorio.\nNel 2010 vi erano quattro studi clinici che avevano utilizzato la terapia genica nella malattia di Parkinson. Non vi sono stati importanti effetti negativi in questi studi, anche se l'utilit\u00e0 clinica della terapia genica \u00e8 ancora da determinare. Un ulteriore risultato positivo \u00e8 stato riportato nel 2011.\nRecentemente, altre promettenti ricerche indicano la possibilit\u00e0 di usare tecniche di ingegneria genetica per \"infettare\" opportunamente i mitocondri di cellule dopaminergiche di topi con una proteina (beta 2.7) in grado di proteggere gli stessi dall'insulto e in definitiva rendendo pi\u00f9 resistenti le stesse cellule al danno apoptotico.\nTrattamenti neuroprotettivi.\nGli studi su trattamenti neuroprotettivi sono all'avanguardia nella ricerca sulla malattia di Parkinson. Sono stati proposti trattamenti con varie molecole, ma nessuno di essi si \u00e8 dimostrato capace di ridurre la degenerazione in modo definitivo. Il farmaco neuroprotettivo pi\u00f9 conosciuto e utilizzato \u00e8 la selegilina (\"Deprenyl\"). La selegilina \u00e8 un inibitore irreversibile della MAO-B che ha un effetto antiossidante, neurotrofico e antiapoptotico. Ulteriori agenti attualmente sotto studio sono gli anti-apoptotici (omigapil, CEP-1347), l'acido glutammico, gli inibitori delle monoaminossidasi (la rasagilina e la gi\u00e0 citata selegilina), farmaci favorenti la funzione mitocondriale (coenzima Q10 e la creatina), i calcio-antagonisti (isradipina) e il fattore di crescita neurotrofico derivato dalle cellule gliali. La ricerca preclinica si rivolge anche alla alfa-sinucleina. Un vaccino che predisponga il sistema immunitario umano a distruggere l'alfa-sinucleina, il PD01A (sviluppato dalla societ\u00e0 austriaca, Affiris), \u00e8 entrato negli studi clinici sugli esseri umani.\nTerapia con cellule staminali.\nFin dal 1980, sono stati tentati trapianti di cellule staminali nella \"substantia nigra\", nella speranza che esse potessero sostituirsi alle cellule nervose degenerate e quindi riprendere la produzione di dopamina. Anche se alcuni studi iniziali hanno considerato la tecnica come promettente, studi pi\u00f9 recenti tuttavia non hanno dimostrato alcun beneficio a lungo termine. Un problema significativo \u00e8 stato il rilascio eccessivo di dopamina da parte del tessuto trapiantato, con conseguenti distonie.\nI trapianti di cellule staminali sono oggetto di importanti ricerche che hanno gi\u00e0 presentato alcuni risultati positivi. La scoperta che tali cellule, se stimolate \"in vitro\" con il prodotto del gene NURR1 si differenziavano in cellule dopaminergiche, e che queste, se introdotte per via stereotassica nel cervello di ratti affetti da malattia di Parkinson ne rallentavano la progressione fino all'arresto, ha aperto orizzonti rivoluzionari nel trattamento della malattia. Tuttavia, l'utilizzo di cellule staminali embrionali \u00e8 controverso da un punto di vista etico. \u00c8 stato perci\u00f2 proposto di incentrare la ricerca sull'utilizzo delle cellule staminali pluripotenti indotte.\nProgetti informatici di calcolo distribuito.\nL'iniziativa Folding@home, un progetto informatico di calcolo distribuito, propone di migliorare la comprensione della malattia di Parkinson, sfruttando la potenza di calcolo dei personal computer dei volontari."}
{"id": "73444", "revid": "1226", "url": "https://it.wikipedia.org/wiki?curid=73444", "title": "Opzione path dependent", "text": "Le opzioni \"path dependent\" sono opzioni il cui payoff alla scadenza o all'esercizio dipende in via non banale dalla storia passata del sottostante e dal valore spot alla scadenza o al momento dell'esercizio. \nEsempi.\nEsempi di opzioni \"path dependent\" sono dati dalle opzioni americane, che consentono l'esercizio dell'opzione in qualunque momento della loro vita, le opzioni asiatiche, il cui valore a scadenza dipende da una media dei valori assunti dal sottostante nel corso della vita dell'opzione, e le opzioni barriera, che possono essere esercitate a seconda che il prezzo del sottostante attraversi o meno un dato valore, detto appunto barriera (queste ultime si dicono \"path dependent\" in senso debole). In generale diversi tipi di opzioni esotiche potranno assumere caratteristiche di \"path dependence\". \nLe opzioni asiatiche sono probabilmente lo strumento derivato che meglio illustra il concetto di opzione \"path dependent\"; il loro valore a scadenza dipende da una media dei valori assunti dal sottostante lungo la vita dell'opzione stessa. Un caso elementare \u00e8 quello della opzione call asiatica in tempo discreto, con media artimetica, il cui valore, al momento della scadenza formula_1, \u00e8 dato da:\ndove formula_3 denota il prezzo del sottostante. Un caso analogo \u00e8 quello dell'opzione call asiatica in tempo discreto con valore:\ndove formula_5 \u00e8 il prezzo d'esercizio. Le possibili variazioni sul tema sono numerose; si pu\u00f2 passare dal tempo discreto al tempo continuo (cos\u00ec che i segni di sommatoria sopra sono sostituiti da integrali), nonch\u00e9 dalla media aritmetica alla media geometrica. \nI casi sopra risentono naturalmente di una qualche semplificazione; non di rado un investitore potr\u00e0 trovarsi davanti opzioni asiatiche con caratteristiche assai pi\u00f9 complesse, in cui potr\u00e0 variare la frequenza con cui i tempi per il calcolo della media sono considerati, il tipo di media calcolata, etc.\nUn'altra classe sono le opzioni barriera, dove il diritto all'esercizio viene meno se il valore del sottostante attraversa un certo valore (barriera out), oppure lo strumento inizia ad esistere solo se si attraversa una certa barriera (barriera in).\nPi\u00f9 semplici opzioni esotiche sono le digitali, per le quali solitamente si intende strumenti che sono una scommessa di tipo \"cash-or-nothing\", cio\u00e8 si incassa una certa cifra prestabilita nel caso il prezzo del sottostante sia sopra o sotto un certo livello, altrimenti non si ottiene nulla.\nPrezzatura delle opzioni \"path dependent\".\nSalvo casi particolari, non esistono soluzioni in forma chiusa (\"formule\") per determinare il prezzo di opzioni che presentano caratteristiche di dipendenza dal sentiero, o \"path dependence\". Il prezzo di non arbitraggio di un'opzione \"path dependent\" \u00e8, sotto ipotesi ragionevoli, governato dall'equazione di Black e Scholes; le caratteristiche del payoff di strumenti derivati \"path dependent\" rendono tuttavia arduo risolvere l'equazione in via analitica. In generale si ricorre a procedure numeriche, quali alberi binomiali come nel modello di Cox-Ross-Rubinstein, simulazione Monte Carlo e simili.\nMercati per opzioni \"path dependent\".\nGeneralmente le opzioni \"path dependent\" non sono standard e quotate sui mercati, ma sono commerciate over the counter, dove non esiste un regolamento e l'operativit\u00e0 \u00e8 regolata da alcuni attori (il caso pi\u00f9 tipico \u00e8 quello delle banche, dove i titoli sono acquistati allo sportello); questa caratteristica contribuisce alla grande variet\u00e0 di opzioni \"path dependent\" esistenti."}
{"id": "73445", "revid": "104458", "url": "https://it.wikipedia.org/wiki?curid=73445", "title": "Lucia Recchia", "text": "Biografia.\nStagioni 1996-2002.\nResidente a Brunico e tesserata per gruppo sportivo Fiamme gialle, inizi\u00f2 a prendere parte a gare FIS nel gennaio del 1996 ed esord\u00ec in Coppa Europa il 7 febbraio 1998 a Nova Levante/Castelrotto, classificandosi 41\u00aa in supergigante.\nIn Coppa del Mondo debutt\u00f2 il 10 dicembre 1998 nel supergigante di Val-d'Is\u00e8re; sempre in supergigante vinse la medaglia d'argento ai Mondiali juniores del 2000, disputati in Qu\u00e9bec. Esord\u00ec ai Campionati mondiali a Sankt Anton am Arlberg 2001 (8\u00aa nella discesa libera) e ai Giochi olimpici invernali a (24\u00aa nella discesa libera, 18\u00aa nella combinata).\nStagioni 2003-2012.\nNel 2003 prese parte ai Mondiali di Sankt Mortiz (16\u00aa nel supergigante, non concluse la discesa libera), mentre nella stagione 2004-2005 ottenne in supergigante i suoi due podi in Coppa del Mondo, l'11 dicembre ad Altenmarkt-Zauchensee (2\u00aa) e il 19 febbraio a \u00c5re (3\u00aa), e conquist\u00f2 il risultato pi\u00f9 prestigioso della sua carriera: la medaglia d'argento ai Mondiali di Bormio/Santa Caterina Valfurva.\nAi XX Giochi olimpici invernali di si classific\u00f2 13\u00aa nella discesa libera e 8\u00aa nel supergigante. Nella successiva rassegna iridata di \u00c5re 2007 fu 29\u00aa nella discesa libera e non complet\u00f2 il supergigante; anche ai Mondiali di Val-d'Is\u00e8re 2009, suo congedo iridato, non complet\u00f2 la prova di supergigante. Ai XXI Giochi olimpici invernali di , sua ultima presenza olimpica, fu 9\u00aa nella discesa libera e 7\u00aa nel supergigante). La sua ultima gara in carriera fu la discesa libera di Coppa del Mondo disputata a Schladming il 14 marzo 2012 e chiusa al 22\u00ba posto.\nPalmar\u00e8s.\nSouth American Cup.\nSouth American Cup - vittorie.\nLegenda:\nSG = supergigante"}
{"id": "73449", "revid": "92723", "url": "https://it.wikipedia.org/wiki?curid=73449", "title": "Sistema di riferimento inerziale", "text": "In fisica un sistema di riferimento inerziale \u00e8 un sistema di riferimento in cui \u00e8 valido il primo principio della dinamica. Con un'accettabile approssimazione \u00e8 considerato inerziale il sistema solidale con il Sole e le stelle (il cosiddetto sistema delle stelle fisse), ed ogni altro sistema che si muova di moto rettilineo uniforme rispetto ad esso (e che quindi n\u00e9 acceleri n\u00e9 ruoti): in questo modo si viene a definire una classe di equivalenza per questi sistemi. \nStoricamente, furono i fisici James Thomson, nel 1884, e Ludwig Lange, nel 1885, ad introdurre i termini \"sistema di riferimento inerziale\" e \"orologio di riferimento\" (rispettivamente \"scala temporale inerziale\"). La presentazione di Lange fu quella pi\u00f9 citata nella letteratura di lingua tedesca e fu menzionata con particolare enfasi dal fisico e filosofo austriaco Ernst Mach nella seconda edizione (1889) del suo trattato \"Meccanica\".\nDefinizione formale.\nUn sistema di riferimento inerziale \u00e8 un sistema di riferimento caratterizzato dalla seguente condizione: se un punto materiale \u00e8 libero, cio\u00e8 non sottoposto a forze oppure sottoposto ad una risultante nulla di forze, allora perseverer\u00e0 il suo stato di quiete o di moto rettilineo uniforme finch\u00e9 esso non viene perturbato. In altre parole un osservatore S o sistema di riferimento si dice inerziale se, di un punto materiale isolato (P, m), misura accelerazione nulla, qualunque sia l'istante t in cui si effettua tale misura e qualunque sia lo stato cinematico (P, \u1e56) del punto nel medesimo istante t.\nSi pu\u00f2 verificare che gli osservatori, che di un punto materiale isolato misurano accelerazione nulla, sono tutti e solo quelli che si muovono di moto traslatorio rettilineo uniforme rispetto all'osservatore S sopra citato.\nDinamica newtoniana.\nUn sistema di riferimento inerziale nella dinamica newtoniana \u00e8 un sistema di riferimento in cui sia valida la prima legge della dinamica. Questo assunto \u00e8 basato sull'osservazione e sulla geometria euclidea.\nL'espressione formula_1 (forza = massa \u00d7 accelerazione) ha un importante valore: non menziona la velocit\u00e0 e quindi questa non fa parte del calcolo; in pratica la variazione di velocit\u00e0 dovuta a una forza \u00e8 indipendente dalla velocit\u00e0. Questa propriet\u00e0 esprime una propriet\u00e0 fondamentale del moto: le velocit\u00e0 sono indistinguibili. Pertanto un osservatore pu\u00f2 scegliere un qualsiasi sistema di riferimento inerziale come sistema di coordinate per i calcoli, e pu\u00f2 applicare le leggi del moto. I sistemi di riferimento inerziali sono gli unici sistemi di riferimento in cui sono valide le stesse leggi del moto. Nel modello concettuale della dinamica newtoniana, \u00e8 sufficiente definire il moto inerziale come moto a velocit\u00e0 costante lungo una linea retta.\nLa Terra come sistema di riferimento inerziale.\nLa Terra non \u00e8 un vero e proprio sistema di questo tipo, a causa dei suoi movimenti di rivoluzione e di rotazione. In particolare, il moto di rotazione sottopone gli oggetti sulla sua superficie lontani dai poli a una piccola forza centrifuga. Tuttavia questa accelerazione \u00e8 irrilevante in certi casi, per cui la Terra \u00e8 un sistema di riferimento che approssima un sistema di riferimento inerziale.\nIl moto di rotazione sottopone inoltre i corpi lontani dall'equatore alla forza di Coriolis, che devia verso destra il moto di tutti i corpi dell'emisfero nord e verso sinistra quelli dell'emisfero sud, come dimostrato dal famoso pendolo di Foucault.\nOsservatori inerziali.\nGli osservatori posti in un sistema inerziale si dicono osservatori inerziali, ed assumono una particolare importanza nell'ambito della meccanica. Due osservatori in moto relativo uniforme osservano che una medesima massa, sottoposta alla medesima forza, varia nel medesimo modo il suo stato di moto. Nel linguaggio corrente si pu\u00f2 dire che presenta la medesima inerzia nei confronti di un tentativo di variarne lo stato di moto. Le leggi della meccanica classica sono invarianti solo per osservatori inerziali. Un osservatore dentro una capsula in caduta libera verso la Terra non pu\u00f2 verificare la legge di caduta dei gravi, che pure descrive la sua stessa caduta.\nIn formule possiamo dire che:\nLa terza forza si annulla e i due osservatori misurano la medesima forza agente su formula_4\nSe questo accade i due osservatori sono detti \"inerziali\".\nMeccanica Razionale.\nNell'ambito della Meccanica Razionale, il Landau definisce un sistema di riferimento inerziale come un \"sistema in cui lo spazio \u00e8 omogeneo e isotropo e il tempo \u00e8 omogeneo\" . Cio\u00e8 la funzione lagrangiana formula_6 (in un sistema cartesiano di tre dimensioni di lunghezza detto K) non dipende da traslazioni di un arbitrario e fissato formula_7, n\u00e9 da una rotazione arbitraria e fissata determinata da una matrice di rotazione formula_8, n\u00e9 da traslazioni di un tempo arbitrario e fissato formula_9. Il tutto si riduce alla condizione che formula_10 o equivalentemente formula_11.\nRelativit\u00e0 speciale.\nLa Relativit\u00e0 Speciale non solo ha identificato nelle trasformazioni di Lorentz lo strumento appropriato di trasformazione tra sistemi di riferimento inerziali, ma ha anche introdotto il concetto che le leggi che valgono per tutti i sistemi di riferimento inerziali includono anche le leggi dell'elettrodinamica, non solo quelle della meccanica.\nRelativit\u00e0 generale.\nIn dinamica relativistica si riconosce che l'assunzione che lo spazio sia euclideo non \u00e8 giustificata in generale. \u00c8 comunque possibile creare una dinamica coerente ed accurata sulla base del concetto di \"sistema di riferimento inerziale\", verificando se ci sia un'accelerazione causata da una forza applicata. Una scatola contenente un peso, collegato a tutte le pareti del contenitore con molle che lo tengono sospeso, agisce come un accelerometro. Quando l'accelerometro viene messo in movimento da una forza, il peso in esso \"oscilla\" in verso opposto alla forza, a causa della propria inerzia. Se non ci sono manifestazioni di inerzia, questo \u00e8 un sistema di riferimento inerziale.\nIn relativit\u00e0 generale esso \u00e8 cos\u00ec definito, perch\u00e9 l'osservazione che anche gli accelerometri pi\u00f9 accurati danno misura \"zero\" quando sono in caduta libera in un campo gravitazionale \u00e8 presa come indicazione che \"fondamentalmente\" non \u00e8 presente accelerazione nello spazio che circonda un oggetto in caduta libera.\nDescrizione unificata di gravit\u00e0 e inerzia.\nIn relativit\u00e0 generale, sia la gravit\u00e0 che l'inerzia sono definite come interazioni di materia con la geometria dello spazio-tempo. Detto molto sinteticamente: la geometria dello spazio-tempo indica alla materia come muoversi, e la materia deforma la geometria dello spazio-tempo.\nQuando la materia si sta muovendo attraverso dello spazio-tempo non deformato (in altre parole: spazio-tempo rettilineo), essa segue traiettorie analoghe alle linee rette euclidee. Queste linee sono rettilinee universalmente, nel senso che esse sono diritte anche se osservate a distanza: esse sono universalmente linee rette. Oggetti che si muovono in uno spazio-tempo rettilineo possono muoversi solo in linea retta e a velocit\u00e0 costante: esso \u00e8 l'unico movimento libero che questa forma di spazio-tempo permette. Quando la velocit\u00e0 cambia in seguito all'esercizio di una forza, allora si manifesta l'inerzia.\nQuando la materia si muove liberamente attraverso uno spazio-tempo deformato descrive delle geodetiche. Queste sono percorsi in cui l'inerzia non si manifesta. Quando una forza devia un oggetto dalla propria geodetica si manifesta l'inerzia. In uno spazio-tempo deformato, un sistema di riferimento inerziale \u00e8 definibile solo localmente, a causa della deformazione dello spazio-tempo causata dalla materia. La materia \u00e8 riunita nelle stelle, nei pianeti ecc., e nelle vicinanze di questi gravi si osserva una deformazione sferica della geometria dello spazio-tempo. Parte di questa \u00e8 un'alterazione del ritmo del tempo. Un oggetto in caduta libera verso il centro di gravit\u00e0 di un grave si muove lungo la propria geodetica. Il sistema di riferimento locale, ancorato all'oggetto, \u00e8 un sistema di riferimento inerziale locale.\nIl campo gravito-inerziale.\nSecondo la relativit\u00e0 generale, esiste un solo campo, che pu\u00f2 essere chiamato gravito-inerziale.\nL'interazione gravitazionale \u00e8 mediata dalla deformazione di qualcosa che \u00e8 comunque presente: la geometria dello spazio-tempo.\nLa propriet\u00e0 dell'inerzia esiste a causa dell'universale presenza del campo gravito-inerziale; \u00e8 l'interazione con la geometria dello spazio-tempo a dire a un pianeta rotante quanto si deve rigonfiare all'equatore.\nUn accelerometro interagisce con la geometria locale dello spazio-tempo per misurare se sta accelerando rispetto ad essa. \u00c8 importante notare che un accelerometro non misura la sua \"velocit\u00e0\" rispetto a qualche sistema assoluto.\nLa velocit\u00e0 \u00e8 fondamentalmente relativa.\nUn giroscopio in rotazione interagisce con la geometria locale dello spazio-tempo per misurare se sta ruotando rispetto ad essa. Siccome \u00e8 molto raro che la geometria locale dello spazio-tempo ruoti significativamente rispetto all'universo, un giroscopio in rotazione mostra effettivamente quale sistema di riferimento non sta ruotando rispetto all'universo.\nIl concetto di sistema di riferimento inerziale, come riconosciuto nella relativit\u00e0 generale, viene presentato solitamente discutendo solamente i fenomeni cinematici: accelerometri e giroscopi.\nMa non si tratta solo di dinamica: nei sistemi di riferimento inerziale, come riconosciuti nella relativit\u00e0 generale, valgono tutte le leggi della fisica."}
{"id": "73455", "revid": "1632387", "url": "https://it.wikipedia.org/wiki?curid=73455", "title": "Domenico Fioravanti", "text": "Biografia.\nAttivit\u00e0 agonistica.\nIncomincia con l'allenatore federale Paolo Sartori nella Libertas Nuoto Novara, societ\u00e0 nella quale rimarr\u00e0 fino al 1999, passando poi nelle file dell'esercito all'interno delle Fiamme Gialle. In carriera si \u00e8 specializzato nella rana con i 100 metri come distanza preferita, ma \u00e8 stato competitivo anche negli altri stili tanto da conquistare una medaglia europea nella staffetta 4 x 50\u00a0m stile libero e diventare campione italiano nei 50\u00a0m delfino e nei 100 e 200\u00a0m misti. Durante la carriera agonistica ha vinto 46 titoli nazionali.\nVince i primi titoli italiani ai campionati estivi del 1995, quindi disputa il suo primo campionato europeo, a Vienna. L'anno successivo vince ancora i titoli italiani nei 100 e 200\u00a0m rana, ma non \u00e8 convocato per i Giochi olimpici di Atlanta. Partecipa per\u00f2 alla prima edizione degli europei in vasca corta di Rostock dove va in finale nei 100\u00a0m rana e vince la sua prima medaglia internazionale: l'argento in 4\u00d750\u00a0m stile libero con Emanuele Merisi, Luca Belfiore e Ren\u00e9 Gusperti. Nel 1997 ottiene i primi ori in carriera ai Giochi del Mediterraneo di Bari nei 100\u00a0m rana e nella staffetta 4x100\u00a0m mista. Ai successivi europei in vasca da 50 metri sfiora il podio con la staffetta 4\u00d7100\u00a0m mista ed \u00e8 finalista nei 100\u00a0m rana.\nIl 1998 \u00e8 un altro anno di crescita: in Italia si aggiudica nove titoli nazionali tra individuali e staffette; \u00e8 convocato ai campionati del mondo di Perth dove va in finale (5\u00ba) nei 100\u00a0m rana; non partecipa a quella della 4 x 100\u00a0m mista poich\u00e9 la staffetta \u00e8 solo nona in batteria. A luglio viene invitato ai Goodwill Games di New York arrivando terzo nella staffetta mista. Termina l'anno agli Europei in vasca corta di Sheffield dove \u00e8 finalista nei 50\u00a0m rana. La conferma dell'entrata nell\"\u00e9lite\" mondiale della rana nel 1999 gliela d\u00e0 la medaglia d'argento vinta nei mondiali in vasca corta di Hong Kong nei 100\u00a0m rana; 5\u00ba posto nei 50\u00a0m. Agli Europei di Istanbul di fine luglio entra in quattro finali: staffetta mista e le tre della rana, dove nei 100\u00a0m vince la sua prima medaglia d'oro europea. Conquista altri nove campionati italiani tra rana e staffette.\nNel 2000 agli europei in vasca lunga di Helsinki che precedono i Giochi olimpici Domenico migliora i risultati di Istanbul vincendo la gara dei 100 m e arrivando secondo in quella dei 200. Poi ai Giochi di Sydney ottiene le pi\u00f9 grandi vittorie della carriera, conquistando due medaglie d'oro: nei 100 e nei 200 metri rana. \nIncomincia la stagione 2000-2001 vincendo ancora due ori (50 e 100\u00a0m) e un argento (200\u00a0m) nella rana agli Europei in vasca corta di Valencia.\nAi Campionati del Mondo di Fukuoka in Giappone del 2001 nuota nelle tre finali della rana, vincendo la medaglia d'argento sui 100\u00a0m e di bronzo nei 50. Nel 2002 problemi fisici alla spalla destra lo costringono a sottoporsi a un'operazione chirurgica che gli fa perdere in sostanza quasi tutta la stagione: non partecipa agli europei e affronta un periodo di recupero. Riesce a partecipare ai campionati mondiali di Barcellona del 2003 dove arriva in finale nei 100\u00a0m rana.\nDurante la preparazione per i giochi olimpici di Atene 2004 gli viene diagnosticata una ipertrofia cardiaca. A scopo precauzionale gli viene quindi impedito di proseguire l'attivit\u00e0 agonistica. Attualmente \u00e8 testimonial della Federazione Italiana Nuoto (FIN) e inviato Rai in occasione dei pi\u00f9 importanti eventi di nuoto.\nNel novembre 2011 Fioravanti \u00e8 inserito nella prestigiosa International Swimming Hall of Fame. \u00c8 il tredicesimo italiano a entrarvi.\nAttivit\u00e0 politica.\nIn occasione delle elezioni politiche del 2018 si candida alla Camera dei Deputati nel collegio uninominale di Torino-Barriera col Movimento 5 Stelle; prevale tuttavia il candidato del centro-destra Roberto Rosso.\nPrimati personali.\nVasca lunga\nVasca corta\nPalmar\u00e8s.\nCampionati italiani.\n33 titoli individuali e 13 in staffette, cos\u00ec ripartiti:\nCuriosit\u00e0.\nDalla faccenda dell'ipertrofia cardiaca prende spunto l'attore Raoul Bova per la miniserie tv \"Come un delfino\", andata in onda il 1 e il 2 marzo 2011 su Canale 5. Lui stesso appare nel film in un breve cameo."}
{"id": "73456", "revid": "125677382", "url": "https://it.wikipedia.org/wiki?curid=73456", "title": "Albo d'oro del doppio femminile del torneo di Wimbledon", "text": "Questo \u00e8 un elenco delle vincitrici del doppio femminile al Torneo di Wimbledon. Il torneo non si \u00e8 svolto dal 1915 al 1918 e dal 1940 al 1945 a causa delle due guerre mondiali e nel 2020 a causa della pandemia di COVID-19."}
{"id": "73457", "revid": "35804", "url": "https://it.wikipedia.org/wiki?curid=73457", "title": "Malattia idiopatica di Parkinson", "text": ""}
{"id": "73459", "revid": "1543377", "url": "https://it.wikipedia.org/wiki?curid=73459", "title": "Henri Poincar\u00e9", "text": "Poincar\u00e9 viene considerato un enciclopedico e in matematica \"l'ultimo universalista\", dal momento che eccelse in tutti i campi della disciplina nota ai suoi giorni.\nCome matematico e fisico, diede molti contributi originali alla matematica pura, alla matematica applicata, alla fisica matematica e alla meccanica celeste. A lui si deve la formulazione della congettura di Poincar\u00e9, uno dei pi\u00f9 famosi problemi in matematica. Nelle sue ricerche sul problema dei tre corpi, Poincar\u00e9 fu la prima persona a scoprire un sistema caotico deterministico, ponendo in tal modo le basi della moderna teoria del caos. Viene inoltre considerato uno dei fondatori della topologia.\nPoincar\u00e9 introdusse il moderno principio di relativit\u00e0 e fu il primo a presentare le trasformazioni di Lorentz nella loro moderna forma simmetrica. Poincar\u00e9 complet\u00f2 le trasformazioni concernenti la velocit\u00e0 relativistica e le trascrisse in una lettera a Lorentz nel 1905. Ottenne cos\u00ec la perfetta invarianza delle equazioni di Maxwell, un passo importante nella formulazione della teoria della relativit\u00e0 ristretta.\nIl gruppo di Poincar\u00e9 usato in fisica e matematica deve a lui il suo nome.\nEra zio del matematico e storico della scienza Pierre Boutroux (la madre di Boutroux era sorella di Henri Poincar\u00e9).\nBiografia.\nPoincar\u00e9 nacque il 29 aprile 1854 nei dintorni di Cit\u00e9 Ducale, presso Nancy, nell'ambito di una famiglia influente (Belliver, 1956). Il padre, Leon Poincar\u00e9 (1828\u20131892) fu professore di medicina all'Universit\u00e0 di Nancy (Sagaret, 1911). La sorella minore Alina spos\u00f2 il filosofo spiritualista \u00c9mile Boutroux. Un altro membro notevole della famiglia fu il cugino Raymond Poincar\u00e9, che sarebbe divenuto Presidente della Repubblica Francese dal 1913 al 1920, e un membro onorario dell'Acad\u00e9mie fran\u00e7aise.\nIstruzione.\nDurante la sua infanzia cadde a lungo malato di difterite e ricevette un'istruzione speciale dalla madre, Eug\u00e9nie Launois (1830\u20131897).\nNel 1862 entr\u00f2 al Liceo di Nancy (oggi ribattezzato Liceo Henry Poincar\u00e9 in suo onore, cos\u00ec come l'Universit\u00e0 di Nancy). In tale scuola trascorse undici anni e durante questo periodo dimostr\u00f2 di essere uno dei migliori allievi in tutte le materie di studio: in particolare eccelleva in composizione scritta. Il suo insegnante di matematica lo descriveva come un \"mostro in matematica\" e vinse i primi premi ai concorsi tra i migliori studenti dei licei francesi. Le sue materie deboli erano musica ed educazione fisica, dove era descritto come \u201cnella media\u201d (O'Connor et al., 2002). Comunque, la vista debole e la tendenza alla distrazione possono spiegare tali difficolt\u00e0 (Carl, 1968). Ottenne il diploma liceale nel 1871 come baccalaureato in lettere e scienze.\nDurante la Guerra Franco-Prussiana del 1870 egli prest\u00f2 servizio con il padre nel corpo di soccorso medico.\nPoincar\u00e9 entr\u00f2 all'\u00c9cole Polytechnique nel 1873. Qui ebbe come insegnante di matematica Charles Hermite, continu\u00f2 ad eccellere e pubblic\u00f2 il suo primo trattato (\"D\u00e9monstration nouvelle des propri\u00e9t\u00e9s de l'indicatrice d'une surface\") nel 1874. Si laure\u00f2 nel 1875 o 1876. Prosegu\u00ec gli studi presso l'\u00c9cole des Mines, continuando a studiare matematica oltre che ingegneria mineraria e conseguendo la laurea in ingegneria nel marzo 1879.\nDopo la laurea all'\u00c9cole des Mines, entr\u00f2 nella Societ\u00e0 Mineraria come ispettore della regione di Vesoul, nel nordest della Francia. Era sul posto durante il disastro di Magny nell'agosto 1879, ove persero la vita 18 minatori. Esplet\u00f2 le indagini ufficiali nell'incidente in un modo assai coinvolto e umanitario.\nNello stesso tempo, Poincar\u00e9 si stava preparando per il dottorato in scienze e matematica sotto la supervisione di Charles Hermite. La sua tesi di dottorato riguard\u00f2 al campo delle equazioni differenziali e si intitolava \"Sulle propriet\u00e0 delle funzioni finite per le equazioni differenziali\". Poincar\u00e9 ravvis\u00f2 un nuovo modo di studiare le propriet\u00e0 di queste equazioni. Non solo affront\u00f2 il problema di determinare l'integrale di tali equazioni, ma anche fu il primo a studiarne le propriet\u00e0 geometriche. Cap\u00ec che potevano essere utilizzate per costruire un modello del comportamento dei multi-corpi in moto libero nel sistema solare. Poincar\u00e9 si laure\u00f2 all'Universit\u00e0 di Parigi nel 1879.\nCarriera.\nPoco dopo questa laurea gli fu offerto un posto come lettore junior presso l'Universit\u00e0 di Caen, ma non abbandon\u00f2 mai la sua carriera mineraria per l'insegnamento. Egli lavor\u00f2 al Ministero dei Servizi Pubblici come ingegnere responsabile dello sviluppo delle ferrovie del nord della Francia dal 1881 al 1885 e successivamente divent\u00f2 ingegnere capo della Societ\u00e0 Mineraria nel 1893 e ispettore generale nel 1910.\nA partire dal 1881, e per il resto della sua carriera, fu insegnante all'Universit\u00e0 di Parigi (la Sorbonne). Inizialmente fu nominato \u201cmaestro di conferenze di analisi\u201d (professore associato di analisi) (Sageret, 1911); successivamente occup\u00f2 il posto di insegnante di Meccanica Fisica e Sperimentale, Fisica Matematica, Teoria della Probabilit\u00e0, Meccanica Celeste ed Astronomia.\nNello stesso 1881 Poincar\u00e9 spos\u00f2 Poulain d'Andecy, ed ebbero quattro figli: Jeanne (nata 1887), Yvonne (nata 1889), Henriette (nata 1891), e L\u00e9on (nato 1893).\nNel 1887, a 32 anni, Poincar\u00e9 divenne membro dell'Accademia delle scienze francese. Di tale accademia divenne presidente nel 1906, e nel 1909 divenne membro dell'Acad\u00e9mie fran\u00e7aise.\nNel 1887 vinse il concorso matematico indetto da Oscar II, Re di Svezia, per la risoluzione del problema a tre corpi che riguardava il moto libero dei molti-corpi in orbita (v. paragrafo Il problema dei tre corpi).\nNel 1893 Poincar\u00e9 fece parte del Bureau des Longitudes, ove si occup\u00f2 del problema della sincronizzazione dell'orario nel mondo. Nel 1897 riport\u00f2 una soluzione infruttuosa per rendere decimale la misura circolare e quindi il tempo e la longitudine (v. Galison 2003). Fu questo che lo port\u00f2 a considerare il problema di stabilire i fusi orari e la sincronizzazione temporale tra corpi in moto relativo tra loro (v. paragrafo Lavori sulla relativit\u00e0).\nNel 1899, e di nuovo nel 1904 con maggiore successo, intervenne nell'affare Alfred Dreyfus, un ufficiale ebreo dell'esercito francese accusato di tradimento da commilitoni antisemiti. Poincar\u00e9 attacc\u00f2 le pseudo argomentazioni scientifiche mosse contro Dreyfus.\nNel 1912 si sottopose ad un intervento chirurgico per un problema alla prostata e mor\u00ec successivamente per embolia il 17 luglio 1912, a Parigi; aveva 58 anni. \u00c8 ora sepolto presso la cappella della famiglia Poincar\u00e9 nel Cimitero di Montparnasse, Parigi.\nNel 2004 il Ministro francese per l'Educazione, Claude All\u00e8gre, ha proposto che Poincar\u00e9 sia sepolto nel Panth\u00e9on di Parigi, che \u00e8 riservato solo ai francesi pi\u00f9 importanti.\nStudenti.\nPoincar\u00e9 ebbe due importanti studenti di dottorato all'Universit\u00e0 di Parigi, Louis Bachelier (1900) e Dimitrie Pompeiu (1905).\nLavoro.\nSommario.\nPoincar\u00e9 diede molti importanti contributi in svariati campi della matematica pura e applicata come: meccanica celeste, meccanica dei fluidi, ottica, elettricit\u00e0, telegrafia, elasticit\u00e0, termodinamica, teoria del potenziale, l'allora nascente teoria della relativit\u00e0 e cosmologia.\nFu anche un divulgatore di matematica e fisica e scrisse parecchi libri per il pubblico pi\u00f9 ampio.\nTra le materie a cui contribu\u00ec maggiormente si segnalano:\nIl problema dei tre corpi.\nIl problema della soluzione generale al moto di pi\u00f9 di due corpi orbitanti nel sistema solare aveva eluso i matematici sin dal tempo di Newton. Inizialmente era noto come il problema dei tre corpi e poi pi\u00f9 tardi come il problema degli n-corpi, dove \u201cn\u201d sta ad indicare un numero maggiore di due oggetti orbitanti. Il problema degli n-corpi alla fine del XIX secolo veniva considerato una delle maggiori sfide scientifiche. Anzi, nel 1887, in onore del sessantesimo compleanno, Oscar II, Re di Svezia, consigliato da G\u00f6sta Mittag-Leffler, istitu\u00ec un premio per chi avesse trovato la soluzione al problema. L'annuncio era piuttosto specifico:\nNel caso il problema non fosse stato risolto, ogni altro contributo importante alla meccanica celeste sarebbe stato considerato degno di vincere il premio. Il premio fu assegnato a Poincar\u00e9, sebbene egli non avesse risolto il problema.\nUno dei giudici, il noto Karl Weierstrass, disse, \"Questo lavoro non si pu\u00f2 proprio considerare la soluzione completa del problema proposto, tuttavia \u00e8 di una tale importanza che la sua pubblicazione inaugurer\u00e0 una nuova era nella storia della meccanica celeste.\"\n(La prima versione del suo contributo conteneva persino un errore grave; per maggiori dettagli si veda l'articolo di Diacu). La versione pubblicata conteneva notevoli idee che portarono in seguito allo sviluppo della teoria del caos. Il problema originale fu poi risolto da Karl Frithiof Sundman per \"n\"\u00a0=\u00a03 nel 1912 e fu generalizzato al caso di \"n\"\u00a0&gt;\u00a03 da Qiudong Wang negli anni \u201890.\nLavori sulla relativit\u00e0.\nTempo proprio.\nIl lavoro di Poincar\u00e9 presso il Bureau des Longitudes su come stabilire i fusi orari internazionali lo port\u00f2 a considerare come potessero essere sincronizzati gli orologi nelle varie parti del mondo, in moto a diverse velocit\u00e0 relative rispetto allo spazio assoluto (o all'\u201cetere luminifero\u201d). Nello stesso tempo il fisico teorico olandese Hendrik Lorentz stava sviluppando la teoria di Maxwell per tenere conto del moto delle particelle cariche (\"elettroni\" o \"ioni\") e della loro interazione con la radiazione. Lorentz nel 1895 aveva introdotto una quantit\u00e0 ausiliaria (senza darne un'interpretazione fisica) chiamata \u201ctempo proprio\u201d formula_1, dove formula_2 e aveva introdotto l'ipotesi della contrazione della lunghezza allo scopo di spiegare il fallimento degli esperimenti di ottica e di elettricit\u00e0 volti ad individuare il moto relativo all'etere (vedi esperimento di Michelson-Morley).\nPoincar\u00e9 fu un costante interprete (e a volte amichevolmente critico) della teoria di Lorentz; infatti sul piano gnoseologico era interessato al \"significato pi\u00f9 profondo\" e cos\u00ec facendo pervenne a molti risultati che sono ora associati alla teoria della relativit\u00e0 speciale. In \"\" (1898), tratt\u00f2 la difficolt\u00e0 di stabilire la simultaneit\u00e0 a distanza e concluse che si potesse stabilire per convenzione. Egli asser\u00ec anche che gli scienziati dovevano porre la costanza della velocit\u00e0 della luce come postulato per dare alla teoria fisica la forma pi\u00f9 semplice.\nSulla base di queste assunzioni nel 1900 si occup\u00f2 della \u201cmeravigliosa invenzione\u201d di Lorentz del tempo proprio e precis\u00f2 che essa era necessaria quando orologi in moto sono sincronizzati scambiandosi segnali di luce che viaggiano alla stessa velocit\u00e0 in entrambe le direzioni in un sistema di riferimento in moto.\nPrincipio di relativit\u00e0 ristretta e trasformazioni di Lorentz.\nPoincar\u00e9 tratt\u00f2 il \"principio del moto relativo\" in due quaderni del 1900\ne lo chiam\u00f2 principio di relativit\u00e0 nel 1904; tale principio afferma che nessun esperimento di meccanica o di elettromagnetismo pu\u00f2 discriminare tra uno stato di moto uniforme e uno stato di quiete.\nNel 1905 Poincar\u00e9 scrisse a Lorentz sul suo lavoro del 1904, considerandolo come un \"lavoro della massima importanza\". Nella lettera metteva in evidenza un errore che Lorentz aveva commesso applicando le sue trasformazioni ad una delle equazioni di Maxwell; inoltre affrontava il problema del fattore di dilatazione temporale.\nIn una seconda lettera a Lorentz, Poincar\u00e9 diede la sua spiegazione sul perch\u00e9 il fattore di dilatazione temporale di Lorentz fosse corretto: era necessario che la trasformazione di Lorentz formasse un gruppo e formul\u00f2 quella che \u00e8 oggi nota come legge di composizione della velocit\u00e0 relativistica.\nPoincar\u00e9 in seguito sped\u00ec un quaderno al congresso dell'Accademia delle scienze francese di Parigi del 5 giugno 1905 a cui erano rivolte tali pubblicazioni. Nella versione pubblicata scriveva:\nEgli inoltre mostrava che la funzione arbitraria formula_3 deve avere valore unitario per tutti gli formula_4 (Lorentz aveva posto formula_5 seguendo un'altra strada) per fare in modo che le trasformazioni formino un gruppo. In una versione ampliata del quaderno del 1906 Poincar\u00e9 afferm\u00f2 che la combinazione formula_6 \u00e8 invariante. Not\u00f2 che la trasformazione di Lorentz \u00e8 di fatto una rotazione nello spazio quadridimensionale attorno all'origine introducendo formula_7 come quarta coordinata immaginaria, e us\u00f2 una forma primitiva del quadrivettore. Il tentativo di Poincar\u00e9 di riformulare la meccanica nello spazio quadrimensionale fu rifiutata da lui stesso nel 1907, perch\u00e9 riteneva che la traduzione della fisica nel linguaggio della metrica quadrimensionale richiedesse troppo sforzo per un beneficio esiguo. Cos\u00ec fu Hermann Minkowski a sviluppare le conseguenze della sua notazione del 1907.\nRelazione massa-energia.\nCome altri prima di lui, Poincar\u00e9 (1900) scopr\u00ec la relazione tra massa ed energia elettromagnetica. Studiando la discrepanza fra principio di azione e reazione esteso e la teoria dell'etere di Lorentz, egli cerc\u00f2 di determinare se il centro di gravit\u00e0 si muove ancora a velocit\u00e0 costante in presenza di campi elettromagnetici. Not\u00f2 che il principio di azione e reazione si applica non solo alla materia, ma che il campo elettromagnetico ha una propria quantit\u00e0 di moto. Poincar\u00e9 concluse che l'energia del campo elettromagnetico di un'onda elettromagnetica si comporta come un fluido fittizio avente una densit\u00e0 di massa pari a \"E/c\u00b2\". Se il centro di massa \u00e8 definito sia dalla massa della materia che da quella del fluido fittizio, e se il fluido fittizio \u00e8 indistruttibile \u2013 ovvero non \u00e8 n\u00e9 creato n\u00e9 distrutto - allora il centro di massa si muove di moto uniforme. Ma l'energia elettromagnetica si pu\u00f2 convertire in altre forme di energia. Cos\u00ec Poincar\u00e9 assunse che esiste un'energia di fluido non elettrico in ogni punto dello spazio, che porta con s\u00e9 una massa proporzionale all'energia, e che l'energia elettromagnetica pu\u00f2 essere trasformata in essa. Cos\u00ec il movimento del centro di massa si mantiene uniforme. Poincar\u00e9 disse che non si doveva essere troppo sorpresi da ci\u00f2, dal momento che si trattava di assunzioni matematiche.\nTuttavia la soluzione di Poincar\u00e9 portava ad un paradosso quando si cambiava il sistema di riferimento: se un oscillatore hertziano irraggia in una certa direzione, subir\u00e0 un rinculo a causa dell'inerzia del fluido fittizio. Poincar\u00e9 applic\u00f2 una spinta di Lorentz (dell'ordine di v/c) al riferimento della sorgente in moto e not\u00f2 che la conservazione dell'energia valeva per entrambi i riferimenti, mentre la conservazione del momento veniva violata. Questo avrebbe consentito il moto perpetuo, un concetto che egli aborriva. Le leggi della natura sarebbero state diverse al cambiare del sistema di riferimento e il principio di relativit\u00e0 non sarebbe stato pi\u00f9 valido. Quindi asser\u00ec che anche in questo caso ci doveva essere un altro meccanismo di compensazione nell'etere.\nPoincar\u00e9 stesso ritorn\u00f2 sull'argomento in una sua conferenza al Congresso dell'Esposizione universale di St. Louis del (1904). In questa circostanza (e pi\u00f9 tardi anche nel 1908) rifiut\u00f2 la possibilit\u00e0 che l'energia potesse avere una massa e anche la possibilit\u00e0 che il moto nell'etere potesse compensare i problemi sopra menzionati:\nPoincar\u00e9 si occup\u00f2 anche di altri due effetti inspiegabili:\nFu il concetto di Albert Einstein dell'equivalenza massa\u2013energia (1905), secondo cui un corpo che irradia energia o calore perde una quantit\u00e0 di massa pari a formula_9 a risolvere il paradosso di Poincar\u00e9, senza ricorrere ad alcun meccanismo di compensazione mediato dall'etere. L'oscillatore hertziano perde massa nel processo di emissione e la quantit\u00e0 di moto si conserva in ogni sistema di riferimento. Comunque, per quanto riguarda la soluzione del problema del centro di gravit\u00e0, Einstein not\u00f2 che la formulazione di Poincar\u00e9 e la propria del 1906 erano matematicamente equivalenti.\nPoincar\u00e9 ed Einstein.\nLa prima relazione di Einstein sulla relativit\u00e0 fu pubblicata tre mesi dopo il breve studio di Poincar\u00e9, ma prima della versione ampliata dello stesso. Essa si basava sul principio di relativit\u00e0 per ricavare le trasformazioni di Lorentz e per la sincronizzazione degli orologi usava una procedura simile a quella descritta da Poincar\u00e9 (1900), ma era notevole il fatto che a questa non facesse alcun riferimento. Da parte sua Poincar\u00e9 non cit\u00f2 mai il lavoro di Einstein sulla relativit\u00e0 ristretta. Einstein cit\u00f2 Poincar\u00e9 nel testo di una conferenza del 1921 intitolata \"Geometrie und Erfahrung\" a proposito di geometrie non euclidee, ma non in relazione alla relativit\u00e0 speciale. Qualche anno prima della sua morte Einstein dichiar\u00f2 che Poincar\u00e9 era stato uno dei pionieri della relativit\u00e0, dicendo che \"Lorentz aveva riconosciuto che la trasformazione che porta il suo nome \u00e8 essenziale per l'analisi delle equazioni di Maxwell, e Poincar\u00e9 aveva ulteriormente approfondito questo punto di vista...\"\nEpistemologia.\nPoincar\u00e9 aveva punti di vista filosofici opposti a quelli di Bertrand Russell e Gottlob Frege, che ritenevano la matematica una branca della logica. Poincar\u00e9 era in netto disaccordo, reputando che fosse l'intuizione la vita della matematica. Egli fornisce un interessante punto di vista nel suo libro \"Scienza ed ipotesi\":\nPoincar\u00e9 credeva che l'aritmetica fosse una disciplina sintetica. Riteneva che gli assiomi di Peano non potessero essere dimostrati in modo non circolare mediante il principio di induzione (Murzi, 1998), e quindi che l'aritmetica fosse a priori sintetica e non analitica. Poincar\u00e9 proseguiva dicendo che la matematica non poteva essere dedotta dalla logica dal momento che non \u00e8 analitica. Le sue idee erano vicine a quelle di Immanuel Kant (Kolak, 2001, Folina 1992). Egli inoltre non accettava la teoria degli insiemi di Georg Cantor, rifiutando il suo utilizzo di definizioni impredicative.\nTuttavia egli non condivideva le idee di Kant nell'indagine critica della conoscenza e della matematica. Ad esempio, in geometria, Poincar\u00e9 credeva che la struttura degli spazi non euclidei potesse essere conosciuta analiticamente. Egli riteneva che la convenzione svolgesse un ruolo molto importante in fisica. Il suo punto di vista divenne noto come \"convenzionalismo\". Poincar\u00e9 credeva che la prima legge di Newton non fosse di natura empirica, ma fosse un'assunzione di base convenzionale per la meccanica. Reputava anche che la geometria dello spazio fisico fosse convenzionale. Egli prese in considerazione esempi nei quali o la geometria dei campi fisici o i gradienti di temperatura possono essere modificati o descrivendo uno spazio non euclideo misurato mediante regoli rigidi, o usando uno spazio euclideo nel quale i regoli vengono dilatati o contratti da una distribuzione variabile del calore. Tuttavia Poincar\u00e9 pensava che noi siamo tanto abituati alla geometria euclidea che preferiremmo cambiare le leggi fisiche per mantenerla, piuttosto che servirci di una geometria fisica non euclidea.\nCarattere.\nLe abitudini lavorative di Poincar\u00e9 sono state paragonate a quelle di un'ape che vola di fiore in fiore. Poincar\u00e9 era interessato al modo in cui la propria mente lavorava; egli studiava le proprie abitudini e nel 1908 tenne una conferenza all'Istituto di Psicologia Generale di Parigi su quanto aveva osservato su s\u00e9 stesso.\nIl matematico Gaston Darboux sosteneva che egli fosse un intuitivo, adducendo come ragione il fatto che egli operava molto spesso mediante rappresentazione visiva. Poincar\u00e9 non si preoccupava molto di essere rigoroso e non amava la logica. Credeva che la logica non fosse un modo di inventare, ma un modo di strutturare le idee, anzi riteneva che la logica limitasse le idee.\nCaratterizzazione di Toulouse.\nL'organizzazione mentale di Poincar\u00e9 ha interessato, oltre che egli stesso, anche E. Toulouse, uno psicologo del Laboratorio di Psicologia della Scuola di Studi superiori di Parigi. In un libro del 1910 intitolato \"Henri Poincar\u00e9\", Toulouse ha discusso lo schema di attivit\u00e0 che egli seguiva con regolarit\u00e0.\nQueste capacit\u00e0 erano bilanciate in una certa misura dalle sue debolezze:\nInoltre Toulouse rilev\u00f2 che molti matematici procedevano da princ\u00ecpi gi\u00e0 consolidati, mentre Poincar\u00e9 per ogni problema partiva da princ\u00ecpi di base (v. Biography su MacTutor).\nIl suo metodo di pensare viene ben descritto dal seguente brano:\nPremi.\nHanno il suo nome\nOpere.\nScritti di Poincar\u00e9 tradotti in inglese.\nScritti popolari di epistemologia:\nSu topologia algebrica:\nSulla meccanica celeste:\nSui fondamenti della matematica:"}
{"id": "73460", "revid": "1924342", "url": "https://it.wikipedia.org/wiki?curid=73460", "title": "Limp Bizkit", "text": "I Limp Bizkit sono un gruppo musicale rap metal statunitense, formatosi a Jacksonville nel 1994.\nLa loro formazione comprende Fred Durst (voce), Wes Borland (chitarra), Sam Rivers (basso), John Otto (batteria) e DJ Lethal (giradischi). Hanno acquisito popolarit\u00e0 tra la fine degli anni novanta e l'inizio degli anni duemila, per aver proposto il loro genere principale, nato in anni precedenti, in forma adeguatamente modernizzata.\nIl gruppo divent\u00f2 popolare con esibizioni nella scena underground di Jacksonville, a met\u00e0 degli anni novanta, e firm\u00f2 un primo importante contratto con la Flip Records, un'etichetta discografica sussidiaria di Interscope, per cui pubblic\u00f2 nel 1997 il primo album in studio, \"Three Dollar Bill, Yall$\". Hanno acquisito popolarit\u00e0 in ambito mainstream coi due album successivi, \"Significant Other\" (1999) e \"Chocolate Starfish and the Hot Dog Flavored Water\" (2000).\nSono stati tra i primi gruppi del genere nu metal a emergere dopo i suoi iniziatori Korn e Deftones e sono stati anche tra i primi ad ottenere successo. Hanno venduto pi\u00f9 di 50 milioni di dischi, di cui 17 milioni nei soli Stati Uniti.\nStoria del gruppo.\nGli inizi (1994-1996).\nIl cantante e fondatore Fred Durst, cresciuto tra la Florida e la Carolina del Nord, inizi\u00f2 molto giovane a dedicarsi ad attivit\u00e0 musicali, ascoltando prevalentemente hip hop, punk rock ed heavy metal, e cominciando a praticare break dance, rapping, beatboxing e una breve attivit\u00e0 da disc jockey. Dopo la tarda adolescenza Durst, che aveva appena avviato un negozio di tatuaggi, svilupp\u00f2 l'idea di fondare un gruppo musicale che proponeva canzoni rock con versi hip hop, esperienza gi\u00e0 esistente che per\u00f2 non aveva, fino a quel momento, ancora acquisito connotazioni sistematiche. Durst divent\u00f2 cantante per i gruppi Split 26, Malachi Sage e 10 Foot Shindig, e poi decise di mettersi in proprio. Durst coinvolse nei suoi nuovi progetti Sam Rivers, bassista dei Malachi Sage, dicendogli che \"era arrivato il momento di far nascere un gruppo in grado di unire hip hip e rock, qualcosa che il grande pubblico ancora non aveva conosciuto, se non di sfuggita anni prima.\" Rivers accett\u00f2 la proposta, si un\u00ec al gruppo e convinse Durst a far diventare batterista John Otto, cugino di Sam e studente di batteria jazz alla Douglas Anderson School of the Arts, che prima aveva suonato in locali avant garde. Durst, Rivers e Otto diedero vita al gruppo, che prima si rivolse a chitarristi temporanei, e poi raggiunse un assetto stabile con l'ingresso di Wes Borland.\nDurst chiam\u00f2 la nuova formazione \"Limp Bizkit\", letteralmente \"biscotto in ammollo\" per ironia, \"per far credere inizialmente al pubblico di essere un gruppo volgare e privo di capacit\u00e0 musicali, per poi rendersi conto che suonavano un genere che prima quasi nessuno conosceva.\" Altri nomi presi in considerazione da Durst furono Gimp Disco, Split Dickslit, Bitch Piglet e Blood Fart. Le etichette discografiche fecero in origine varie pressioni sul gruppo, perch\u00e9 cambiasse nome. Nei primi anni di carriera il gruppo svilupp\u00f2 un seguito di culto nella scena musicale underground, soprattutto al Milk Bar, un circolo punk a Jacksonville, dove aprirono per i Sugar Ray. Il gruppo si rese subito conto che, per acquisire popolarit\u00e0 definitiva, dovevano esibirsi pi\u00f9 possibile dal vivo. Dopo aver attratto il pubblico con un passaparola, il gruppo ebbe la possibilit\u00e0 di esibirsi in concerto, con le cover di \"Faith\" di George Michael\" e \"Straight Up\" di Paula Abdul, dando al chitarrista Borland di presentarsi in pubblico con costumi ironici e pittoreschi, che rappresentarono un aspetto significativo delle sue esibizioni.\nDopo alcuni tentativi falliti di ingresso nei grandi circuiti musicali, la prima possibilit\u00e0 del gruppo giunse con un concerto dei Korn a Jacksonville. Durst invit\u00f2 i Korn a prendere da bere con lui, ma anche a ricevere nuovi tatuaggi. Il cantante, durante la preparazione di un tatuaggio al bassista Reginald Arvizu, lo convinse ad ascoltare un demo, che conteneva le prime versioni dei brani \"Pollution\", \"Counterfeit\" e \"Stalemate\". Il gruppo di Bakersfield apprezz\u00f2 il demo, e diede ai Limp Bizkit la possibilit\u00e0 di esibirsi in concerti pi\u00f9 significativi, presentandoli a un nuovo pubblico. Il gruppo di Durst tent\u00f2 di assumere un secondo chitarrista, ma Borland non approv\u00f2 la decisione, e cos\u00ec entr\u00f2 in formazione DJ Lethal, disc jockey del noto gruppo hip hop House of Pain. L'ingresso nel gruppo rappresent\u00f2 per Lethal un'occasione per introdurre elementi strumentali esterni al rock, finendo per delineare le loro sonorit\u00e0 definitive.\n\"Three Dollar Bill, Yall$\" (1997-1998).\nIn seguito all'esibizione di apertura per i Korn al locale Dragonfly, giudicata positivamente da pubblico e critica, i Limp Bizkit firmarono un contratto per la Mojo, etichetta sussidiaria della MCA Records. Durante il viaggio in California per la registrazione del primo album, il gruppo distrusse il proprio caravan. Uscito illeso dall'incidente, Durst contatt\u00f2 Borland e lo convinse a rientrare in formazione, dopo esserne uscito per poco tempo. Entrati in contrasto con la Mojo, i Limp Bizkit firmarono per Flip, etichetta sussidiaria di Interscope Records. Ross Robinson fu convinto dalla fidanzata e da Arvizu ad ascoltare il demo del gruppo emergente, e una volta resosi conto delle loro possibilit\u00e0, decise di produrre il loro primo album in studio, registrato a Indigo Ranch. Tra le future tracce comparvero \"Sour\", ispirata da relazioni intime fallite del cantante, e una sessione ritmica improvvisata ispirata dal lavoro di Robinson, \"Everything\".\nNonostante l'iniziale contrariet\u00e0 di Robinson e Borland, il gruppo decise di registrare per l'album anche una cover di \"Faith\" di George Michael, e alla fine il produttore fu convinto dall'inserimento di scratch di Lethal nel finale. Le sonorit\u00e0 del disco furono influenzate anche dai Tool, soprattutto nella traccia \"Nobody Loves Me\", in una cui parte Durst imit\u00f2 lo stile vocale di Maynard James Keenan.\nNel 1997 usc\u00ec \"Three Dollar Bill, Yall$\". L'album non ottenne grandi risultati su Billboard, ma grazie ai numerosi tour del quintetto le sue vendite aumentarono costantemente. L'aumento divenne pi\u00f9 rapido dopo che i Limp Bizkit, sulla scia dei loro mentori Korn, promossero i brani su MTV, ma anche con il Family Values Tour e l'Ozzfest. Cos\u00ec \"Three Dollar Bill, Yall$\" arriv\u00f2 al 25\u00ba posto in classifica. All'Ozzfest in particolare stupirono gli spettatori, con una scenografia a forma di un'immensa toilette. All'inizio dello show i cinque sbucarono dagli angoli del finto bagno, e Fred esclam\u00f2: \nI critici iniziarono a stroncarli non solo per questo, ma anche per il loro modo di dire 'Di voi proprio non ce ne freghiamo'. Sam Rivers disse in proposito, ad \"MTV Driven\": A suscitare l'interesse del pubblico fu anche la presenza scenica di Wes Borland, che gi\u00e0 allora si truccava in modo ironico e pittoresco in concerti e video musicali.\nPer promuovere l'album, l'etichetta Interscope propose al gruppo di cedere 5000 dollari a un'emittente radiofonica di Portland, in modo che trasmettesse il singolo \"Counterfeit\" almeno cinquanta volte, con un annuncio dell'avvenuto pagamento della trasmissione. I mezzi di comunicazione criticarono negativamente la sponsorizzazione del brano, considerandola una forma di \"payola\". L'impresario del gruppo Jeff Kwatinetz consider\u00f2 per\u00f2 il progetto \"una brillante operazione commerciale\", e Durst in parte gli diede ragione In seguito alla pubblicazione del singolo \"Counterfeit\", l'album \"Three Dollar Bill, Yall\" usc\u00ec il 1 luglio 1997, accolto con risposte tiepide. Stephen Thomas Erlewine, critico di AllMusic, scrisse \"Forse hanno idee poco originali, ma ci sanno fare. Hanno una potente sezione ritmica e frammenti memorabili, concepiti per una composizione irregolare dei testi.\" L'album fu invece bocciato dal critico Robert Christgau. Nonostante gli inizi poco fortunati, Durst fu scelto all'epoca a ricoprire ruoli importanti in Interscope.\nIl singolo d'esordio del gruppo fu \"Counterfeit\", ma il vero successo arriv\u00f2 con un'umoristica cover di \"Faith\" di George Michael. Questa canzone apparve anche nella colonna sonora del film \"Cose molto cattive\" (1998), diretto da Peter Berg ed interpretato da Cameron Diaz e Christian Slater. La loro versione di \"Faith\" fu arrangiata in soli 10 minuti. \"Three Dollar Bill Y'All\" ebbe un discreto successo, vendendo 3 milioni di copie in tutto il mondo, e negli Stati Uniti fu premiato dalla RIAA con 2 dischi di platino. A met\u00e0 del 1998 Fred collabor\u00f2 con i Korn al brano \"All In The Family\", da \"Follow the Leader\". L'album aveva anche un secondo disco, con 4 remix del demo per la canzone, e i video di interviste tra Fred, Wes e i Korn.\nLa band ide\u00f2 all'epoca anche il tour Ladies Night in Cambodia. Fred si era accorto che molti giovani di sesso maschile arrivavano ai concerti, e voleva che vi fossero molte pi\u00f9 ragazze. Cos\u00ec i Limp Bizkit permisero alle loro fan di passare liberamente alle loro esibizioni dal vivo, cosa mai fatta prima. Il tour che ne usc\u00ec fu di grande successo, e da allora anche molte ragazze parteciparono ai concerti del gruppo (anche se solo per quel tour ebbero accesso libero). Il set di queste esibizioni era rappresentato da una finta giungla (da cui 'Cambodia').\nInoltre Fred Durst allora aiut\u00f2 ad emergere varie band, tra cui Staind, Cold, Puddle of Mudd e Taproot (che poi per\u00f2 rifiutarono di firmare per il cantante). Molti di questi artisti provano da allora ad affermarsi in modo indipendente, bench\u00e9 ammettano che i Limp Bizkit li abbiano in parte assistiti ed ispirati.\n\"Significant Other\", prime controversie (1999).\nNel 1999 i Limp Bizkit diedero alle stampe \"Significant Other\", che fu il loro primo grande successo. L'album, prodotto da Terry Date, debutt\u00f2 al primo posto di Billboard e ricevette giudizi positivi da fan e critici. Nella prima settimana vendette 834.000 copie, e ad oggi ne ha vendute 14.300.000. Il singolo di lancio \u201cNookie\u201d entr\u00f2 ai primi dieci posti delle classifiche rock e rap. Poco dopo furono pubblicati, quasi contemporaneamente, altri tre singoli - \"Break Stuff\" (premiato come miglior video rock agli MTV Video Music Awards del 2000), \"Re-Arranged\" e la collaborazione con Method Man \"N 2 Gether Now\". Quest'ultimo ottenne grandi risultati all'inizio del 2000, ed arriv\u00f2 con successo nelle classifiche rock e rap e su Billboard. Il disco fu accolto dalla critica specializzata con un gran numero di recensioni positive.\nNell'estate dello stesso anno, il gruppo suon\u00f2 al festival di Woodstock. Durante la loro performance si susseguirono tuttavia diversi episodi di violenza; in uno di questi alcuni fan gettavano tronchi di legno dai muri, mentre i Bizkit suonavano \"Break Stuff\". Seguirono anche stupri e risse, e il giorno successivo vi furono di conseguenza anche incendi e saccheggi, mentre si esibivano i Red Hot Chili Peppers. Alcuni accusarono il gruppo di aver istigato questi atti, anche se Fred Durst ha dichiarato a pi\u00f9 riprese che non volevano procurare alcun danno al concerto. Perci\u00f2 il video per \"Re-Arranged\" inquadrava i Limp Bizkit sotto processo e puniti per il trambusto di Woodstock.\nNello stesso periodo iniziarono le controversie sulla band. Durst in particolare rimase coinvolto in faide verbali con Trent Reznor dei Nine Inch Nails (che indussero a pensare che il cantante usasse metodi \u201cmafiosi\u201d nell'industria musicale), gli Slipknot, Zakk Wylde, Eminem, i Placebo e Bruce Dickinson degli Iron Maiden. Ebbe anche scontri fisici con Scott Stapp dei Creed.\n\"Chocolate Starfish and the Hot Dog Flavored Water\" (2000).\nIl 17 ottobre 2000 usc\u00ec \"Chocolate Starfish and the Hot Dog Flavored Water\", di cui furono vendute pi\u00f9 di un milione di copie negli Stati Uniti durante la prima settimana di uscita, e che in totale ne ha vendute pi\u00f9 di 18 milioni. Il disco fu lanciato dal singolo \"Take a Look Around\", gi\u00e0 nella colonna sonora di \"\". Seguirono \"Rollin' (Air Raid Vehicle)\" (che fu premiato come miglior video musicale del 2000), accompagnato da un video girato al World Trade Center, e \"My Generation\". Una hit minore fu il remix di \"Rollin' \", con Method Man, Redman e DMX. Il quarto singolo, \"My Way\", fu usato come brano di apertura per il WrestleMania X-Seven. Come ultimo singolo venne scelto \"Boiler\", tramite un sondaggio ai fan sul sito ufficiale.\nMalgrado il suo successo commerciale, l'album ricevette giudizi mediocri da molti critici. Alla fine del 2000 il gruppo part\u00ec per il tour Back to Basics, sponsorizzato da Napster.\nIn un'intervista nel 2001, Borland sostenne di non essere per nulla soddisfatto del suo lavoro con i Bizkit. Nell'estate dello stesso anno li lasci\u00f2 e cominci\u00f2 a lavorare con i Big Dumb Face. Non pochi espressero disappunto per questa sua separazione, dato che Wes era molto stimato per la tecnica chitarristica e la presenza scenica.\nBig Day Out e \"New Old Songs\" (2001).\nNel 2001 i Limp Bizkit parteciparono anche al festival Big Day Out, a Sydney (Australia). Durante la loro esibizione, la giovane Jessica Michalik fu colpita da un attacco cardiaco mentre i fan correvano e saltavano in platea. I responsabili della sicurezza e i testimoni sostennero che Fred Durst avesse raccomandato agli spettatori di agitarsi con pi\u00f9 violenza possibile, senza per\u00f2 riuscire a calmarli. Jessica fu dichiarata clinicamente morta dopo che i buttafuori l'avevano fatta uscire dal concerto; riprese per\u00f2 conoscenza con pompaggio di aria nei suoi polmoni, e con un'iniezione cardiaca di epinefrina da parte dei paramedici. Dopo essere stata condotta con urgenza al Sydney's Concord Hospital, vi mor\u00ec poche ore dopo. Durst rilasci\u00f2 al riguardo dichiarazioni contraddittorie al programma TV \"Access Hollywood\": disse di \"essersi recato al capezzale di Michalik\" e di \"aver espresso cordoglio con i suoi genitori per la vicenda\", mentre la polizia sosteneva che \"il cantante non avesse fatto nulla\". Trenta fan furono curati per ferite minori nelle tende mediche del festival.\nDurst si rifiut\u00f2 di volare verso l'Australia, per non sostenere in tribunale il processo sulla morte della ragazza. Diceva di essere un \"passeggero ansioso\" e \"che non avrebbe potuto includere questa vicenda nei propri programmi\", anche se chiam\u00f2 a testimoniare alcuni manager del suo gruppo. Durante l'udienza dichiar\u00f2, via connessione video dagli Stati Uniti, che aveva avvertito gli organizzatori del concerto e il promotore Vivian Lees dei potenziali pericoli per ogni misura minima di sicurezza; inoltre disse che i Limp Bizkit stessi \"si sarebbero ritirati\" se ci\u00f2 non fosse stato fatto in modo appropriato. Gli avvocati del Big Day Out tentarono di dare torto ai Limp, perch\u00e9 non smettevano di suonare prima di ricevere notizie dell'accaduto. Chitarrista, bassista e batterista si erano fermati, ma DJ Lethal continuava a trasmettere un loop creato al computer. Oltre a dichiarare che Lethal aveva smesso anche lui prima di attaccare l'interludio, Durst ammise che quel loop sarebbe servito a calmare la folla.\nLa corte d'appello concluse che la band \"avrebbe potuto fornire pi\u00f9 aiuti in sforzi per soccorrere la ragazza\". Le pratiche di sicurezza dipendenti dall'azienda organizzatrice del festival, la Creative Entertainment Australia, subirono le accuse pi\u00f9 infamanti. Dopo aver visto i video della vicenda ed ascoltato i testimoni, il pubblico ufficiale Milledge disse peraltro che c'era una densit\u00e0 pericolosa di folla, sullo stage del concerto.\nCon la perdita nell'estate del 2001 del chitarrista Wes Borland, i Limp Bizkit pensarono che fosse meglio, per intrattenere i fan, pubblicare un disco con le loro canzoni in versione remix. E cos\u00ec il 4 dicembre 2001 usc\u00ec \"New Old Songs\". Il disco era etichettato come gli altri tre dalla Flip/Interscope. L'album and\u00f2 discretamente: vendette 2.000.000 di copie e si classific\u00f2 al numero 17 nelle classifiche statunitensi, e riusc\u00ec perfino ad essere premiato come disco d'oro. Nella Billboard 200 il disco si classific\u00f2 al 26\u00ba posto, e fu trainato da un unico singolo, cio\u00e8 un remix di \"My Way\" realizzato da William Orbit. Al disco parteciparono anche P.Diddy e i Neptunes.\n\"Results May Vary\" (2002-2003).\nNel 2002 i Limp Bizkit aprirono le audizioni \"Put Your Guitar Where Your Mouth Is\", per la ricerca del nuovo chitarrista. Durst annunci\u00f2 all'inizio che voleva chiamare una donna o pi\u00f9 di due nuovi membri alle chitarre. Alle audizioni vi arrivarono in centinaia, ma vi fu anche qualche controversia perch\u00e9 si diceva che tutti i concorrenti dovevano firmare un documento che riconosceva ai Limp Bizkit la totale propriet\u00e0 dei loro riff. Fred Durst disse sul sito ufficiale del gruppo che era solo una procedura formale, cos\u00ec che le somiglianze di ogni persona potessero essere usate in un eventuale documentario. Ad ogni partecipante fu permesso solo un minuto di prova. In finale arrivarono Monte Lee Pittman, Anousch e Jonas Anderson. Anche Christopher Arp degli Psyopus partecip\u00f2 alle audizioni, come ha sostenuto alla rivista \"Terrorizer\". Eddie Van Halen, amico del gruppo, prov\u00f2 per scherzo a suonare per loro.\nIl 7 marzo 2003 i Limp Bizkit annunciarono che si sarebbero di nuovo esibiti dal vivo, a WWE WrestleMania XIX (tenutosi il 30 marzo). Continuarono inoltre ad apparire in concerto, anche senza chitarrista. Sul sito ufficiale Durst scrisse in seguito: \nInsieme ad Head i Limp Bizkit suonarono all'evento l'inedita \"Crack Addict\", che contrariamente ad alcune voci non entr\u00f2 a far parte del loro quarto album.\nAllora Durst parl\u00f2 di molte collaborazioni con altri chitarristi, per le canzoni sull'album. Tra questi vi furono Rivers Cuomo dei Weezer, Page Hamilton degli Helmet, Al Jourgensen dei Ministry e Brian Welch dei Korn. Quest'ultimo scrisse in parte il testo di \"Build a Bridge\" e vi suon\u00f2 la chitarra, mentre gli altri non furono chiamati.\nPer motivi ancora ignoti, i finalisti di \"Put Your Guitar Where Your Mouth Is\" furono scartati a favore di Mike Smith. Inoltre la band accorci\u00f2 il proprio logo in limpbizkit, primo dei loro temporanei cambiamenti di stile.\nIn estate partirono per il Summer Sanitarium Tour 2003, insieme a Metallica, Linkin Park, Mudvayne e Deftones.\nPrima dell'uscita del nuovo album, avevano gi\u00e0 scritto canzoni nuove. Con Mike Smith alla chitarra, il gruppo decise di tornare in studio per registrare altri brani. Dopo vari rinvii e cambi di titolo, il 23 settembre 2003 usc\u00ec \"Results May Vary\", con Smith e il bassista Rivers a dividersi la chitarra. Il disco ebbe un medio successo, vendendo 5.000.000 di copie nel mondo. Negli USA fu premiato con un disco di platino e rimase in classifica per quattro settimane. Molte canzoni di \"Results May Vary\" erano ballate oppure non avevano parti rappate, cosa non molto apprezzata n\u00e9 dai fan n\u00e9 dai critici. I giudizi furono per\u00f2 anche altalenanti, positivi da Rolling Stone e negativi da Playlouder. \"Yahoo! Launch\" lo etichett\u00f2 come 'uno sguardo atterrito nella cultura vuota del XXI secolo', ed \"All Music Guide\" lo accus\u00f2 di 'completa mancanza di forma e direzione sonora'. Il singolo di lancio fu \"Eat You Alive\", che arriv\u00f2 al 20\u00ba posto in classifica accompagnato da un video con gli attori Thora Birch e Bill Paxton. Il singolo \"Behind Blue Eyes\", cover di un celebre brano degli Who, ebbe successo moderato in radio con un video al quale partecip\u00f2 anche Halle Berry e venne utilizzato come colonna sonora nel film Gothika. \"Build a Bridge\" fu il brano di entrata per il programma tv \"Survivor Series\" pay-per-view nel novembre del 2003, ma a causa dell'abbandono di Smith non usc\u00ec ufficialmente come singolo. La canzone \"Almost Over\", anche se non pubblicata come singolo, arriv\u00f2 al 40\u00ba posto delle classifiche rock. Allo stesso periodo risalgono anche gli inediti \"Just Drop Dead\", \"Armpit\", \"Let It Go\" e \"Shot\", e la reinterpretazione di \"Welcome Home (Sanitarium)\" dei Metallica (suonata durante l'edizione di MTV Icon a loro dedicata).\nDurante un concerto a Milano nel 2004 reinterpretarono dal vivo \"You Know You're Right\" dei Nirvana, in memoria del decennale della scomparsa di Kurt Cobain.\n\"The Unquestionable Truth (Part 1)\" e \"Greatest Hitz\" (2004-2005).\nNel luglio del 2004 iniziarono a girare varie voci, sul ritorno nel gruppo di Wes Borland, poi confermate. L'8 luglio un fan site rilasci\u00f2 una dichiarazione ufficiale secondo cui Borland stava con i Limp Bizkit a registrare materiale nuovo, a Londra. Sul loro sito ufficiale apparvero anche delle foto che mostravano i cinque di nuovo insieme al lavoro, e fu disponibile anche un video in studio in cui eseguivano \"The Truth\". Durst disse del ritorno di Borland:\nA quel punto ripresero anche la loro denominazione originale.\nDue mesi prima della pubblicazione di \"The Unquestionable Truth (Part 1)\", un video porno artigianale con Fred Durst fu diffuso illegalmente su Internet. Il gruppo dei T Mobile Terrorist si dichiar\u00f2 responsabile della vicenda, ma poi Durst disse ad MTV che era stato notato da \"un uomo passato a riparare il suo computer\", che poi copi\u00f2 il video e lo diffuse in rete. Un'azienda chiese al cantante se voleva vendere ufficialmente il film, ma poi Durst si rifiut\u00f2 ed intraprese un'azione legale contro l'hacker.\nIl gruppo torn\u00f2 in studio con Ross Robinson, che gli aveva gi\u00e0 prodotto \"Three Dollar Bill, Yall$\". Insieme realizzarono \"The Unquestionable Truth (Part 1)\". Il batterista John Otto contribu\u00ec ad una sola traccia per motivi personali, mentre al resto lavor\u00f2 Sammy Siegler.\n\"The Unquestionable Truth (Part 1)\" fu pubblicato il 3 maggio 2005 senza effettuare alcun tipo di pubblicit\u00e0. Proprio per questo il disco vendette poco pi\u00f9 di 1.000.000 di copie, ed arriv\u00f2 al numero 24 di Billboard. La RIAA non lo certific\u00f2 n\u00e9 come disco d'oro n\u00e9 di platino. Ha anche ricevuto critiche mediocri, ed alcuni accusavano Durst di imitare Zack de la Rocha, cantante e rapper dei Rage Against the Machine.\nL'8 novembre 2005 usc\u00ec \"Greatest Hitz\". La raccolta conteneva i singoli pi\u00f9 noti del gruppo floridiano, dai primi 4 album; vi era anche un DVD, in cui c'erano i video per quasi tutti i loro brani pi\u00f9 noti. L'album ebbe un'elevata promozione da parte della loro etichetta, anche se a pi\u00f9 riprese Durst ha sostenuto che non aveva alcuna voglia di pubblicare un greatest hits. La raccolta arriv\u00f2 47\u00aa in classifica, vendendo pi\u00f9 di 2.000.000 di copie; nella sua lista tracce c'erano anche \"Why\" e \"Lean On Me\", scartate da \"Results May Vary\" a favore di canzoni pi\u00f9 abrasive, e un medley tra \"Bittersweet Symphony\" dei Verve ed \"Home Sweet Home\" dei M\u00f6tley Cr\u00fce, che come singolo non ebbe molto successo.\nIl dissidio tra Wes Borland e il gruppo (2006-2008).\nWes Borland aveva parlato numerose volte dei Limp Bizkit, anche in un'intervista ad MTV nel marzo del 2006: l\u00ec annunci\u00f2 che il gruppo era in 'silenzio prolungato'. In altre occasioni aveva dato la falsa notizia del loro scioglimento e che non avrebbero pubblicato \"The Unquestionable Truth (Part 2)\". A sorpresa Durst e il resto della band smentirono pesantemente le dichiarazioni di Borland, iniziando guerre verbali sul futuro del gruppo floridiano. Il cantante assicur\u00f2 alla stampa che \"The Unquestionable Truth Part 2\" sarebbe uscito e che i Bizkit avrebbero promosso l'album con un altro tour, ma con canzoni non tutte suonate insieme al loro ex chitarrista.\nDurante il periodo seguente, cio\u00e8 tra il 2006 e il 2009, tutti i componenti della band si sono dedicati a progetti personali.\nFred Durst \u00e8 diventato regista, coronando cos\u00ec il sogno della sua vita, dirigendo due film intitolati \"The Education of Charlie Banks\" (vincitore del Tribeca Film Festival) e \"The Longshot\" (con Ice Cube).\nDJ Lethal con gli ex House of Pain ha creato un nuovo progetto hip hop, chiamato La Coka Nostra.\nJohn Otto insieme a degli amici e musicisti ha fondato gli Stereochemix e ha anche collaborato al progetto solista di Scooter Ward (cantante dei Cold), intitolato The Killer and the Star.\nSam Rivers ha continuato la sua attivit\u00e0 di produttore nella citt\u00e0 di Jacksonville, partecipando a qualche live dei Burn Season.\nWes Borland invece ha potuto creare il gruppo dei suoi sogni, dandogli il nome di Black Light Burns, un progetto industrial rock/metal che lo vede come unico membro fisso della band.\nAll'inizio del 2008 si \u00e8 iniziato a parlare di un possibile ritorno di Wes Borland nei Limp Bizkit, smentito seccamente dal diretto interessato, salvo poi smentire quelle dichiarazioni annunciando il ritorno ufficiale nel gruppo.\n\"Gold Cobra\" (2009-2012).\nIl 31 marzo del 2008 esce il secondo DVD dei Limp Bizkit, intitolato \"Rock im Park 2001\", il loro primo DVD live, dove si esibiscono in uno dei loro pi\u00f9 famosi concerti, quello del Rock im Park in Germania del 2001.\nIl 12 febbraio 2009 i Limp Bizkit hanno annunciato il proprio ritorno con la formazione originale, Wes Borland compreso, a grande sorpresa. La band ha cos\u00ec annunciato che uscir\u00e0 un nuovo album con un nuovo tour, a partire dalle tappe in Europa (Rock Am Ring) nel periodo estivo. I Limp Bizkit sono stati in Italia a giugno in occasione del Rock In Idrho.\nIl 27 ottobre 2009 Fred Durst ha aggiornato i fan sulla realizzazione del nuovo album, definendolo \"il nostro album che creer\u00e0 pi\u00f9 dipendenza\" e premettendo un nuovo tour mondiale.\nIl 30 novembre 2009 il gruppo annunci\u00f2 il titolo del prossimo album \"Gold Cobra\", che all'inizio doveva essere pubblicato nell'estate del 2010, il cantante Fred Durst ha affermato su Twitter che l'album doveva essere pubblicato ufficialmente il 7 giugno 2011; il disco \u00e8 stato successivamente pubblicato il 28 giugno. L'album ottenne per\u00f2 scarso successo, ma anche critiche miste.\nIl 24 febbraio 2012 i Limp Bizkit hanno firmato un nuovo contratto con la Cash Money Records, casa discografica hip hop che ha come nomi importanti quello di Busta Rhymes, Lil' Wayne e T-Pain. Nel maggio del 2012 DJ Lethal viene licenziato dal gruppo per gravi divergenze col resto della formazione, per poi riunirsi ai Limp Bizkit nell'ottobre dello stesso anno dopo aver chiesto pubblicamente le sue scuse nell'ottobre 2012. Tuttavia viene nuovamente licenziato poche settimane pi\u00f9 tardi.\n\"Stampede of the Disco Elephants\" e \"Still Sucks\" (2013-presente).\nNel 2013 viene annunciato che il gruppo \u00e8 al lavoro al suo settimo album in studio, intitolato \"Stampede of the Disco Elephants\", con il produttore Ross Robinson, gi\u00e0 produttore del loro album di debutto e di \"The Unquestionable Truth (Part 1)\". Il disco verr\u00e0 pubblicato sotto la Cash Money Records, con cui la band ha firmato nel 2012 dopo la rottura con la Interscope.\nIl 24 marzo viene pubblicato il singolo \"Ready to Go\", realizzato in collaborazione con Lil Wayne. Nell'aprile 2013 i Limp Bizkit annunciano un piccolo tour nordamericano ed europeo di 34 date. L'11 dicembre \u00e8 stato pubblicato il video di un altro brano inedito, \"Lightz\", mentre nel mese di agosto 2014 \u00e8 stato pubblicato per il download digitale il singolo \"Endless Slaughter\".\nIl 17 marzo 2018 DJ Lethal ritorna sul palco col gruppo durante un concerto in Nuova Zelanda.\nNel giugno del 2021 Borland ha confermato la lavorazione del nuovo album in studio, ma ha citato anche le difficolt\u00e0 incontrate in fase di registrazione, che ne hanno impedito la pubblicazione pi\u00f9 volte.\nIl 29 ottobre, sulla loro pagina Instagram, i Limp Bizkit annunciano il nuovo album \"Still Sucks\", con data di pubblicazione il 31 ottobre 2021.\nStile musicale.\nLa musica dei Limp Bizkit \u00e8 ritenuta nu metal e rap metal, anche se pi\u00f9 volte il cantante ha detto di voler sperimentare molti stili sonori differenti.\nLe parti vocali rap sono presenti in quasi tutti i loro album, esclusa gran parte delle tracce di \"Results May Vary\". I testi sono scritti quasi tutti da Fred Durst e parlano, in genere, delle difficolt\u00e0 incontrate dal cantante nel proprio tentativo di affermazione, sia personale che musicale.\nIl gruppo cita come propri ispiratori Red Hot Chili Peppers, Jane's Addiction, Guns N' Roses, Run DMC, Metallica, Rage Against the Machine, Suicidal Tendencies, Tool, Faith No More, Living Colour, Primus, Nirvana, Beastie Boys, Mr. Bungle e Korn."}
{"id": "73461", "revid": "120927502", "url": "https://it.wikipedia.org/wiki?curid=73461", "title": "Ebraismo riformato", "text": "L'Ebraismo Riformista o Ebraismo Liberale o Ebraismo Progressista \u00e8 una forma di Ebraismo che ha avuto origine nel XIX secolo in Germania, diffusosi successivamente negli Stati Uniti d'America. Esso cerca di ridurre e relativizzare l'imponente complesso delle 613 Mitzvot della Torah, che separano di fatto il popolo di Israele dal resto del mondo.\nI principi dell'Ebraismo Riformista.\nL'Ebraismo Riformista \u00e8 un Ebraismo vivente. Si tratta di una filosofia religiosa radicata in quasi quattro millenni di tradizione ebraica (se si accettano le cronologie pi\u00f9 \"alte\"), mentre \u00e8 attivamente impegnata con il pensiero e la vita moderna. Si tratta di una fede viva in continua evoluzione per gli ebrei di oggi e di domani. L'Ebraismo Riformista \u00e8 una forma autentica e moderna dell'Ebraismo, e si basa sull'impegno profondo e significativo con testi ebraici, valori, cultura e storia. \u00c8 un movimento impegnato attivamente nella vita comunitaria, nello studio, nella spiritualit\u00e0 e nella socialit\u00e0. \"L'Ebraismo Riformato si fonda sul concetto della libert\u00e0 personale e di responsabilit\u00e0 collettiva che ci unisce come popolo Ebraico ai membri dell'umanit\u00e0\". \nL'Ebraismo Riformista si ispira anche ai Profeti Biblici, nel ribadire i valori universali e la giustizia, che dovrebbero guidare tutti i comportamenti etici.\nNel corso della storia, gli ebrei sono rimasti saldamente radicati nella loro tradizione. Tuttavia, fin dai suoi primi giorni, l'Ebraismo Riformato ha affermato che un Ebraismo congelato nel tempo diventa un cimelio. Invece l'Ebraismo \u00e8 una fonte vivente e il grande contributo dell'Ebraismo Riformista \u00e8 l'aver permesso al popolo ebraico di introdurre elementi innovativi, pur conservando la tradizione, di abbracciare la diversit\u00e0 pur affermando la propria comunanza, di affermare le credenze senza rifiutare coloro che dubitano, e di facilitare la fede nei testi sacri senza rinunciare allo studio critico.\nL'Ebraismo Riformista afferma i principi centrali dell'Ebraismo: Dio, Torah, Israele, anche se riconosce la differenza di pratiche e credenze nel mondo ebraico. L'Ebraismo Riformato crede che tutti gli esseri umani siano creati a immagine di Dio, e che gli uomini e donne siano i compagni di Dio nel migliorare il mondo. Questo processo, chiamato \"Tikkum Olam\" (riparazione del mondo), \u00e8 un segno distintivo - missione dell'ebraismo Riformato di sforzo per portare la pace, la libert\u00e0 e la giustizia a tutte le persone. Questo \"tikkun\" interessa quattro livelli: il personale/ inter-personale, la comunanza, e la globalit\u00e0 del mondo ebraico.\nGli Ebrei Progressisti accettano la Torah come fondamento della vita ebraica che contiene la rivelazione continua di Dio per il popolo di Israele. La Torah \u00e8 la prova del rapporto continuo del popolo ebraico con Dio. La Torah \u00e8 vista come ispirata da Dio, un documento vivo che permette agli israeliti di affrontare le sfide nella vita quotidiana.\nAlcuni principi basilari.\nL'Ebraismo Riformista non crede nell'arrivo di un messia umano che riunisca letteralmente gli ebrei nella Terra d'Israele e causi la risurrezione fisica dei morti. Gli ebrei riformati invece si concentrano su un'et\u00e0 futura - il Mondo a venire - nel quale si realizzi un mondo perfezionato di giustizia e di misericordia.\nOrigini.\nL'Ebraismo riformista \u00e8 una forma di Ebraismo che ha avuto origine nel XIX secolo in Germania e si \u00e8 ben presto diffuso negli Stati Uniti d'America. Esso cerca di ridurre e relativizzare l'imponente complesso delle 613 Mitzvot della Torah, che separano di fatto il popolo di Israele dal resto del mondo. Naturalmente, grandi modifiche sono subentrate nel pensiero filosofico e religioso ebraico a seguito della fondazione, nel 1948, dello Stato di Israele. Il retroscena della nascita dell'Ebraismo riformista si deve al movimento del 1700 detto \"haskala\", il cui maggiore esponente fu Moses Mendelssohn. Successivamente al tempo della Rivoluzione francese, quando finalmente gli ebrei furono riconosciuti come cittadini a tutti gli effetti, i ghetti furono abbandonati e gli ebrei si assimilarono alla societ\u00e0 in cultura e lingua. I due rabbini alla guida delle Riforma furono il radicale Samuel Holdheim e il moderato Abraham Geiger. I caratteri di questa riforma tedesca comportarono innovazioni radicali in Europa:\nDopo il 1935 il movimento della Riforma recuper\u00f2 aspetti pi\u00f9 tradizionali, che all'inizio erano stati rigettati dalla Riforma europea. Oggi L'Ebraismo progressivo si distingue per il principio di sviluppo e sottolinea l'eredit\u00e0 profetica e l'aspetto universale della fede. Il suo sforzo costante \u00e8 quello di conciliare l'Ebraismo con la vita e per soddisfare i suoi principi eterni in uno stampo moderno, si pu\u00f2 dire che ha verificato l'osservazione di Abraham Geiger: \"l'Ebraismo si limita ad imporre il respiro liberatorio per diventare ringiovanito dall'interno\".\nLa Corte Suprema israeliana ha riconosciuto la legittimit\u00e0 delle conversioni eseguite nella diaspora dell'Ebraismo riformato, come anche quelle all'Ebraismo conservativo, per ottenere il riconoscimento dello status di ebreo, per poter fare Aliyah. L'Ebraismo Riformato ha dato origini a ulteriori movimenti tra cui, l'Ebraismo conservativo, l'Ebraismo ricostruzionista e l'Ebraismo laico umanista.\nEbraismo Riformista negli Stati Uniti d'America.\nReform Judaism un'organizzazione numerosa affiliate alla World Union for Progressive Judaism. Dell'organizzazione fa parte la Union for Reform Judaism, la Central Conference of American Rabbis, e l'Hebrew Union College - Jewish Institute of Religion.\nEbraismo Riformista nel Regno Unito.\nRiform Judaism UK e www.liberaljudaism.org sono le due organizzazioni del Regno Unito. The Movement of Reform Judaism \u00e8 la prima organizzazione storica e pi\u00f9 tradizionale di Liberal Judaism. Mentre la Liberal Judaism \u00e8 considerata la sorella della riforma americana. La Riform Judaism era conosciuta fino a poco tempo come \"Sinagoghe di riforma della Gran Bretagna\". Tutte le sinagoghe sono autonome e finanziate dai loro membri, i quali assumono anche il loro rabbino locale. Tutti i rabbini di queste congregazioni sono membri della \"Assemblea dei Rabbini\", che pubblica i libri di preghiera (siddur) e mantiene un \"Bet Din\" (lett. \"Casa della Religione\") che si trova presso il Centro di Sternberg a Londra. Le decisioni del Bet Din della riforma sono riconosciute valide in tutto il mondo da movimenti di riforma e liberale.\nGli Ebrei Progressisti nel Regno Unito hanno una grande variet\u00e0 di tradizioni e pratiche, ma sono accomunate da:\nEbraismo Progressista in Israele.\nDopo un tentativo fallito nel 1930 per avviare un movimento progressivo israeliano, la World Union for Progressive Judaism ha provato di nuovo nel 1970 e ha creato il movimento oggi conosciuto come il IRAC. Poich\u00e9 i primi rabbini nel 1970 sono stati formati negli Stati Uniti, la stampa israeliana e pubblico spesso si riferiscono al Movimento progressista israeliano come \"Riforma\". Un altro organo importante \u00e8 l'www.irac.org con l'obiettivo di promuovere il pluralismo nella societ\u00e0 israeliana e difendere le libert\u00e0 di coscienza, la fede e la religione. Oggi l'IRAC \u00e8 la preminente organizzazione civile e dei diritti umani in Israele. Si concentra sulle questioni della religione e stato, ed \u00e8 la principale organizzazione ebraica che sostiene che una democrazia inclusiva, attraverso la legislazione, le politiche pubbliche e il sostegno per promuovere l'uguaglianza civica.\nEbraismo Progressista in Italia.\nIn Italia il mondo Ebraico Progressista \u00e8 membro della WUPJ nella sezione europea della EUPJ\nNel 1999 il movimento Ebraico Progressista inizi\u00f2 a formarsi dopo la visita di una delegazione di rabbini riformisti a Papa Giovanni Paolo II. La delegazione fu guidata dal rabbino David Goldberg, della sinagoga Lev Chadash di Londra. Successivamente attorno a questo personaggio si riuniranno pi\u00f9 personalit\u00e0.\nMilano\nDopo una serie di conferenze guidate da Rav Goldberg e di Diana Pinto, nel 2000, a Milano avviene il primo servizio di \"Shabbat\" riformista, celebrato dal rabbino David Goldberg e accompagnato da Cathy Heller Jones, direttrice del coro della sua sinagoga. Successivamente nasce Lev Chadash affiliata alla \"World Union for Progressive Judaism\", nel marzo 2001, si separa da Keshet, che rimane a rappresentare l'ebraismo laico e umanistico, operativo con la loro rivista.\nNel 2002 nasce sempre a Milano Beth Shalom, anche questa sinagoga \u00e8 affiliata alla \"World Union for Progressive Judaism\".\nFirenze\nDal 2001 \u00e8 attiva a Firenze Shir Hadash la seconda congregazione riformista in Italia. Shir Hadash \u00e8 una congregazione progressista ed egualitaria, che assicura servizi rabbinici di tipo istituzionale e regolari uffici religiosi per lo \"shabbat\" e le feste che scandiscono l'anno ebraico. Shir Hadash \u00e8 affiliata alla WUPJ.\nRoma\nBeth Hillel Roma \u00e8 una comunit\u00e0 ebraica affiliata all\u2019Unione Mondiale per l\u2019Ebraismo Progressivo (WUPJ) e all\u2019Unione Europea per l\u2019ebraismo progressivo (EUPJ). Beth Hillel nasce nel 2014 grazie all\u2019impegno e la volont\u00e0 di un gruppo di ebrei (iscritti e non iscritti alla tradizionale Comunit\u00e0 Ebraica di Roma). La decisione di chiamare la nostra congregazione \u201cBeth Hillel\u201d (la Casa di Hillel) \u00e8 voluta perch\u00e9 facciamo riferimento non solo agli insegnamenti ma anche all\u2019atteggiamento aperto e non conservatore del grande Maestro della Mishna Hillel il Vecchio, vissuto a Gerusalemme oltre 2000 anni fa. \nLa comunit\u00e0 ebraica Beth Hillel cura e garantisce gli eventi relativi alla Vita Comunitaria, Religiosa e Culturale dei propri membri.\nDal punto di vista strutturale Beth Hillel si divide in sezioni:\nI corsi attivi sono:\nRabbino Joel Oseran"}
{"id": "73463", "revid": "1921867", "url": "https://it.wikipedia.org/wiki?curid=73463", "title": "Korn", "text": "I Korn (spesso reso graficamente come Ko\u042fn) sono un gruppo musicale nu metal statunitense formatosi a Bakersfield nel 1993.\nInsieme ai Deftones sono considerati gli iniziatori del genere nu metal e sono stati anche tra i primi a ottenere successo. Hanno venduto pi\u00f9 di 30 milioni di dischi, di cui 17 milioni soltanto negli Stati Uniti d'America.\nStoria del gruppo.\nI primi anni, \"Korn\" (1989-1995).\nJames Shaffer, Reginald Arvizu e David Silveria cominciarono la loro carriera musicale alla fine degli anni ottanta, militando con il cantante Richard Morrill nel gruppo L.A.P.D., mentre Brian Welch suon\u00f2 con loro solo durante alcuni concerti. Questo acronimo - che in inglese americano viene utilizzato per indicare il Los Angeles Police Department - stava dapprima per \"Love and Peace Dude\", e venne successivamente modificato in \"Laughing as People Die\". Per la Triple X Records la band registr\u00f2 un EP omonimo e l'album \"Who's Laughing Now\", nel biennio 1990-1991. Organizzarono anche dei concerti e riscossero un certo consenso da fan e critici.\nIn seguito Morrill abbandon\u00f2 i L.A.P.D. per problemi di salute. All'epoca Silveria fu anche scelto per passare agli Infectious Grooves di Mike Muir, ma decise di rimanere nel gruppo. Nel 1994 i quattro incontrarono Jonathan Davis, cantante dei SexArt, al John Bryan's Bar. Furono Shaffer e Welch, mentre bevevano, a decidere che Davis doveva essere il loro nuovo cantante. Inizialmente il cantante rifiut\u00f2 di passare alle loro audizioni, ma poi cambi\u00f2 idea su consiglio di un amico indovino. Ad Huntington Beach cominciarono le sessioni con Davis, con il quale fu realizzato il brano \"Alive\" (un video della prova apparve successivamente nel VHS \"Who Then Now?\", pubblicato nel 1997 dalla Epic Music Video). In seguito al suo arrivo, i L.A.P.D. decisero di modificare il proprio nome: uno dei componenti sugger\u00ec \"Corn\" ma la risposta non fu favorevole; pertanto Shaffer ebbe l'idea di scrivere tale nome mediante una \"K\" al posto della \"C\" iniziale e di rovesciare la \"R\", cos\u00ec il risultato sarebbe stato \"Ko\u042fn\". Il logo fu realizzato da Davis.\nNel 1993 pubblicarono il demo \"Neidermeyer's Mind\", che conteneva \"Predictable\", \"Blind\", \"Daddy\" (successivamente rimasterizzate e incluse nel primo album) ed \"Alive\". Di quest'ultima impiegano una parte del riff contenuto nel brano \"Need To\"; \"Alive\" venne comunque rifatta ed inclusa nell'album \"Take a Look in the Mirror\" (2003). Un anno dopo pubblicarono il loro primo album, \"Korn\", spesso considerato il primo album nu metal in ordine cronologico. Fu prodotto da Ross Robinson, per conto della Epic Records. Dall'album furono estratti come singoli \"Shoots and Ladders\" (che fu anche nominato ai Grammy Award come Best Metal Performance), \"Clown\" e \"Blind\".\nPer promuovere il disco, i Korn cominciarono un lungo tour, durato circa un anno e mezzo. Anche se i loro primi singoli non ebbero una diffusa trasmissione nelle radio o sulle TV musicali, il gruppo poteva contare su performance dal vivo che attirarono in poco tempo numerosi fan.\nTra il marzo e l'aprile del 1995, fecero da gruppo di supporto per Danzig e Marilyn Manson, e a met\u00e0 dello stesso anno anche per i 311. Dopo alcuni concerti in Europa, ad agosto si esibirono negli Stati Uniti al fianco di Megadeth, Fear Factory e Flotsam and Jetsam. In autunno affiancarono anche KMFDM e God Lives Under Water. Seguirono altri concerti con Ozzy Osbourne, Deftones, Sugar Ray e Cradle of Thorns. All'inizio del 1996 affiancarono di nuovo Osbourne, e poco dopo Cradle of Thorns e Dimestore Hoods. Infine tornarono in studio per registrare il secondo album.\n\"Life Is Peachy\", Elementree Records (1996-1997).\nNell'ottobre del 1996 usc\u00ec \"Life Is Peachy\", che si classific\u00f2 immediatamente al terzo posto di Billboard nonostante la ridotta pubblicit\u00e0 ricevuta dalle radio, TV e stampa. Ottenne una nomina ai Grammy come Best Metal Performance, per \"No Place to Hide\". L'album vendette tre milioni di copie, e negli USA fu premiato con due dischi di platino. I Korn pubblicizzarono personalmente l'album, appoggiando in tour i Metallica.\nLa pubblicazione di \"Life Is Peachy\" fu accompagnata dalla prima promozione del gruppo via Internet, cosa prima mai fatta da alcun musicista. I Korn eseguirono in rete canzoni dal nuovo album, e ricevettero sul loro sito ufficiale chiamate dai fan che li guardavano dai loro computer. All'evento si associ\u00f2 anche Adam Carolla, gi\u00e0 conduttore del programma TV \"The Man Show\". Le performance del gruppo su Internet permisero a Davis e compagni di consolidare il loro successo, basandolo proprio sulla promozione telematica.\nAlla fine del 1997 i Korn fondarono la Elementree Records. I primi a firmare per la nuova etichetta furono gli Orgy (che gi\u00e0 affiancavano Davis nei Sexart). Gli Orgy pubblicarono per la Elementree \"Candyass\", premiato con un disco di platino. Nelle file della nuova casa discografica arrivarono anche i Videodrone, i Deadsy ed il rapper Marz.\n\"Follow the Leader\" e il \"Family Values Tour\" (1998-1999).\nPrima dell'uscita del terzo album i Korn sostennero per una settimana un'apparizione su KornTV, show mandato in onda esclusivamente su Internet che li mostrava nel dietro le quinte della produzione. Il programma ebbe tra i propri ospiti l'attore porno Ron Jeremy, i Limp Bizkit e i 311. I fan ebbero anche l'opportunit\u00e0 di contattarli e di porre loro alcune domande. Il 18 agosto 1998 fu pubblicato \"Follow the Leader\", a cui collaborarono anche Ice Cube, Tre Hardson dei Pharcyde e Fred Durst dei Limp Bizkit.\nI Korn lanciarono il Family Values Tour, che parodiava le campagne elettorali (a Phoenix, dal 17 agosto al 1\u00ba settembre) per la promozione della loro ultima pubblicazione. Nello stesso periodo annunciarono a molti fan l'arrivo imminente della seconda tappa del \"Family Values\" per tutta l'America del Nord, oltre a conferenze per spettatori organizzate in ogni citt\u00e0 toccata dal concerto. Fu proposto anche ai Deftones di partecipare al tour, tuttavia questi rifiutarono. I Korn si recarono in aereo verso vari negozi di dischi, a Riverside, Mt. View, Sacramento, Seattle, Minneapolis, Chicago, Detroit, Philadelphia, Boston, New York, Toronto, Atlanta e Dallas. Parlarono direttamente con i loro giovani fan, risposero alle loro domande e firmarono autografi. Jim Rose fu ospitato per l'intero tour \"elettorale\", ma si unirono anche Ice Cube e Todd McFarlane. L'album debutt\u00f2 al primo posto in classifica negli USA e in Canada, e fu trainato in primo luogo dai singoli \"Got the Life\" e \"Freak on a Leash\". Raggiunse il primo posto anche in Nuova Zelanda ed Australia, al quarto in Finlandia, al quinto in Francia, Gran Bretagna e Norvegia, all'ottavo in Giappone, al decimo nei Paesi Bassi e al dodicesimo in Germania. Inoltre registr\u00f2 il debutto con maggior successo sulla classifica europea Music &amp; Media (sesto posto). Per il video di \"Freak on a Leash\" fu chiamato a collaborare Todd McFarlane, creatore del fumetto Spawn ed ex disegnatore delle avventure di Spider-Man, mentre Greg Capullo, altro disegnatore di Spawn, disegn\u00f2 la copertina dell'album. Il video vinse un Grammy come miglior video in formato ridotto, e ad MTV ottenne sette nomine: Video dell'Anno, Video d'Esordio (quello con cui sono stati introdotti al grande pubblico), Miglior Regia, Migliori Effetti Speciali, Miglior Direzione Artistica, Miglior Cinematografia e Migliore Scelta dello Spettatore. Alla fine vinse due premi agli MTV Video Music Awards, come Miglior Video Rock e Miglior Montaggio.\n\"Follow the Leader\" \u00e8 l'album di maggiore successo commerciale dei Korn, forte di dieci milioni di copie vendute e premiato dalla RIAA con cinque dischi di platino.\nNello stesso anno di pubblicazione del disco il gruppo organizz\u00f2 il \"Family Values Tour\", a cui parteciparono Incubus, Orgy, Limp Bizkit, Rammstein ed Ice Cube. Il tour ebbe molto successo, e dalla sua edizione del 1998 furono estratti un CD ed un DVD, premiati rispettivamente con dischi d'oro e di platino.\nDal 1999 al 2000 a guidare il tour furono i Limp Bizkit, affiancati da Primus, Staind, The Crystal Method, Method Man, Redman e Filter. I System of a Down furono cacciati dai concerti da Fred Durst, dopo che quest'ultimo non era riuscito a scritturare i Taproot. I Korn apparvero in quel tour solo in alcune tappe, in cui eseguirono \"Falling Away from Me\".\nIl 23 luglio 1999 il gruppo si esib\u00ec a Woodstock 1999, davanti a 250.000 spettatori.\n\"Issues\" (1999-2000).\nNel novembre del 1999 usc\u00ec \"Issues\", prodotto da Brendan O'Brien. Le sue quattro copertine furono disegnate dai fans vincitori di un concorso promosso dal gruppo. L'album arriv\u00f2 al primo posto di Billboard e fu certificato dalla RIAA con tre dischi di platino, consolidando il successo intrapreso con \"Follow the Leader\". Si caratterizz\u00f2 per gli stili differenti rispetto ai primi lavori, con contaminazioni elettroniche e un parziale allontanamento dal rap metal. La realizzazione del video di \"Falling Away from Me\", primo singolo estratto dall'album, fu affidata a Fred Durst.\nMusicalmente presenta lievi contaminazioni elettroniche ed etniche, senza discostarsi dalla durezza degli esordi. Per promuovere \"Issues\" la band ne esegu\u00ec dal vivo tutti i brani all'Apollo Theater di New York, ed il concerto ebbe anche un'estesa trasmissione radiofonica. I Korn furono i secondi in ordine di tempo ad esibirsi all'Apollo Theatre, dopo Buddy Holly a fine anni cinquanta. All'evento collaborarono anche altri cantanti e la banda della polizia di New York, che suonarono e cantarono le controparti melodiche usate sull'album.\nNello stesso anno i Korn apparvero in un episodio di \"South Park\" intitolato \"Korn's Groovy Pirate Ghost Mystery\", in cui fu anche usata come base la canzone \"Falling Away from Me\". In seguito usc\u00ec come singolo \"Make Me Bad\", nel cui videoclip apparirono gli attori Udo Kier e Brigitte Nielsen.\nNel 2000 Jonathan Davis affid\u00f2 allo svizzero H.R. Giger il compito di disegnare la sua nuova asta per microfono.\n\"Untouchables\" (2002-2003).\nL'11 giugno 2002 i Korn pubblicarono \"Untouchables\". La sua pubblicazione fu preceduta un giorno prima da un'apparizione all'Hammerstein Ballroom di New York, in trasmissione TV digitale. L'album si caratterizzava per influenze tratte dal rock gotico e, per la prima volta per la band, per l'uso di sintetizzatori, strumenti ad arco ed effetti speciali. Ci\u00f2 fu particolarmente evidente nei brani \"Alone I Break\", \"Hating\" ed \"Hollow Life\". Il disco fu molto apprezzato sia dai fan che dai critici, ma le sue vendite furono modeste. I Korn accusarono i pirati di Internet di questo calo di successo commerciale\u00a0\u2013 una versione non missata dell'album era stata gi\u00e0 diffusa in rete cinque mesi prima dell'uscita, dopo che degli hacker si erano infiltrati nel computer di Munky causando quindi gravi danni economici per la band.\nIl primo singolo estratto, \"Here to Stay\", nel 2003 vinse un Grammy Award alla miglior interpretazione metal. \"Untouchables\" fu certificato come disco di platino dalla RIAA. I video musicali dei primi due singoli estratti furono diretti da Albert ed Allen Hughes (anche registi del film \"La vera storia di Jack lo squartatore - From Hell\"). Il clip per \"Here to Stay\" fu nominato agli MTV Video Music Awards come miglior video rock, e vinse a MuchMusic un premio come miglior video internazionale da un gruppo. Il video per \"Alone I Break\" fu diretto da Sean Dack, vincitore di un concorso indetto da MTV.\nAll'inizio del 2003 usc\u00ec il singolo \"Did My Time\", gi\u00e0 presente nella colonna sonora di \"Tomb Raider - La culla della vita\". Nel video appare anche Angelina Jolie. \"Did My Time\" entr\u00f2 poi della lista tracce del sesto album. Nel maggio 2003 hanno partecipato all'edizione di MTV Icon dedicata ai Metallica interpretando \"One\", brano successivamente incluso come traccia fantasma nell'album \"Take a Look in the Mirror\".\n\"Take a Look in the Mirror\" e \"Greatest Hits, Vol. 1\" (2003-2004).\nI Korn stessi produssero \"Take a Look in the Mirror\", uscito il 25 novembre 2003 e con sonorit\u00e0 dure e grezze come agli esordi. Dopo \"Did My Time\", dall'album furono estratti i singoli \"Right Now\", \"Everything I've Known\" e \"Y'All Want a Single\". \"Take a Look in the Mirror\" arriv\u00f2 al nono posto di Billboard.\nAd ottobre il gruppo pubblic\u00f2 \"Greatest Hits, Vol. 1\". Contiene alcuni dei loro primi singoli, un remix di \"Freak on a Leash\" e due cover: \"Word Up!\" dei Cameo ed \"Another Brick in the Wall\" dei Pink Floyd.\nL'abbandono di Head, \"See You on the Other Side\" (2005-2006).\nIl 22 febbraio 2005 Brian Welch annunci\u00f2 la uscita dai Korn, aggiungendo le seguenti parole: Le voci per cui scherzasse furono presto smentite; da allora divenne molto religioso e fu battezzato nel fiume Giordano, e parl\u00f2 apertamente di fede e conversione soprattutto sul suo sito ufficiale.\nWelch ha affermato di aver lasciato la band anche per altri due motivi, che non poteva sentire sua figlia che cantava i versi volgari del suo gruppo e che lui stava affrontando la propria dipendenza da crystal meth.\nPoco dopo l'abbandono di Head, il gruppo ha firmato per EMI e Virgin Records. La EMI gli ha fornito un contratto da 25 milioni di dollari, in cambio della condivisione dei profitti dai loro nuovi dischi, e da tour e merchandising. La casa discografica ha ricevuto in cambio una partecipazione del 30 per cento su licenze, biglietti ed altre fonti di profitto dei Korn.\nIl 6 dicembre 2005 pubblicarono per la EMI/Virgin \"See You on the Other Side\", che ha debuttato al numero tre di Billboard. Il primo singolo \"Twisted Transistor\" \u00e8 stato accompagnato da un video diretto da Dave Meyers, in cui gli stessi Korn erano parodiati dai rapper Xzibit, Lil Jon, Snoop Dogg e David Banner. Anche grazie ai successi del suo video, il singolo stesso \u00e8 arrivato al terzo posto della classifica Billboard Mainstream Rock Songs. Il secondo singolo estratto, \"Coming Undone\", ha debuttato al quarto posto delle classifiche rock; anche il suo video, diretto da Little X, ha ricevuto un seguito notevole. L'album ha venduto pi\u00f9 di due milioni di copie, e negli USA \u00e8 stato premiato con un disco di platino. \u00c8 rimasto per 35 settimane nella Top 200 di Billboard.\nIl 13 gennaio 2006 i Korn hanno suonato all'Hollywood Forever Cemetery e lanciato il \"See You on the Other Side World Tour\". Vi hanno partecipato anche Axl Rose dei Guns N' Roses, Chester Bennington e Joe Hahn dei Linkin Park, e l'attrice Jessica Biel. La prima tappa del tour, con 10 Years e Mudvayne, \u00e8 iniziato il 24 febbraio 2006 a Bakersfield ed \u00e8 terminato il 4 aprile a Toronto. Il concerto \u00e8 stato seguito da molti fan ed il gruppo ha incassato 6.4 milioni di dollari.\nSi sono esibiti anche in Australia, insieme a 10 Years, Hatebreed e Disturbed. Il tour ha toccato Brisbane, Sydney e Melbourne a fine aprile, con un buon numero di spettatori.\nI Korn hanno anche annunciato la risurrezione del \"Family Values Tour\", tenutosi il 29 luglio 2006 a Nashville. Vi parteciparono anche Deftones, Stone Sour, Flyleaf, Dir En Grey, 10 Years, Bury Your Dead, Deadsy, Bullets and Octane e Walls of Jericho. Nello stesso periodo Jonathan Davis ha collaborato con il gruppo crunk Dem Franchize Boyz, compagni di etichetta alla Virgin. Insieme hanno creato un mash-up tra i singoli \"Coming Undone\" e \"Lean Wit It, Rock Wit It\". Il gruppo di Bakersfield ha anche lavorato a \"Wake Up\", dall'album di The Notorious B.I.G. \"\".\nNel 2006 \"Freak on a Leash\" \u00e8 stata inserita nella classifica VH1 delle 40 Migliori Canzoni Metal di Sempre, al numero 23. Nella classifica dei 100 Migliori Video di Sempre, stilata dalla rivista \"Kerrang!\", il video del celebre singolo dei Korn \u00e8 entrato al decimo posto.\nIl 5 maggio 2006 \u00e8 stato pubblicato per la Epic/Immortal (Sony) il disco \"Live &amp; Rare\", contenente tredici canzoni tra live e alcuni inediti. Tra questi vi sono diversi brani registrati al CBGB di New York, \"Earache My Eye\" (traccia nascosta di \"Follow the Leader\") e \"Proud\" (dalla colonna sonora del film \"So cosa hai fatto\").\nIl 6 maggio hanno vinto agli MTV Asia Video Music Awards un premio nella categoria Video Preferito con \"Twisted Transistor\", battendo i Green Day, Kanye West, My Chemical Romance e Franz Ferdinand. La band ha suonato dal vivo anche \"Twisted Transistor\" alla premiazione, davanti a 5.000 spettatori. Jonathan Davis ha anche presentato un premio per l'artista cinese Vicky Zhao.\nLa malattia di Davis, \"MTV Unplugged\".\nIl 12 giugno 2006 a Davis \u00e8 stata diagnosticata una lieve malattia sanguigna, la porpora trombocitopenica immune, che lo ha trattenuto in ospedale per una settimana. Per questo motivo non ha potuto partecipare al Download Festival di Donington (Gran Bretagna), mentre il resto della band si \u00e8 esibito con altri cantanti, tra cui M. Shadows (Avenged Sevenfold), Corey Taylor (Slipknot, Stone Sour), Dez Fafara (DevilDriver, Coal Chamber) e Matthew Heafy (Trivium). Di conseguenza, i Korn hanno dovuto annullare alcune date estive in Europa. Ci\u00f2 non ha per\u00f2 impedito ai quattro di sostenere il Family Values Tour, nello stesso anno.\nIl 30 luglio 2006 si \u00e8 scatenata una rissa violenta sulla platea del Family Values Tour, ad Atlanta, mentre stavano suonando i Deftones. Due giorni dopo \u00e8 morto uno degli spettatori, il trentenne Andy Richardson.\nIl 28 agosto, in un'intervista a Launch Radio Network, il gruppo ha annunciato che a settembre ripubblicher\u00e0 \"See You on the Other Side\" all'interno di \"Chopped, Screwed, Live and Unglued\". Il nuovo disco contiene anche tracce live, un DVD bonus ed otto brani remixati dal DJ della Swisha House Records Michael \"5000\" Watts. Il 14 novembre il sito albumvote.co.uk ha riportato che i Korn avrebbero pubblicato \"MTV Unplugged\", il 19 febbraio 2007 nel Regno Unito ed il 20 negli Stati Uniti. Il primo singolo estratto \u00e8 stata una versione dal vivo di \"Freak on a Leash\", realizzata insieme ad Amy Lee degli Evanescence. Da segnalare anche la presenza come ospite di Robert Smith dei The Cure che accompagna Davis nel brano \"Make Me Bad\", con all'interno parti del brano \"In Between Days\" del gruppo inglese.\nL'addio di Silveria, \"Untitled\" (2006-2007).\nA dicembre 2006 David Silveria annunci\u00f2 una pausa a tempo indeterminato, ufficializzando cos\u00ec la sua uscita dai Korn. Il 7 gennaio 2007 alcune voci rivelarono che il posto di Silveria sarebbe stato occupato da Terry Bozzio, amico di vecchia data dei Korn. Nello stesso anno, il gruppo pubblic\u00f2 l'ottavo album in studio \"Untitled\".\nIl 1\u00ba marzo 2007 il gruppo si \u00e8 esibito al \"The Tonight Show with Jay Leno\", suonando \"Throw Me Away\". Per la prima volta ha suonato con i Korn un nuovo turnista, il chitarrista Clint Lowery. Terry Bozzio viene presto sostituito da Joey Jordison, gi\u00e0 negli Slipknot. Nel novembre dello stesso anno \u00e8 partito un nuovo tour a cui hanno preso parte in qualit\u00e0 di turnisti il tastierista Zac Baird, il percussionista Michael Jochum ed il chitarrista Clint Lowery, quest'ultimo successivamente sostituito da Shane Gibson nelle ultime date a causa di problemi familiari.\nNel frattempo i Korn hanno firmato un accordo con la casa di videogiochi Ubisoft per pubblicizzare il gioco \"Haze\", commercializzato in Europa il 22 maggio 2008 e la cui colonna sonora \u00e8 stata interamente composta da loro. Per questo lavoro il gruppo ha anche realizzato l'omonimo singolo \"Haze\", uscito il 27 novembre 2007.\nNel corso del 2008 i Korn hanno intrapreso il \"Bitch We Have a Problem Tour 2008\" a cui ha preso parte anche il batterista Ray Luzier, inizialmente come turnista e successivamente come membro permanente.\n\"Korn III: Remember Who You Are\" (2009-2010).\nDurante il 2009 i Korn sono entrati in studio di registrazione per le lavorazioni al nono album in studio, la cui produzione \u00e8 stata affidata a Ross Robinson, con il quale il gruppo produsse \"Korn\" e \"Life Is Peachy\". Il 3 febbraio dello stesso anno hanno annunciato la propria presenza al Rock am Ring e al Download Festival, oltre a una apparizione in Svizzera al Greenfield Festival.\nIl 12 luglio 2010 \u00e8 stato pubblicato il singolo \"Oildale (Leave Me Alone)\", volto ad anticipare il nono album \"\", nel quale i Korn intraprendono un \"ritorno alle origini\" e il sound della band risulta come quello dei primi album.\n\"The Path of Totality\" (2011-2012).\nNell'aprile 2011 i Korn hanno pubblicato in anteprima mondiale attraverso \"Spin\" il singolo \"Get Up!\", realizzato insieme al DJ dubstep Skrillex. Esso si \u00e8 classificato all'ottava posizione della Bubbling Under Hot 100 vendendo circa 150.000 copie digitali negli Stati Uniti. Nello stesso periodo hanno realizzato il tema principale del videogioco survival horror \"\", il cui trailer \u00e8 stato diffuso a partire dal mese di settembre.\nIl 21 ottobre \u00e8 uscito il singolo \"Narcissistic Cannibal\", realizzato con Skrillex e Kill the Noise e che ha anticipato il decimo album in studio \"The Path of Totality\", pubblicato il 6 dicembre 2011. L'album vanta la partecipazione di numerosi esponenti della musica elettronica, come Noisia, Excision, Downlink, 12th Planet e il sopracitato Skrillex, e ha debuttato alla decima posizione nella classifica statunitense degli album con 55.000 copie vendute nella prima settimana. Un ulteriore singolo, \"Chaos Lives in Everything\", \u00e8 stato pubblicato il 24 febbraio 2012.\nDopo alcune apparizioni in vari festival, i Korn hanno promosso \"The Path of Totality\" attraverso il tour omonimo, la cui scaletta proposta si \u00e8 suddivisa in tre sezioni: l'esecuzione di brani dei primi due album (raramente proposti dal vivo), tra cui anche la b-side \"Proud\", inclusa originariamente nella colonna sonora del film \"So cosa hai fatto\" (1997); la seconda sezione consisteva nell'esecuzione della maggior parte dei brani di \"The Path of Totality\", mentre quella finale racchiudeva i brani di maggior successo del gruppo. Il concerto registrato all'Hollywood Palladium del 6 dicembre 2011 \u00e8 stato immortalato nell'album dal vivo e BD \"\", pubblicato dalla Shout! Factory il 4 settembre 2012.\nIl ritorno di Head, \"The Paradigm Shift\" (2012-2014).\nIl 6 maggio 2012 il chitarrista Brian Welch ha suonato con i Korn il brano \"Blind\" al Carolina Rebellion. Si tratta della prima volta che Welch si esibisce con il gruppo dalla sua dipartita avvenuta nel 2005.\nIl 18 luglio, durante un'intervista con \"Billboard\", Jonathan Davis ha rivelato che i Korn erano pronti per entrare negli studi di registrazione per realizzare l'undicesimo album in studio, il quale sarebbe stato pubblicato in maniera indipendente. Davis ha inoltre aggiunto che il prossimo album non avrebbe avuto alcuna influenza dubstep come l'album precedente. In una successiva intervista con il \"Phoenix New Times\", James \"Munky\" Shaffer ha affermato che l'album sarebbe stato pesante, con parti vocali e di chitarra molto aggressive; in aggiunta, il chitarrista ha affermato che avrebbe impiegato nuove tipologie di registrazione per dare maggior freschezza ai suoi riff.\nNel mese di gennaio 2013 \u00e8 stato annunciato che Brian Welch si sarebbe esibito con i Korn in alcuni festival, tra cui Rock on the Range, Rock am Ring e il Download Festival. Il batterista Ray Luzier ha annunciato pi\u00f9 tardi che Welch si sarebbe esibito con Korn per l'intero tour e che il disco sarebbe stato prodotto da Don Gilmore (produttore in precedenza dei Linkin Park, Lacuna Coil, Good Charlotte e Bullet for My Valentine).\nIl 12 febbraio 2013 la BK Entertainment Group ha confermato che i Korn hanno firmato un contratto con la Prospect Park Productions. Il 18 dello stesso mese i Korn hanno pubblicato una foto della formazione, la quale comprende anche Welch, rivelando quindi che il chitarrista \u00e8 ritornato in via definitiva nel gruppo. Lo stesso Welch ha confermato il suo rientro nei Korn nel mese di maggio.\nSuccessivamente, il bassista Reginald \"Fieldy\" Arvizu ha rivelato alcuni dettagli sull'album, spiegando che \u00ababbiamo fatto qualcosa che non abbiamo mai fatto prima. Normalmente, quando realizziamo un album dei Korn, realizziamo circa 12-13 canzoni [...] Questa volta abbiamo creato oltre venti canzoni, e selezioneremo il meglio di ci\u00f2 che abbiamo creato, senza tener conto del numero finale. Ne abbiamo cos\u00ec tante da scegliere, penso che sar\u00e0 un momento speciale questa volta\u00bb.\nIl 9 luglio i Korn rivelano il titolo dell'undicesimo album in studio, \"The Paradigm Shift\", e la relativa data di pubblicazione, originariamente fissata al 1\u00ba ottobre. Il 26 luglio viene rivelata anche la copertina, mentre il 10 agosto i Korn rivelano l'uscita del singolo \"Never Never\", pubblicato il 13 agosto 2013.\nWelch ha invece affermato che si tratta del suo album preferito dei Korn: \nIl 5 ottobre il gruppo ha riproposto per una sola giornata il \"Family Values Tour\", al quale hanno partecipato anche Stone Sour e Deftones.\n\"The Serenity of Suffering\" (2016-2018).\nIl 22 luglio 2016 i Korn hanno presentato il singolo \"Rotting in Vain\", accompagnato nello stesso giorno dal relativo videoclip. In concomitanza con la sua uscita, il gruppo ha annunciato anche il dodicesimo album in studio, intitolato \"The Serenity of Suffering\" e pubblicato il successivo 21 ottobre.\nAnticipato anche dai brani \"Insane\", \"A Different World\" e \"Take Me\", l'album \u00e8 stato prodotto da Nick Raskulinecz ed \u00e8 composto da undici brani.\n\"The Nothing\" (2019-2020).\nIl 26 giugno 2019 i Korn hanno annunciato la pubblicazione del tredicesimo album in studio, \"The Nothing\", prevista per il 13 settembre. Contemporaneamente viene reso disponibile per l'ascolto il primo singolo \"You'll Never Find Me\", seguito il 2 agosto dal secondo singolo \"Cold\" e il 6 settembre da \"Can You Hear Me\", il cui visualizer funge da trailer ufficiale per un progetto lanciato dalla band, un podcast antologico che porta lo stesso titolo dell'album e composto da sei episodi. Il singolo inoltre \u00e8 stato pubblicato nelle stazioni radiofoniche statunitensi a partire dall'11 febbraio 2020. Il 15 ottobre viene pubblicato il videoclip di \"Finally Free\", in collaborazione con il videogioco online \"World of Tanks Blitz\".\nLa pausa di Fieldy, \"Requiem\" (2021-presente).\nIl 21 giugno 2021 lo storico bassista del gruppo Fieldy ha annunciato che si sarebbe preso una pausa a tempo indeterminato dall'attivit\u00e0 dal vivo della band a causa di problemi personali avuti negli ultimi sei anni. Al suo posto \u00e8 stato scelto Roberto \"Ra\" Diaz dei Suicidal Tendencies, annunciato dai Korn il 12 luglio.\nL'11 novembre \u00e8 stato pubblicato il singolo \"Start the Healing\", accompagnato nel medesimo giorno dal relativo video diretto da Tim Saccenti. Contemporaneamente \u00e8 stato annunciato anche il quattordicesimo album \"Requiem\", prodotto dai Korn con Chris Collier e previsto per il 4 febbraio 2022 attraverso la Loma Vista Recordings. Il 13 gennaio 2022 \u00e8 stata la volta del secondo singolo \"Forgotten\", mentre il 2 febbraio \u00e8 uscito il terzo singolo \"Lost in the Grandeur\".\nStile musicale.\nI Korn, oltre ad essere ritenuti pionieri del genere nu metal, vengono annoverati anche in altri ambiti musicali, tra cui l'alternative metal, il groove metal, l'industrial metal, il funk metal e il rap metal. In un'intervista del 2006, il cantante Jonathan Davis ha spiegato che le dispute riguardo al loro genere risalgono gi\u00e0 agli esordi, perch\u00e9 all'epoca erano considerati tutto fuorch\u00e9 un tipico gruppo metal. Inoltre ha detto di non poter pi\u00f9 tollerare le etichette di gruppo nu metal o rap metal, ritenendole poco congeniali e frustranti. Con la pubblicazione del decimo album \"The Path of Totality\" nel 2011, il gruppo ha incorporato sonorit\u00e0 provenienti dal dubstep e dall'elettronica, merito anche degli artisti che hanno collaborato all'album, come Skrillex ed Excision.\nI Korn citano inoltre tra i propri ispiratori artisti come Beastie Boys, Biohazard, Black Sabbath, Cathedral, Faith No More (e il loro frontman Mike Patton), Fear Factory, Jane's Addiction, Living Colour, Metallica, Mr. Bungle, Nine Inch Nails, Pantera, Primus, Red Hot Chili Peppers, Sepultura, Slayer, Tom Morello dei Rage Against the Machine e Tool."}
{"id": "73465", "revid": "287204", "url": "https://it.wikipedia.org/wiki?curid=73465", "title": "Samvise Gamgee", "text": "Samvise Gamgee (Samplicio Gamgee nella nuova traduzione italiana del \"Signore degli Anelli\", \"Samwise Gamgee\" in inglese), detto Sam (Terza Era 2980 - Quarta Era 62; Calendario della Contea 1383-1482), \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. \u00c8 uno dei protagonisti del famoso romanzo \"Il Signore degli Anelli\". Sam \u00e8 il compagno di Frodo Baggins (a cui \u00e8 legato da un profondo vincolo di amicizia) e sar\u00e0 l'unico membro della Compagnia dell'Anello a rimanere al fianco di Frodo sino alla fine. \nBiografia e ruolo del personaggio.\nSam \u00e8 uno hobbit della Contea, figlio di Hamfast Gamgee, il giardiniere di Bilbo Baggins. Vive al numero 3 di Via Saccoforino, a pochi passi da Casa Baggins, e gi\u00e0 da prima di raggiungere la maggiore et\u00e0 inizia a occuparsi del giardino di Bilbo, poich\u00e9 suo padre sta invecchiando. Successivamente diventa il giardiniere di Frodo, che nel frattempo ha ereditato Casa Baggins da Bilbo. \nCome \"punizione\" per aver origliato la conversazione di Gandalf il Grigio con Frodo riguardo all'Anello di Sauron, a Sam viene intimato dallo stesso Gandalf di unirsi al suo padrone nel suo viaggio verso Gran Burrone, residenza del mezzelfo Elrond. Sam rivela segretamente ai migliori amici di Frodo, Meriadoc Brandibuck (detto Merry) e Peregrino Tuc (soprannominato Pipino), quello che sta succedendo, e i due decidono di accompagnare a loro volta Frodo, nonostante egli sia riluttante a portarli con s\u00e9 e non voglia metterli in pericolo. \nGiunti a Gran Burrone dopo molte peripezie (tra cui l'incontro con un misterioso individuo, Grampasso, che si rivela essere un amico di Gandalf e conosce molto bene anche la gente di Elrond), i quattro hobbit hanno occasione di riposarsi e di ristorarsi, prima che inizi il Consiglio di Elrond, che decider\u00e0 il fato dell'Anello. Alla fine di questo Consiglio, Frodo si offre volontario per portare l'Anello a Mordor, presso il Monte Fato, l'unico luogo in cui il malvagio oggetto pu\u00f2 essere distrutto, permettendo cos\u00ec l'annientamento di Sauron stesso, la cui forza vitale \u00e8 legata all'Anello. Sam insiste affinch\u00e9 Frodo non vada da solo, e presto si costituisce la Compagnia dell'Anello, che ha il compito di scortare il Portatore durante il suo viaggio. Della Compagnia fanno parte, oltre a Sam, Merry e Pipino, cos\u00ec come Gandalf, Grampasso, l'elfo Legolas di Bosco Atro, il nano Gimli e il figlio primogenito del Sovrintendente di Gondor, Boromir. \nIn seguito a una serie di vicissitudini, la Compagnia si scioglie. Frodo e Sam proseguono da soli verso Mordor, ma vengono raggiunti dalla creatura chiamata Gollum, che un tempo era uno hobbit di nome Sm\u00e9agol, ormai irriconoscibile come tale perch\u00e9 logorato nel corpo e nello spirito da secoli di possesso dell'Anello. Consumato com\u2019\u00e8 da quella che Gandalf, parlando con Frodo, ha giustamente definito una \u201cpassione morbosa\u201d verso l'Anello, Gollum considera l\u2019oggetto il suo personale tesoro e vorrebbe disperatamente riaverlo.\n\u00c8 Frodo a scegliere Gollum come guida, dato che Gollum conosce la strada per arrivare a Mordor meglio del Portatore dell\u2019Anello e del giardiniere. Sam accetta e rispetta la decisione del suo amico e padrone; tuttavia, mentre Frodo riesce a trattare Gollum con gentilezza pur non fidandosi completamente di lui, Sam si mostra sempre sospettoso e non si cura di mascherare la propria diffidenza.\nGollum conduce Frodo e Sam attraverso le insidiose Paludi Morte e poi fino al Cancello Nero di Mordor. Una volta giunti l\u00ec, appare chiaro che non \u00e8 possibile passare senza essere scoperti dalle sentinelle di Sauron e Gollum propone inaspettatamente una via alternativa. Dopo aver riflettuto a lungo, Frodo decide di dargli fiducia ancora una volta, accettando di continuare a farsi guidare da lui. I tre viaggiatori si allontanano cos\u00ec dall\u2019ingresso della Terra Nera e ben presto giungono nell'Ithilien, dove Sam ha l\u2019occasione di cucinare un delizioso stufato di coniglio. Il fumo del fuoco, per\u00f2, attira l\u2019attenzione del Capitano Faramir di Gondor, fratello minore di Boromir, e dei suoi soldati, che si trovano in quella zona per tendere un agguato ad alcuni alleati di Sauron.\nFaramir interroga Frodo e Sam, soprattutto Frodo, per sapere cosa ci facciano nell\u2019Ithilien, mentre Gollum riesce ad allontanarsi senza essere preso. Pur non ricevendo le risposte definitive alle proprie domande, il giovane Capitano di Gondor capisce che gli hobbit non hanno cattive intenzioni; ma gli occorre un po\u2019 di tempo per prendere una decisione definitiva, perci\u00f2 li conduce a Henneth Ann\u00fbn, presso il rifugio segreto dove lui stesso avrebbe dovuto dirigersi assieme ai suoi uomini. Qui Frodo e Sam hanno la possibilit\u00e0 di riposarsi e di mangiare un buon pasto, al termine del quale Faramir vuole sapere ancora qualcos\u2019altro sui trascorsi dei Nove Viandanti, in particolare sul ruolo di suo fratello Boromir all\u2019interno della Compagnia. Frodo parla liberamente, ma senza dimenticare del tutto la prudenza; Sam, invece, dopo essersi limitato ad ascoltare, si lascia sfuggire la verit\u00e0 sull\u2019Anello, che Frodo aveva opportunamente taciuto. Per fortuna Faramir non ha intenzione di impadronirsi dell\u2019oggetto e infine lascia andare Frodo e Sam. Cos\u00ec, nonostante quella notte ricompaia improvvisamente Gollum, creando problemi a Faramir e ai suoi uomini a causa di un\u2019intrusione nello Stagno Proibito di Henneth Ann\u00fbn, il giorno successivo Frodo e Sam sono liberi di proseguire il loro cammino. A Gollum viene concesso di andare con loro e di continuare a guidarli, sebbene Faramir abbia dei dubbi sulla sua affidabilit\u00e0.\nIn capo a qualche giorno, Frodo, Sam e Gollum arrivano nei pressi del valico di Cirith Ungol, dove si trova la via alternativa per entrare a Mordor. Durante una sosta, Gollum si allontana furtivamente e, dopo essere tornato, accompagna Frodo e Sam in una tenebrosa galleria, che si rivela essere la tana di Shelob, un orribile ragno gigante. I due hobbit riescono a tenere a bada il mostro; tuttavia, quando credono di aver trovato il modo di salvarsi, Shelob viene fuori, pronta ad attaccare Frodo alle spalle. Sam, rimasto indietro, viene assalito da Gollum, e i due lottano per un po\u2019 di tempo.\nNel momento in cui Sam riesce ad accorrere in aiuto di Frodo, \u00e8 ormai troppo tardi: Shelob ha gi\u00e0 colpito il Portatore dell\u2019Anello con uno dei suoi artigli. Il giardiniere ingaggia una lotta disperata e feroce contro il mostro, riuscendo infine a farlo allontanare, dopo averlo colpito pi\u00f9 volte con la spada. Ma Frodo giace immobile, privo di sensi, e non si riesce a percepire il suo respiro n\u00e9 il suo battito del cuore. Convinto di averlo perso per sempre, Sam si accascia in preda alla disperazione.\nDopo essersi un po\u2019 calmato e interrogato sul da farsi, Sam decide, nonostante i forti tentennamenti, di farsi carico dell\u2019Anello e di completare lui stesso la missione. Si allontana cos\u00ec dalla tana del ragno, deciso a entrare a Mordor; ma torna indietro appena scopre che Frodo \u00e8 stato trovato da alcuni Orchi, sconvolto all\u2019idea di ci\u00f2 che loro potrebbero fare a quello che lui crede il cadavere del suo padrone. Gli Orchi prendono il corpo di Frodo per portarlo nella Torre di Cirith Ungol e, mentre ascolta la conversazione fra due loro capitani, Sam scopre che in realt\u00e0 Frodo non \u00e8 morto, bens\u00ec temporaneamente paralizzato dal veleno che Shelob gli ha iniettato. A quel punto, Sam capisce di doversi introdurre nella Torre per liberarlo e dedica tutti i propri sforzi al raggiungimento di questo obiettivo. Il salvataggio va a buon fine e il Portatore dell\u2019Anello pu\u00f2 prendere di nuovo sulle sue spalle il fardello della missione.\nPrima di uscire dalla Torre di Cirith Ungol, Frodo e Sam si camuffano da Orchi per passare inosservati nelle lande terrificanti di Mordor. In seguito, dopo essere giunti finalmente al Monte Fato, Sam vede che Frodo \u00e8 troppo stremato per proseguire l'avanzata e si offre di portarlo sulle spalle. Presto, tuttavia, i due hobbit vengono inaspettatamente attaccati da Gollum, che si lancia contro Frodo; questi riesce a respingere l'attacco e o Sam cerca di tenere occupato Gollum, affinch\u00e9 Frodo possa percorrere da solo l'ultimo tratto di strada. Pur essendo tentato di uccidere Gollum, il giardiniere \u00e8 infine mosso a piet\u00e0 e perci\u00f2 gli risparmia la vita, ordinandogli semplicemente di andarsene. Ma Gollum non pare intenzionato a farlo. \nPresso l'orlo della Voragine del Fato, intanto, Frodo cede all\u2019Anello e rifiuta di gettarlo nelle fiamme. Infilandolo al dito, attira l'attenzione di Sauron su di s\u00e9. In quel momento, per\u00f2, ecco arrivare Gollum, che con disperazione cerca per l\u2019ultima volta di prendere l'Anello e stacca con un morso il dito di Frodo. Esultante per essere riuscito a tornare in possesso del suo tesoro, mette un piede in fallo e precipita nel fuoco, trascinando con s\u00e9 l\u2019Anello e distruggendolo per sempre. \nSam porta in salvo Frodo e insieme si rifugiano presso un piccolo colle fatto di ceneri, lontano dalla Voragine del Fato, mentre la Montagna erutta. Prima di morire soffocati dalle esalazioni e dal calore, gli hobbit vengono soccorsi dalle aquile su richiesta di Gandalf e successivamente portati nell\u2019Ithilien, dove le loro ferite vengono curate. Quando si risvegliano, entrambi vengono condotti sul Campo di Cormallen, dove sono onorati come Portatori dell\u2019Anello. Riunitisi con gli altri membri della Compagnia, trascorrono i mesi successivi a Minas Tirith, capitale di Gondor.\nTornati in patria, Frodo e Sam, insieme con Pipino e Merry, devono fare i conti con la devastazione causata dallo stregone Saruman, ex capo del Bianco Consiglio, ormai divenuto malvagio e corrotto dopo i suoi tentativi di rivaleggiare con Sauron. Una volta che la Contea \u00e8 stata liberata dagli invasori, Sam si incarica di farla tornare fertile e rigogliosa, piantando nuovi alberi. Sposa Rosa Cotton, sua amica d'infanzia, e su invito di Frodo si trasferisce con lei a Casa Baggins. L'anno successivo al matrimonio nasce una bambina, Elanor, che sar\u00e0 solo la prima di una lunga serie di figli: Sam e Rosa, infatti, ne avranno ben tredici. \nDal suo ritorno nella Contea, Sam ottiene pian piano il rispetto e l'ammirazione della gente, ma all'inizio non se ne accorge e nota soltanto lo scarso prestigio di cui gode Frodo, addolorandosene. Dopo la partenza di Frodo per Valinor, Sam diventa padrone di Casa Baggins e custode del Libro Rosso dei Confini Occidentali, in cui sono narrate le vicende che hanno portato al rinvenimento e alla distruzione dell'Anello. \nLe appendici del romanzo ci informano che Sam, nell'anno 1482 della Quarta Era (Calendario della Contea), ormai rimasto vedovo, ha lasciato Casa Baggins e affidato il Libro Rosso a Elanor, per poi compiere un ultimo viaggio: \"E di generazione in generazione si \u00e8 tramandata la credenza che Samvise, partito dalle Torri, si sia recato ai Porti Grigi e abbia attraversato il Mare raggiungendo le terre immortali, ultimo dei Portatori dellAnello\".\nAnalisi del personaggio.\nIl personaggio di Sam si distingue per la sua lealt\u00e0 e devozione nei confronti di Frodo. Sin dall'inizio dichiara di voler rimanere al suo fianco, \"anche se scala[sse] la luna\". Un'altra caratteristica di Sam \u00e8 la grande ammirazione per gli Elfi e per i racconti che li riguardano; per questo motivo, ama molto le storie e le poesie di Bilbo Baggins.\nTra i quattro hobbit della Compagnia dell'Anello, Sam risulta essere quello dalla natura pi\u00f9 semplice, anche in virt\u00f9 delle sue umili origini. Nel corso del viaggio riesce a mantenere vivo il ricordo della Contea, non solo per s\u00e9 stesso, ma anche per Frodo, il quale si \u00e8 messo in cammino con l'idea che probabilmente non avrebbe fatto pi\u00f9 ritorno. Il percorso di crescita di Sam viene sancito definitivamente dall'acquisizione dei beni lasciatigli da Frodo, Casa Baggins e il Libro Rosso dei Confini Occidentali, nonch\u00e9 dalla sua successiva elezione a Sindaco.\nSebbene il Portatore dell'Anello per antonomasia sia Frodo, anche Sam - come Bilbo, del resto - viene considerato un Portatore. A contraddistinguere la sua esperienza \u00e8 il brevissimo periodo di custodia dell'Anello: non pi\u00f9 di due giorni (contro i sessant'anni di Bilbo e i diciassette anni e mezzo di Frodo). Ad ogni modo, Sam avverte il potere e il peso dell'oggetto, poich\u00e9 quando lo porta si trova nel territorio di Sauron; viene anche tentato con una visione di s\u00e9 stesso come \"Samvise il Forte\", \"Eroe dell'Era\", che ordina a degli eserciti di distruggere la fortezza dell'Oscuro Signore e permette la trasformazione di Mordor in un grande giardino fiorito. Sam resiste alla tentazione grazie al suo buonsenso, che gli consente di comprendere la natura ingannevole della visione, ma soprattutto grazie alla fedelt\u00e0 al suo padrone, che gli fa mettere al primo posto la liberazione di Frodo dalle grinfie degli Orchi. La sua mancanza di desiderio di potere, sommata alla brevit\u00e0 del periodo trascorso come Portatore, lo rende anche capace di restituire l'Anello a Frodo nella Torre di Cirith Ungol, pur con qualche titubanza.\nA Mordor, nonostante all'inizio sia Frodo a stabilire il percorso da seguire, perch\u00e9 rispetto all'amico ha le idee pi\u00f9 chiare sulla strada da fare, in un secondo momento \u00e8 Sam a suggerire come arrivare fino al Monte Fato, ormai molto vicino. Dopo che i due hobbit hanno raggiunto le falde della Montagna e fatto una sosta, Sam vede che il Portatore dell'Anello \u00e8 troppo esausto per camminare, cos\u00ec se lo carica sulle spalle, trasportandolo per un tratto e dando prova, ancora una volta, della sua forza d'animo e della sua devozione a Frodo. Allo stesso tempo, Sam non \u00e8 sempre capace di comprendere le motivazioni che guidano le azioni di Frodo durante il viaggio: la decisione di scegliere Gollum come guida lo lascia molto sorpreso e, nonostante provi talvolta un po' di dispiacere per la creatura, nei suoi confronti mantiene quasi sempre un atteggiamento sospettoso, o perfino rude. Nel momento in cui Frodo parla a Gollum con durezza, arrivando addirittura a minacciarlo, il giardiniere rimane positivamente sorpreso dalla cosa, poich\u00e9 ritiene Frodo \"pi\u00f9 saggio di molti, ma [...] tenero di cuore\" e considera la sua gentilezza come una forma di cecit\u00e0.\nSam sembra incapace di capire appieno la piet\u00e0 che Frodo prova per Gollum. A Henneth Annun vorrebbe che Gollum venisse ucciso dagli uomini di Faramir, e in seguito manifesta chiaramente a Frodo i propri dubbi sull'utilit\u00e0 di Gollum nella missione, nonostante grazie a lui sia stato possibile superare le insidiose Paludi Morte. Sam arriver\u00e0 a una forma di comprensione soltanto sul Monte Fato, dopo aver portato l'Anello: allora riuscir\u00e0 a compatire Gollum, rinunciando a vendicarsene."}
{"id": "73466", "revid": "1884099", "url": "https://it.wikipedia.org/wiki?curid=73466", "title": "Cantico delle creature", "text": "Il Cantico delle creature (\"Canticum\" o \"Laudes Creaturarum\"), anche noto come Cantico di Frate Sole, \u00e8 un cantico di San Francesco d'Assisi composto intorno al 1224. \u00c8 il testo poetico pi\u00f9 antico della letteratura italiana di cui si conosca l'autore (ma non il testo pi\u00f9 antico in assoluto, che \u00e8 l'anonimo \"Quando eu stava in le tu' cathene\", una canzone d'amore databile tra il 1180 e il 1220). Secondo una tradizione, la sua stesura risalirebbe a due anni prima della sua morte, avvenuta nel 1226. \u00c8 comunque pi\u00f9 probabile che, come riportano le biografie di Francesco, la composizione sia stata scritta in tre momenti diversi.\nIl \"Cantico\" \u00e8 una lode a Dio e alle sue creature che si snoda con intensit\u00e0 e vigore attraverso le sue opere, divenendo cos\u00ec anche un inno alla vita; \u00e8 una preghiera permeata da una visione positiva della natura, poich\u00e9 nel creato \u00e8 riflessa l'immagine del Creatore: da ci\u00f2 deriva il senso di fratellanza fra l'uomo e tutto il creato, che molto si distanzia dal \"contemptus mundi\", dal distacco e disprezzo per il mondo terreno, segnato dal peccato e dalla sofferenza, tipico di altre tendenze religiose medievali (come quella instaurata da Jacopone da Todi). La creazione diventa cos\u00ec un grandioso mezzo di lode al Creatore.\nTesto e parafrasi.\nDi seguito si riporta il testo del componimento poetico:\nAnalisi.\nComposto in volgare umbro del XIII secolo (folta la presenza di \"-u\" finale - plurale di terza persona in \"-ano\" \"konfano\" - l'epitesi di \"\u00e8ne\" - la congiunzione \"ka\" - il verbo \"mentovare\"), con influssi toscani e francesi, e latinismi. Alcuni latinismi sono puramente grafici, causa di ricorrenti errori di lettura, come ad esempio la dentale doppia \"ct\" (\"tucte\", \"fructi\" = \"tutte\", \"frutti\") e il grafema \"cti\" di \"sanctissime\" (=\"santissime\"). La critica ha discusso a lungo, senza precise conclusioni, il valore da attribuire alla preposizione \"per\": il suo uso \u00e8 infatti centrale nella definizione della natura \"laudatoria\" del componimento. Numerose le interpretazioni che ne sono state date: 1) valore causale; 2) strumentale; 3) agente; 4) mediale; 5) di stato in luogo; 6) circostanziale.\nIl \"Cantico\" ha la forma di prosa ritmica assonanzata. Il testo era fornito di accompagnamento musicale, composto dallo stesso Francesco, oggi perduto. La semplicit\u00e0 del sentimento espresso \u00e8 rispecchiata da una sintassi semplice, nella quale i termini sono spesso coordinati per polisindeto (esempio: \"et per aere et nubilo et sereno et onne tempo\", verso 13) e gli aggettivi sono numerosi. I versi sono raggruppati in piccoli blocchi facilmente riconoscibili, differenziati dal punto di vista tematico. L'omogeneit\u00e0 di tali blocchi \u00e8 assicurata da calcolati artifici formali, che la critica moderna ha riabilitato come raffinati e attenti, non ingenui come si pensava in epoca romantica.\nStruttura.\nI modelli strutturali della tradizione.\nLa critica pi\u00f9 recente, in particolare Vittore Branca, ha individuato in due soli \"luoghi\" biblici i veri modelli di riferimento del componimento: il salmo 148 e il cantico dei tre fanciulli nella fornace (\"Libro di Daniele\", 3, 51-89). La discendenza da queste fonti coinvolge non solo i contenuti ma anche la struttura formale del \"Cantico\". Entrambi i testi della Bibbia si dividono in cinque parti che costituiscono:\nFrancesco organizza il componimento adottando le stesse partizioni: 1) lode assoluta di Dio; 2) firmamento; 3) elementi; 4) uomo; 5) chiesa.\nLa struttura del Cantico di San Francesco.\nCome in molti testi medievali, la numerologia biblica gioca un ruolo strutturale fondamentale: \nL'attenzione alla numerologia, tipica del Medioevo, \u00e8 confermata dal fatto che i versi totali sono 33, numero significativo in quanto multiplo del 3 che simboleggia la Trinit\u00e0 divina e numero cristologico per eccellenza.\nContenuti dottrinali e teologia della lode.\nL'atteggiamento di Francesco nei confronti di Dio rispecchia una semplicit\u00e0 che non \u00e8 per\u00f2 assenza di profondit\u00e0. Tra le due possibilit\u00e0 che il panorama dottrinale dei Dottori della Chiesa offriva all'epoca, Francesco propende per la celebrazione della Gloria divina attraverso il rapimento e l'estasi, piuttosto che per l'enunciazione speculativo-filosofica. L'azione della lode di Dio appare qui come un itinerario dal Creato al Creatore, un itinerario dei sensi pi\u00f9 che della mente, attuato per gradi.\nQuesta azione liturgica - che tale appare essere la finalit\u00e0 del \"Cantico\" - \u00e8 composta da tre elementi: un locutore, un messaggio e un destinatario. Il locutore \u00e8 l'officiante del rito e compie la funzione di invitare le creature a dirigere la loro lode a Dio. Il messaggio \u00e8 l'esaltazione dell'amore di Dio, che si manifesta nelle creature stesse il cui compito \u00e8 quello di lodarlo. Il destinatario \u00e8 naturalmente Dio.\nSul locutore pesa per\u00f2 il dubbio delle parole stesse con cui il \"Cantico\" si apre: \"...et nullu homo ene dignu te mentovare\". Come scrive Giovanni Pozzi: \u00abLe creature non possono pronunciare lodi confacenti a Dio. E allora perch\u00e9 le lodi di Dio sarebbero sue se non nel comune senso passivo [...] ma in senso attivo, perch\u00e9 Lui solo pu\u00f2 dirle adeguatamente, perch\u00e9 Lui solo pu\u00f2 mentovarsi come agente e locutore della lode?\u00bb [Torino 1992]. A sostegno di questa interpretazione concorre la lunga e autorevole tradizione della teologia negativa di stampo neoplatonico e agostiniano, per la quale nessun discorso \u00e8 possibile su Dio, se non da parte di Dio stesso.\nSui contenuti del messaggio, \u00e8 forse opportuno chiarire che la lista delle creature offerta dal \"Cantico\" non \u00e8 una \"semplice presenza\" di elementi esistenziali a diretta portata dall'uomo, ma rappresenta - sul modello biblico sopra citato - il sistema enciclopedico di tutta la realt\u00e0 cosmica allora concepita, strutturata in un ordine poetico dotato di grande sinteticit\u00e0 oratoria. \nQuesta complessit\u00e0 strutturale trova conferma nell'analisi dei riferimenti agli elementi del creato. Subito troviamo che tutte le creature sono viste in modo positivo e sono chiamate \"fratello\" e \"sorella\": Francesco pone l'uomo al loro livello, in quanto anch'egli creatura, ma chiamato ad una maggiore responsabilit\u00e0 morale, in quanto dotato di libero arbitrio: l'uomo trova beatitudine solo nel rispetto della legge divina (v. 30) e nell'imitazione di Cristo (vv. 23-26). La lode al Signore trova inizio con l'ammirazione degli \"astri\", dei quali sono sottolineate la bellezza ed utilit\u00e0: al Sole \u00e8 dedicata maggior attenzione, anche perch\u00e9 porta in modo particolare \"significatione\" di Dio. \nFrancesco quindi passa alla lode per i quattro elementi fondamentali: il vento, l'acqua, il fuoco e la terra. Al \"vento\" e ad ogni variazione del tempo non sono collegati grandi eventi distruttivi, ma essi sono descritti e lodati per ci\u00f2 che naturalmente sono, ossia fonte di sostentamento per le creature; il vento \u00e8 per\u00f2 anche simbolo di Dio. La visione positiva porta infatti a vedere gli elementi non nelle catastrofi, ma nella loro pi\u00f9 semplice funzione ed esistenza: qui ricordiamo, per esempio, l'episodio biblico di Elia che trova Dio non nel vento impetuoso e gagliardo, n\u00e9 nel terremoto, e neppure nel fuoco, ma nel vento leggero (1Re 19,11-12). Anche l\"acqua\" \u00e8 vista come \"\"utile\" e \"pretiosa\"\"; la sua umilt\u00e0 e castit\u00e0, inoltre, la caratterizzano come mezzo di purificazione, nei sacramenti del battesimo e della penitenza. \nIl \"fuoco\" trova importanza come fonte di luce e calore, ma, come l'acqua, rientra in una chiave di lettura simbologica cristiana, essendo riferibile allo Spirito Santo (e dunque anche qui, come nell'elemento vento, vi \u00e8 un richiamo alla Pentecoste). La \"terra\", infine, \u00e8 la madre che nutre le sue creature: si pu\u00f2 intravedere il richiamo all'immagine della terra che fa crescere il grano della parabola del seminatore (\"Vangelo secondo Matteo\" 13,3-9), ma anche un parallelismo con la terra nella quale ha riposato il corpo morto di Ges\u00f9 e dalla quale il risorto \u00e8 tornato. Da notare dunque il marcato parallelismo simbolico agli eventi della salvezza ed ai sacramenti. Il tono della lauda ora muta: l'inno si incentra sull'uomo che, come abbiamo visto, solo con Dio pu\u00f2 essere beato. \nFrancesco ribadisce il \"carattere divino della Creazione\" anche nei suoi \"aspetti materiali\", contro i catari, eretici che in quegli stessi anni sostenevano che Dio aveva creato la realt\u00e0 spirituale, mentre la realt\u00e0 materiale era di origine demoniaca. San Francesco d'Assisi polemizza anche contro la \"mentalit\u00e0 mercantile\" che andava rapidamente diffondendosi e per cui la natura era da sfruttare a fini economici, mentre il santo assisiate sostiene che la natura fornisce all'uomo tutto ci\u00f2 di cui ha bisogno ed invita perci\u00f2 a non affannarsi per ricercare continui, sempre maggiori ma inutili beni materiali.\nDa qui Francesco passa al tema della morte, anch'essa sorella: nessun uomo la pu\u00f2 evitare e, per l'uomo in stato di grazia, anch'essa sar\u00e0 un fatto positivo, il passaggio alla vera vita con Dio; in particolare, l'attenzione pu\u00f2 cadere sulla locuzione \"morte secunda\", che si pu\u00f2 riferire sia al fatto che la morte, benigna, non pu\u00f2 danneggiare l'uomo pio, sia al fatto che il giusto, nel giorno del Giudizio, non dovr\u00e0 temere la seconda morte, definitiva, dell'anima. Nella conclusione, Francesco formula l'invito agli uomini toccati dal Cantico a lodare e benedire Dio, servendolo con umilt\u00e0.\nIn particolare, per la sua composizione, san Francesco d'Assisi si ispir\u00f2, come gi\u00e0 detto precedentemente, al salmo 148, nel quale si legge un invito alla lode di Dio da parte degli elementi del Creato, assai simile, e al Cantico dei fanciulli nella fornace, contenuto nel veterotestamentario \"libro di Daniele\" (3, 56-88) della Bibbia in cui \u00e8 ripetuta la lode \"Benedite\"..\nLa poetica.\nLa \"fortuna\" del \"Cantico\" \u00e8 strettamente legata al dibattito sulla presenza o meno di una \"poeticit\u00e0\" dell'opera. Sino alla nascita della critica idealista, in Italia l'esegesi del componimento era patrimonio quasi esclusivo dei francescanisti, per i quali l'idea di una \"poeticit\u00e0\" del \"Cantico\" era questione quasi fastidiosa.\nOggi si pu\u00f2 affermare che nessun nome della critica novecentesca si \u00e8 sottratto al confronto con il mistero di una preghiera che non ha paragoni - per complessit\u00e0 e valori estetici - con alcun'altra in Occidente (nemmeno dal repertorio luterano \u00e8 emerso qualcosa di altrettanto \"classico\"). Si \u00e8 cos\u00ec affermata l'idea di collocare il \"Cantico\" sul confine che separa l'esperienza poetica da quella della conoscenza del divino, senza necessariamente dover decidere per una delle due. \nLa lode \u00e8 un atto verbale performativo, vale a dire autoreferenziale e senza scopo che non sia il suo stesso esibirsi. Ma in quanto tale, e per le ragioni addotte nella \"Teologia della lode\", essa \u00e8 anche esperienza estatica, perch\u00e9 colloca l'\"Io lodante\" fuori di s\u00e9 (non potendo che essere Dio stesso il soggetto della lode). Dunque \u00e8 il misticismo la profonda radice poetica del \"Cantico\", contraddicendo alla tradizione che vuol nettamente separati il discorso mistico e quello poetico. Come scrive Giovanni Pozzi:\nAnalisi semplificata.\nCos\u00ec inizia il Cantico delle Creature di San Francesco, un inno alla potenza del Signore e alla bellezza della Natura. Ma prima di analizzare la composizione, capiamo meglio chi era Francesco.\nFrancesco nasce ad Assisi nell'anno 1181 o 1182. Suo padre era Pietro Di Bernardone, un ricco mercante del luogo. Francesco trascorre una giovinezza facile, circondato dal lusso, grazie ai soldi del padre. Dopo essere andato in battaglia contro i Perugini ed essere stato catturato come prigioniero rimane in cella per un anno. La prigionia gli fa attraversare una profonda mutazione spirituale, egli si accorge che i beni del padre non lo faranno felice. Cos\u00ec, tra il 1202 e il 1206, rinuncia a tutti i beni in suo possesso e si dedica alla predicazione del Vangelo, vivendo come Cristo in povert\u00e0 assoluta.\nPresto comincia a raccogliere molti seguaci intorno a s\u00e9 ed al 1210 circa risale la fondazione del primo Ordine Francescano basato sulla povert\u00e0 e l'essenzialit\u00e0 di una vita monastica condotta fra la gente, con i poveri, per i poveri. L'Ordine riceve l'approvazione della regola dal Pontefice Innocenzo III non senza difficolt\u00e0: infatti all'epoca la chiesa di Roma era in lotta con frange eretiche simili al francescanesimo nella carica rivoluzionaria contro una chiesa, a quel tempo, molto lontana dalla verit\u00e0 del Vangelo. Francesco muore nel 1226 alla \"Porziuncola\", la piccola chiesa dove l'Ordine ebbe la sua prima sede, e fu proclamato santo nel 1228 da papa Gregorio IX.\nTornando al cantico: Francesco lo scrisse in volgare umbro fra il 1224 e il 1226. In questo testo sono evidenti il senso di fratellanza tra l'Uomo e il Creato (la natura) nel quale il Creatore (Dio) si riflette.\nIn questo brano la Sorella Morte \u00e8 amica dell'Uomo perch\u00e9 gli permette di risorgere in Cristo.\nNaturalmente solo se si \u00e8 puri di spirito questo avverr\u00e0, altrimenti si andr\u00e0 all'inferno.\nOltre alla morte ritroviamo molti elementi naturali che Francesco riconosce Fratelli e Sorelle discendenti tutti da Dio, dal Creatore.\nDi ogni elemento magnifica le peculiarit\u00e0 pi\u00f9 belle e utili all'uomo, le quali sono le migliori ragioni per lodare l'Altissimo che ha creato tutti gli elementi.\nPer quanto riguarda lo schema metrico, il componimento \u00e8 una \"Lauda\" formata da 12 strofe irregolari in versi liberi e sciolti; sono presenti molte assonanze in luogo delle classiche rime.\nIl cantico termina poi nella maniera seguente: \nFortuna letteraria.\nLa storia della fortuna letteraria del \"Cantico\" - ovvero della sua opinione e valutazione critica - coincide con il concetto stesso di \"storia della letteratura italiana\". Fino al Settecento, infatti, Francesco non venne mai letto in chiave poetica e il Cantico non venne considerato un'opera d'arte. \u00c8 solo con la nascita della disciplina storiografica - fine XVIII, primo XIX secolo - e con gli ideali romantici delle radici popolari della poesia, che l'opera venne rivalutata dalla tradizione critica e filologica. L'idea dunque del \"Cantico\" come prima opera della letteratura italiana (diffusa fino alla scoperta di \"Quando eu stava in le tu' cathene\"), nasce quindi con il romanticismo e privilegia una concezione sociologica, e non solo retorica, dell'opera letteraria.\nAdattamenti musicali e interpretazioni in prosa.\n\u00c8 stato adattato anche in vari brani musicali:\nIl testo \u00e8 stato interpretato numerose volte in prosa, sia nella versione originale che in adattamenti alla lingua italiana moderna. Tra le interpretazioni, \u00e8 possibile ricordare quelle di Arnoldo Fo\u00e0, di Nando Gazzolo e di Benedetta Valanzano.\nBibliografia.\nLa scelta del repertorio bibliografico qui segnalato \u00e8 limitata alle proposte pi\u00f9 recenti riguardanti l'ultimo trentennio di studi."}
{"id": "73468", "revid": "43654", "url": "https://it.wikipedia.org/wiki?curid=73468", "title": "Glicosidi cardioattivi", "text": "detti anche cardiotonici o cardenolidi"}
{"id": "73469", "revid": "1543377", "url": "https://it.wikipedia.org/wiki?curid=73469", "title": "Digossina", "text": "La digossina \u00e8 una molecola appartenente alla classe dei glicosidi digitalici. Il farmaco viene utilizzato per aumentare la forza di contrazione delle fibre miocardiche sia atriali che ventricolari, determinando cos\u00ec un effetto inotropo positivo.\nStoria.\nLa prima descrizione sull'uso della digitale purpurea risale al 1775 e porta la firma di William Withering, un medico del General Hospital di Birmingham. Nella prefazione della sua opera Withering afferma che si \u00e8 deciso a scrivere dell'utilizzo della digitale affinch\u00e9 anche altri traggano qualche insegnamento dalla sua esperienza, prima che \"un farmaco di tanta efficacia sia condannato e respinto come pericoloso ed ingestibile\". \nLa prima accurata descrizione degli effetti terapeutici della digitale \u00e8 invece contenuta in nove casi clinici apposti da Erasmus Darwin nella tesi di laurea di suo figlio e pubblicata nel 1780. Alcuni critici d'arte ritengono che il famoso pittore olandese Vincent van Gogh abbia dipinto alcuni suoi dipinti, fra cui \"Terrazza del caff\u00e8 la sera\" e \"Notte stellata\" due tra le sue pi\u00f9 famose opere, in preda a episodi di intossicazione digitalica. Infatti una caratteristica peculiare di questi dipinti di Van Gogh \u00e8 l'uso del giallo e la corona giallo che circonda ogni stella. \nD'altro canto in un'altra sua famosa opera \"Ritratto del dottor Gachet\" Van Gogh ritrae il medico e darwinista a fianco di una tavola rossa, su cui c'\u00e8 un libro giallo e una pianta di digitalis purpurea.\nFarmacodinamica.\nLa digossina aumenta la forza e la velocit\u00e0 della contrazione del miocardio. \u00c8 anche in grado di determinare un effetto cronotropo negativo, cio\u00e8 di ridurre la frequenza sinusale. Questo effetto \u00e8 in parte spiegabile grazie alla importante azione vagomimetica in gran parte indiretto, almeno alle concentrazioni terapeutiche. Il farmaco riduce la velocit\u00e0 di conduzione cardiaca in modo particolare a livello del nodo atrioventricolare (effetto dromotropo negativo).\nGli effetti complessivi della digossina dipendono anche dalle risposte riflesse alle modificazioni iniziali indotte dal farmaco e dalle differenti situazioni in cui possono trovarsi cuore e sistema cardiovascolare. Infatti la risposta alla digossina \u00e8 diversa in condizioni di normalit\u00e0 e in caso di insufficienza cardiaca. Nell'insufficienza cardiaca l'effetto inotropo positivo comporta un aumento della gittata cardiaca, una diminuzione del volume cardiaco, una riduzione della pressione venosa, della pressione telediastolica, del volume di sangue circolante, degli edemi e infine un aumento della diuresi.\nNei pazienti affetti da flutter atriale o fibrillazione atriale la digossina abbassa la frequenza ventricolare. Gli effetti diretti della digossina soprattutto sul vago, ma anche sul simpatico, influenzano sia l'attivit\u00e0 meccanica sia l'attivit\u00e0 elettrica del miocardio. \u00c8 possibile che l'effetto inotropo positivo della digossina, cos\u00ec come quello di tutti i farmaci digitalici, sia conseguente al legame del farmaco con la Na-K-ATPasi, la pompa sodio-potassio coinvolta nel mantenimento del livello ottimale di sodio all'interno della cellula. La digossina verosimilmente si lega con la subunit\u00e0 a dell'enzima. L'accumulo di sodio nella cellula indotto dal farmaco riduce il gradiente chimico tra il sodio intracellulare e quello extracellulare. Questo gradiente \u00e8 utilizzato dagli scambiatori Ca-Na (NCX) per estrudere calcio dalla cellula immettendo sodio. In ultima analisi la digossina impedisce lo smaltimento del calcio intracellulare, generando un aumento della concentrazione dello stesso e quindi una maggiore attivazione dell'apparato contrattile.\nFarmacocinetica.\nDopo somministrazione endovenosa digossina manifesta i suoi effetti nel giro di 15-30 minuti e l'effetto massimo viene raggiunto entro 2-5 ore. Dopo somministrazione orale il farmaco viene assorbito dal tratto gastrointestinale. La biodisponibilit\u00e0 \u00e8 variabile dal 60% al 90%, a seconda dei tipi di preparazione e con differenze significative anche tra i diversi prodotti commerciali. L'effetto si manifesta entro 1-2 ore dalla assunzione orale e diviene massimo nel giro di 6-8 ore. Il legame con le proteine plasmatiche \u00e8 solo del 20-30%. L'emivita media della digossina in soggetti in salute varia tra le 26 e le 45 ore, questo valore \u00e8 strettamente dipendente dalla funzione renale. La digossina ha un alto volume di distribuzione pari a 5-10 l/kg.\nLa concentrazione plasmatica terapeutica \u00e8 compresa tra 0,5 e 2\u00a0ng/ml. Concentrazioni superiori a questi limiti risultano tossiche. Si possono comunque osservare effetti tossici anche a concentrazioni inferiori a quelle sopra riportate se nel paziente coesiste ipokaliemia, ipomagnesiemia, ipercalcemia e altre condizioni.Nei pazienti con funzione renale normale le concentrazioni plasmatiche allo steady-state vengono raggiunte dopo 6-7 giorni. L'eliminazione del farmaco avviene per via urinaria, in forma prevalentemente immodificata, sia per filtrazione glomerulare sia per secrezione tubulare.\nSi verifica anche un certo grado di riassorbimento a livello del tubulo renale, fenomeno questo da tenere presente quando la velocit\u00e0 di flusso del liquido tubulare \u00e8 molto ridotta.Secondo dati recenti la quota metabolizzata ed inattivata dal fegato non sarebbe affatto trascurabile. Infatti un certo numero di pazienti sembra in grado di trasformare fino al 30% della digossina in metaboliti inattivi, tra cui ad esempio la diidrodigossina. La velocit\u00e0 di eliminazione della digossina pu\u00f2 cambiare notevolmente se si modifica terapeuticamente la perfusione renale, ad esempio a seguito della somministrazione di vasodilatatori.\nTossicit\u00e0.\nI valori della DL50 dopo somministrazione orale sono nella cavia 3,5\u00a0mg/kg e nel gatto 0,2\u00a0mg/kg. Nella scimmia una dose di 0,8\u00a0mg/kg per via orale produce vomito e blocco atrioventricolare.\nUsi clinici.\nDigossina viene utilizzata nella insufficienza cardiaca congestizia a bassa portata. Ulteriori indicazioni sono rappresentate dalla tachicardia parossistica atriale, dal flutter atriale e dalla fibrillazione atriale, in particolar modo in fase cronica.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota verso il principio attivo oppure uno degli eccipienti.\u00c8 inoltre controindicata negli stati di intossicazione digitalica, di fibrillazione ventricolare, di cardiomiopatia ipertrofica ostruttiva, di sindrome di Wolff-Parkinson-White accompagnata da fibrillazione atriale.\nDosi terapeutiche.\nLa digossina pu\u00f2 essere somministrata per via endovenosa e per via orale. Se si vuole raggiungere con rapidit\u00e0 una adeguata concentrazione terapeutica del farmaco, scegliendo di ricorrere alla somministrazione endovenosa, si infonde una dose iniziale di carico, scelta in base alle condizioni del paziente. Nei soggetti adulti il medesimo risultato pu\u00f2 essere ottenuto ricorrendo ad una dose iniziale di carico per via orale di 500-1000\u00a0\u00b5g di digossina seguiti da 250\u00a0\u00b5g ogni sei ore fino ad ottenere la risposta terapeutica desiderata. Si pu\u00f2 anche ricorrere ad una digitalizzazione lenta. In questo caso si somministrano 250\u00a0\u00b5g 1-2 volte al giorno fino al raggiungimento dello steady-state. Le dosi di mantenimento in genere sono poi comprese tra 125 e 250\u00a0\u00b5g al giorno. In casi di particolare urgenza in cui si vuole raggiungere una digitalizzazione pi\u00f9 rapida possibile, la digossina pu\u00f2 essere somministrata per infusione endovenosa lenta in dosi di 0,5\u20131\u00a0mg. \nLa dose di mantenimento dovrebbe essere uguale alla quantit\u00e0 di farmaco eliminata dall'organismo durante la giornata. La dose orale di carico per neonati e bambini \u00e8 di 25-45\u00a0\u00b5g/kg suddivisi nelle 24 ore. La dose endovenosa di carico \u00e8 invece di 20-35\u00a0\u00b5g/kg suddivisi nelle 24 ore. Le dosi di mantenimento vanno stabilite in base alla risposta terapeutica. I bambini prematuri sono particolarmente sensibili alla digossina. Al contrario i bambini di et\u00e0 compresa tra un mese e due anni riescono a tollerare livelli plasmatici di digossina pi\u00f9 elevati di quelli tollerati dagli adulti. La somministrazione del farmaco per via intramuscolare pu\u00f2 risultare molto dolorosa e causare necrosi tissutale, pertanto deve essere evitata.\nSovradosaggio.\nLa digossina e gli altri glicosidi digitalici possiedono un basso indice terapeutico, cio\u00e8 uno stretto margine tra dose terapeutica e dose tossica. Per questo motivo \u00e8 necessaria molta accuratezza nella determinazione del dosaggio. Concentrazioni plasmatiche superiori a 2\u00a0ng/ml possono causare effetti tossici. In caso di intossicazione le manifestazioni pi\u00f9 frequenti sono a carico del tratto gastrointestinale e consistono in scialorrea, nausea, vomito e diarrea. Molto frequenti anche i sintomi a carico del sistema nervoso e fra questi la cefalea, l'astenia, torpore, disorientamento, confusione mentale, psicosi, allucinazioni, delirio, convulsioni, scotomi, offuscamento della vista. Le manifestazioni che coinvolgono il cuore possono risultare estremamente pericolose. \nInnanzitutto un eccesso di digitale pu\u00f2 aggravare un preesistente scompenso cardiaco. Inoltre il farmaco pu\u00f2 determinare extrasistoli ventricolari, bigeminismo, tachicardia ventricolare, dissociazione atrioventricolare, tachicardia atriale parossistica con blocco, turbe della conduzione fino al blocco completo. In ambito cardiologico si dice che la digitale pu\u00f2 indurre ogni tipo di aritmia. Nausea e vomito possono a volte precedere la comparsa di aritmie. L'infusione endovenosa di potassio cloruro (40 mEq in 500 ml di glucosata al 5%) pu\u00f2 rivelarsi utile per il trattamento delle aritmie da digitale, ma non quando esiste un blocco atrioventricolare.\nAvvertenze.\nNei soggetti con ipokaliemia il cuore risulta particolarmente sensibile all'azione della digitale. Anche l'ipercalcemia e l'ipomagnesiemia possono causare la comparsa di aritmie durante terapia digitalica. Per questo motivo durante la terapia digitalica \u00e8 necessario un controllo costante dell'equilibrio elettrolitico. Durante una terapia digitalica gli anziani, i prematuri e i pazienti con insufficienza renale devono essere seguiti attentamente: per evitare l'insorgenza di tossicit\u00e0, va effettuato un monitoraggio costante della digossinemia.\nInterazioni.\nDigossina pu\u00f2 interagire con numerose sostanze chimiche. Alluminio idrossido, magnesio idrossido, magnesio trisilicato, caolino, acido aminosalicilico, sulfasalazina, colestipolo e colestiramina riducono l'assorbimento gastrointestinale di digossina. L'effetto \u00e8 ancora pi\u00f9 marcato se le sostanze sono somministrate contemporaneamente.I diuretici come l'acido etacrinico, la furosemide, i tiazidici predispongono il paziente alla tossicit\u00e0 digitalica a causa dello squilibrio elettrolitico che si viene a creare, in particolare l'ipokaliemia.\nI sali di calcio somministrati per via endovenosa ed i glicosidi cardiaci presentano sinergismo di effetti con possibile comparsa di aritmie. Similmente gli estratti di paratiroide e la vitamina D, che tra gli effetti hanno un aumento della calcemia, possono sensibilizzare il cuore agli effetti della digitale. La somministrazione concomitante di alcuni farmaci antiaritmici pu\u00f2 risultare particolarmente pericolosa. La chinidina causa un aumento dei livelli plasmatici di digossina e, di conseguenza, la possibile comparsa di effetti tossici.\nSituazioni analoghe si vengono a creare per la somministrazione di digossina contemporaneamente a flecainide, amiodarone, propafenone. I beta-bloccanti, ed in particolare il propranololo usato insieme alla digossina per il controllo della fibrillazione atriale, pu\u00f2 deprimere spiccatamente la conduzione atrioventricolare.I simpaticomimetici e la succinilcolina possono invece facilitare la comparsa di aritmie cardiache.\nLetteratura.\nS. Smith, J. Chem. Soc. 508, 1930; P.R.B. Foss, S.A. Benezra in Analytical Profiles of Drug Substances, vol. 9, K. Florey, ed., Academic Press, N.Y., pag. 207, 1980; K. Ueckama et al., J. Pharm. Pharmac. 34, 627, 1982; M.R. Wilkins, Prescribers' J. 26, 58, 1986; R.E. Bullock, R.J.C. Hall, Adv. Drug React. Acute Pois. Rev. 1, 201, 1982; ; A. Richens, Prescribers' J. 23, 1, 1983; W.A. Shank, J.J. Coupal, Am. J. Hosp. Pharm. 39, 844, 1982; P.W. Niemiec, T.W. Vanderveen, ibid. 41, 893, 1984; T.G. Wells et al., Drug Safety 7, 135, 1992"}
{"id": "73470", "revid": "1543377", "url": "https://it.wikipedia.org/wiki?curid=73470", "title": "Digitossina", "text": "La digitossina \u00e8 il glicoside digitalico pi\u00f9 potente utilizzato in terapia. \u00c8 quello che pi\u00f9 \u00e8 assorbito dal tratto gastrointestinale, ma contemporaneamente anche quello che d\u00e0 pi\u00f9 accumulo. Il farmaco \u00e8 estratto a partire dalla digitale purpurea e dalla digitalis lanata.\nStoria.\nLa prima descrizione sull'uso della digitale purpurea risale al 1775 ad opera di William Withering, un medico del General Hospital di Birmingham. Nella prefazione il dottor Withering afferma che si \u00e8 deciso a scrivere dell'utilizzo della digitale affinch\u00e9 anche altri traggano qualche insegnamento dalla sua esperienza, prima che \"un farmaco di tanta efficacia sia condannato e respinto come pericoloso ed ingestibile.\nLa prima accurata descrizione degli effetti terapeutici della digitale \u00e8 invece contenuta \u00e8 contenuta in nove casi clinici apposti da Erasmus Darwin nella tesi di laurea di suo figlio e pubblicata nel 1780.\nFarmacocinetica.\nDopo somministrazione orale, il farmaco viene quasi completamente assorbito dal tratto gastrointestinale. Gli effetti terapeutici si manifestano nel giro di 30-120 minuti e si osservano per 2-3 settimane. L'effetto massimo viene raggiunto entro 4-12 ore. Il legame con le proteine plasmatiche \u00e8 del 97%. Il volume di distribuzione \u00e8 circa 0,6 l/kg. La concentrazione plasmatica terapeutica \u00e8 compresa tra 15 e 25\u00a0ng/ml, mentre la concentrazione tossica \u00e8 di 30-40\u00a0ng/ml.\nVariazioni della calcemia e della kaliemia possono modificare questi valori.\nL'emivita media della digitossina \u00e8 di circa 7 giorni (3-16 giorni) e sembra non essere influenzata da eventuali alterazioni della funzione renale. Alte concentrazioni di digitossina sono state riscontrate in alcuni organi quali reni, miocardio e fegato. \nUna singola dose per il 60-80% \u00e8 escreta per via renale, sotto forma di alcuni metaboliti (digitossigenina bisdigitossoside, digitossigenina monodigitossoside, digitossigenina, digossina, e corrispondenti digossigenina-derivati, epidigitossigenina, epidigossigenina, diidrodigitossina e prodotti di coniugazione con acido glucuronico). Il 20% della stessa dose singola \u00e8 eliminato nelle feci. \nLa digitossina \u00e8, a sua volta, un metabolita dell'acetildigitossina.\nTossicit\u00e0.\nLa dose letale minima \u00e8 stimata intorno a 3\u00a0mg. Gli effetti tossici si manifestano a concentrazioni plasmatiche superiori a 30\u00a0ng/ml.\nI valori di DL50 nella cavia e nel gatto sono rispettivamente di 60\u00a0mg/kg e 0,18\u00a0mg/kg.\nUsi clinici.\nLa digitossina \u00e8 indicata nel trattamento della insufficienza cardiaca, soprattutto quando \u00e8 presente fibrillazione atriale, nel trattamento del flutter atriale e della tachicardia sopraventricolare.\nEffetti collaterali ed indesiderati.\nLe manifestazioni avverse pi\u00f9 frequenti associate al trattamento con digitossina sono: scialorrea, nausea, vomito, diarrea, cefalea, astenia, torpore, ed alterazioni della visione quali scotomi, visione indistinta, visione gialla. Gli effetti pi\u00f9 temibili sono quelli associati alle alterazioni del ritmo cardiaco: extrasistoli ventricolari, bigeminismo, tachicardia ventricolare, dissociazione atrio-ventricolare, tachicardia giunzionale A-V, tachicardia atriale parossistica con blocco, blocco atrio-ventricolare completo.\nControindicazioni.\nA causa della lunga emivita del farmaco esiste la possibilit\u00e0 che eventuali manifestazioni tossiche della digitossina compaiano anche dopo la sospensione.\nDigitossina \u00e8 controindicata in caso di ipersensibilit\u00e0 nota verso il farmaco oppure uno degli eccipienti.\nRisulta inoltre controindicata in caso di blocco atrioventricolare, di fibrillazione atriale associata a sindrome di Wolff-Parkinson-White, nelle malattie degenerative del miocardio, nella tachicardia ventricolare e in caso di trattamento contemporaneo con sali di calcio. \nDeve essere usata con estrema cautela nei pazienti con insufficienza epatica proprio perch\u00e9 \u00e8 il fegato la principale ghiandola di trasformazione della digitossina.\nDosaggi terapeutici.\nLa digitossina pu\u00f2 essere somministrata sia per via orale che per via intramuscolare ed endovenosa. \nNell'adulto, la dose iniziale \u00e8 di 600\u00a0\u00b5g seguita da 400\u00a0\u00b5g dopo 4-6 ore, e infine, se necessario, 200\u00a0\u00b5g ogni sei ore fino ad una dose totale massima di 1,6\u00a0mg nell'arco di 1-2 giorni. La dose di mantenimento \u00e8 variabile da 50 a 200\u00a0\u00b5g. \nNel neonato prematuro e a termine, si somministrano inizialmente 22\u00a0\u00b5g/kg di peso corporeo in tre o pi\u00f9 dosi giornaliere.\nNei bambini di et\u00e0 compresa tra due settimane e un anno, si somministrano 45\u00a0\u00b5g/kg divisi in tre o pi\u00f9 dosi.\nNei bambini di uno-due anni, il dosaggio si riduce a 40\u00a0\u00b5g/kg, mentre in quelli di et\u00e0 superiore a due anni, 30\u00a0\u00b5g/kg in tre o pi\u00f9 dosi.\n\u00c8 necessario prestare attenzione all'intervallo tra le somministrazioni che non deve essere comunque inferiore a sei ore. \nLe dosi di mantenimento sono approssimativamente il 10% della dose iniziale.\nSovradosaggio.\nLa lavanda gastrica ed il monitoraggio dell'elettrocardiogramma sono le misure pi\u00f9 adatte ed efficaci quando l'ingestione o l'avvelenamento accidentale \u00e8 recente. Per l'intossicazione in corso di trattamento cronico, quando non si ritiene sufficiente la semplice sospensione del farmaco, probabilmente la misura terapeutica pi\u00f9 utile \u00e8 la correzione dell'ipokaliemia. In letteratura esistono studi che hanno verificato la possibilit\u00e0 di ricorrere all'utilizzo di carbone attivo o resine quali la colestiramina per ridurre l'assorbimento del farmaco in corso di intossicazione.\nInterazioni.\nL'interazione pi\u00f9 comune e clinicamente rilevante si verifica con farmaci che causano deplezione di potassio: l'effetto dei digitalici aumenta infatti in presenza di ipokaliemia. Anche l'ipercalcemia, ad esempio causata dalla somministrazione concomitante di sali di calcio o di farmaci che aumentano la calcemia, come i derivati della vitamina D, esalta gli effetti dei digitalici. \nNe viene sconsigliata la somministrazione concomitante con chinidina sebbene in questo caso non sia mai stato provato con certezza un aumento dei livelli plasmatici di digitossina. \nI barbiturici, la fenitoina e la rifampicina generalmente accelerano il metabolismo della digitale. Nel caso della digitossina, \u00e8 stata dimostrata una riduzione dei suoi livelli plasmatici e della emivita.\nVerapamil, diltiazem e nifedipina alterano in misura decisamente minore i livelli plasmatici della digitossina rispetto a quanto non avvenga con i livelli plasmatici di digossina. Per tale motivo il rischio di intossicazione digitalica, in caso di utilizzo concomitante di questi farmaci, appare decisamente pi\u00f9 basso.\n\u00c8 stato dimostrato che spironolattone aumenta invece l'emivita della digitossina."}
{"id": "73474", "revid": "2567", "url": "https://it.wikipedia.org/wiki?curid=73474", "title": "Samwise Gamgee", "text": ""}
{"id": "73479", "revid": "2027518", "url": "https://it.wikipedia.org/wiki?curid=73479", "title": "Aeronautica", "text": "L'aeronautica \u00e8 l'insieme delle conoscenze scientifiche, tecnologiche e tecniche utili per costituire la realizzazione degli aeromobili e la loro navigazione aerea, unitamente a tutte quelle attivit\u00e0 pertinenti alla regolamentazione, l'assistenza, la manutenzione, la logistica, la formazione del personale di volo e di terra e le loro attivit\u00e0 lavorative.\nStoria.\nIl primo costruttore di un oggetto alato in grado di effettuare brevi voli, fu il matematico e filosofo Archita da Taranto, vissuto quattro secoli prima di Cristo.\nNel 1489 Leonardo da Vinci inizi\u00f2 lo studio delle \"macchine volanti\" disegnando una macchina volante ad ali battenti azionata a braccia, e disegn\u00f2 \"viti aeree\" anticipatrici dell'elicottero.\nNel 1670 il gesuita matematico Francesco Lana pubblic\u00f2 il suo libro intitolato \"Prodromo, ovvero saggio di alcune invenzioni nuove\", nel quale egli sostenne che sarebbe stato possibile innalzarsi mediante 4 grandi sfere di rame svuotate dall'aria, applicando il principio di Archimede.\nNel 1680 Giovanni Alfonso Borelli pubblic\u00f2 il suo trattato \"De motu animalium\" nel quale analizz\u00f2 la possibilit\u00e0 anche per l'uomo di mantenersi in aria con le proprie forze muscolari come i volatili. \nNel 1783, i fratelli Montgolfier realizzarono la prima mongolfiera ad aria calda, a cui seguirono un mese dopo i palloni aerostatici ad idrogeno del Professor Jacques Charles. \nNel 1785, Jean-Fran\u00e7ois Pil\u00e2tre de Rozier realizz\u00f2 un terzo tipo di aerostato ibrido, composto da una camera ad idrogeno superiore a quella dell'aria calda con il quale decoll\u00f2 per attraversare la Manica, ma l'apparecchio esplose dopo circa mezz'ora di volo e l'aeronauta perse la vita.\nNel 1852 venne realizzato il primo dirigibile dal francese Henri Giffard dotato di un motore a vapore.\nNel 1883 fu realizzato da Gaston Tissandier insieme a suo fratello, il primo dirigibile a propulsione elettrica.\nNel 1891, Otto Lilienthal, ispirato da Leonardo da Vinci, studi\u00f2 anch'egli il volo degli uccelli, e costru\u00ec il primo aliante con il quale esegu\u00ec voli librati e veleggiati anche di un centinaio di metri, sino a quando il 10 Agosto 1896 precipit\u00f2 con uno dei suoi modelli perdendo la vita.\nNel 1898 il Conte Ferdinand von Zeppelin applic\u00f2 il primo motore a scoppio ai suoi primi dirigibili.\nIl 17 Dicembre 1903 i fratelli Wright riuscirono a compiere il primo volo del \"Flyer\", di fatto il primo mezzo pi\u00f9 pesante dell'aria ad alzarsi in volo.\nDurante tutto il XX secolo, l'aeronautica ebbe uno sviluppo tecnologico molto rapido, con la produzione di aeromobili di ogni tipologia, sia in campo militare che civile.\nIl 17 Giugno 1905 il Conte Almerico da Schio port\u00f2 a termine il primo volo di un dirigibile italiano dotato di superfici di comando di quota denominati \"aeropiani\". \nIl 25 Luglio 1909 il francese Louis Bl\u00e9riot riusc\u00ec ad attraversare la Manica in soli 37 minuti di volo grazie ad un motore italiano di marca Anzani.\nIl 16 Dicembre 1910 l'ingegnere Henri Coand\u0103 pilot\u00f2 il primo aereo dotato di un propulsore a \"termogetto\" da lui stesso progettato e costruito. \nIl 6 Luglio 1919 l'Aeronave britannica R-34 port\u00f2 a termine la prima traversata dell'Oceano Atlantico atterrando a New York.\nIl 12 Maggio 1926 a bordo del suo dirigibile Norge, il generale Umberto Nobile port\u00f2 a termine la conquista del Polo Nord sorvolandolo insieme a Roald Amundsen ed allo statunitense Lincoln Ellsworth.\nIl 21 Maggio 1927 lo statunitense Charles Lindbergh attravers\u00f2 per primo l'Atlantico senza effettuare soste atterrando felicemente a Parigi.\nIn campo militare, l'Italia introdusse per prima l'uso bellico degli aeroplani durante la Guerra libica (1911-1912). \nNel corso della prima guerra mondiale vennero prodotti aerei sempre pi\u00f9 performanti. \nTra i due conflitti mondiali, l'alluminio prese il posto del legno come materiale costruttivo, e sia il dirigibile che l'idrovolante raggiunsero una grande diffusione. \nNel corso della seconda guerra mondiale, l'aeronautica venne sviluppata fortemente per le necessit\u00e0 e le esigenze belliche. \nIl 14 Ottobre 1947 a bordo del Bell X-1 il comandante pilota Charles Yeager super\u00f2 per primo la velocit\u00e0 del suono.\nNegli anni cinquanta si diffusero i motori sovralimentati (Turbo), e l'uso del motore a turbina che consentirono di raggiungere velocit\u00e0 di volo inimmaginabili soltanto qualche anno prima.\nNegli anni sessanta il turbogetto era comunemente adottato da molti velivoli da trasporto merci e passeggeri.\nNegli anni settanta, con l'introduzione dei motori a getto ad alto \"bypass\" (Turbofan) si riusc\u00ec a raggiungere delle prestazioni migliori di tutti i propulsori precedenti.\nCon il nuovo millennio il problema ambientale ha spinto molte industrie aeronautiche a rivoluzionare le tecnologie della propulsione, le quali attualmente considerano l'idrogeno quale vettore energetico promettente per il futuro.\nDescrizione.\nGeneralit\u00e0 sulle \"macchine volanti\".\nUna \"macchina volante\", in generale, \u00e8 un mezzo atto a trasportare ad una certa velocit\u00e0, da un posto ad un altro per una certa distanza, un carico, sia esso costituito da merci o da persone, oppure un carico bellico, sollevandosi da terra. Ci\u00f2 comporta quindi che una macchina volante, detta anche aeromobile, debba muoversi in uno spazio a tre dimensioni, contrariamente ad un veicolo terrestre o una nave, che si muovono su una superficie. Una macchina terrestre, infatti, deve essere controllabile in due sole direzioni, mentre il controllo di un aeromobile richiede sistemi che garantiscano il moto corretto anche nella direzione verticale.\nQualsiasi macchina volante pu\u00f2 traslare in 3 direzioni:\ne ruotare attorno a 3 assi:\nL'asse longitudinale collega la poppa al muso, mentre l'asse trasversale collega le estremit\u00e0 delle ali.\nTutti e tre gli assi sono ortogonali fra loro e s'incontrano in un punto che si fa coincidere con il baricentro dell'aeromobile. Essendo le macchine volanti dotate di massa, esse sono soggette ad una forza peso derivante dall'accelerazione di gravit\u00e0. Per vincere questa forza e far s\u00ec che la macchina si sollevi da terra si deve creare una \"sostentazione\" e ad essa si dovr\u00e0 aggiungere una \"propulsione\".\nEsistono due tipi di sostentazione: \"statica\" e \"dinamica\". La prima (derivante dal principio della spinta di Archimede) consiste nel riempire un aerostato di un fluido pi\u00f9 leggero dell'aria (come ad esempio l'elio) e creare uno squilibrio delle forze verticali. In questo modo si ha un movimento verso l'alto. Nel secondo caso, invece, quello della sostentazione dinamica, si ha la necessit\u00e0 di un moto relativo tra la macchina ed il fluido. \nIn generale possiamo distinguere la propulsione in: a reazione o inerziale.\nLa prima consiste nell'accelerare una massa di fluido in una certa direzione e sfruttare la \"reazione\" per avere un moto in senso opposto; orientando la reazione, si pu\u00f2 orientare la direzione della spinta. Nel caso della propulsione inerziale, si sfrutta invece l'energia potenziale che un corpo acquista se portato in quota e liberato in un campo gravitazionale (quale quello terrestre). La macchina, infatti, perdendo quota, acquista energia cinetica e, quindi, velocit\u00e0.\nAltri progetti.\nIlvolo.it, portale dedicato al volo e all'aeronautica con numerosi approfondimenti tecnici"}
{"id": "73483", "revid": "125677371", "url": "https://it.wikipedia.org/wiki?curid=73483", "title": "Albo d'oro del doppio maschile del torneo di Wimbledon", "text": "Questo \u00e8 un elenco dei vincitori del doppio maschile al Torneo di Wimbledon. Il torneo non si \u00e8 svolto dal 1915 al 1918 e dal 1940 al 1945 a causa delle due guerre mondiali e nel 2020 a causa della pandemia di COVID-19."}
{"id": "73484", "revid": "125824499", "url": "https://it.wikipedia.org/wiki?curid=73484", "title": "L'opera da tre soldi", "text": "L'opera da tre soldi (\"Die Dreigroschenoper\") \u00e8 l'opera teatrale pi\u00f9 famosa e rappresentata di Bertolt Brecht. Adattando la traduzione di Elisabeth Hauptmann della Beggar's Opera, una ballad opera dell'inglese John Gay del 1728, con le musiche di Kurt Weill e le inserzioni di ballate di Fran\u00e7ois Villon e Rudyard Kipling, ambienta la storia nel contesto della malavita londinese. Mette in scena un violento attacco socialista alla societ\u00e0 capitalista, ritratta come una banda di delinquenti, ruffiani e meretrici. Il lavoro, che offre una feroce critica del mondo borghese, parodiato e condito da un umorismo cinico dei rapporti umani, fu accolto entusiasticamente fin dalla prima apparizione sulle scene nel 1928.\nLo stesso soggetto fu ripreso da Brecht nel \"Romanzo da tre soldi\" del 1934, calcando la mano sulla critica anti-capitalista.\nStoria.\n\"L'opera da tre soldi\" fu rappresentata per la prima volta nel 1928 nel teatro Schiffbauerdamm a Berlino. L'autore metteva in scena il mondo del sottoproletariato, dei banditi e dei derelitti, con intenzione provocatoria nei riguardi del pubblico borghese, che avrebbe dovuto scandalizzarsi di fronte all'ambiente, ai personaggi e al loro linguaggio.\nIl pubblico ideale per Brecht doveva essere il proletariato, cio\u00e8 gli operai dell'industria. Infatti il titolo indicava provocatoriamente il prezzo del biglietto d'entrata, .\nLa nascita dell'opera.\nAll'inizio del 1928, Heinrich Fischer era stato invitato ad assumere la codirezione del Theater am Schiffbauderdamm ed era in cerca di testi per allestire un repertorio inedito. Brecht gli present\u00f2 le prime due scene del lavoro che aveva appena scritto servendosi \u00abcome traccia\u00bb della \"Beggar's Opera\".\nFischer rimase molto impressionato dalle due scene e, per quanto prevedesse soltanto un successo pi\u00f9 per un libro che per uno spettacolo, consigli\u00f2 ugualmente di inaugurare il teatro con il testo in via di completamento.\nCi\u00f2 che aveva colpito Brecht nella Beggar's Opera (letteralmente \"Opera del mendicante\") era soprattutto la satira socio-politica e la parodia del melodramma italiano, in un testo dell'Inghilterra del 1728, esattamente due secoli prima: John Gay prendeva di mira una aristocrazia i cui affari erano molto simili a quelli della malavita, raccontando una storia ambientata nei bassifondi di Londra tra rapine, tradimenti, prostituzione, amori, profitti e delitti.\nRiassunto.\nLo spettacolo alterna momenti di prosa a momenti musicali e cantati; nel lavoro di Gay/Pepusch la forma dei momenti musicali ricalca parodisticamente l'opera italiana, in quello di Brecht/Weill il cabaret e il jazz.\nL'opera \u00e8 ambientata nella Londra vittoriana. Il protagonista, nell'opera di Brecht/Weill - cos\u00ec come in quella di Gay/Pepusch - \u00e8 Macheath, noto criminale. Il numero di apertura, \"Morgenchoral des Peachum\", cita la musica del compositore Johann Christoph Pepusch nell'originale di Gay.\nMacheath (Mackie Messer, o Mack the Knife) sposa Polly Peachum. Il padre di Polly, che controlla tutti i mendicanti di Londra, \u00e8 sgradevolmente sorpreso dall'avvenimento e tenta di far arrestare e impiccare Macheath. I suoi maneggi sono per\u00f2 complicati dal fatto che il capo della polizia, Tiger Brown, \u00e8 un amico di giovent\u00f9 di Macheath. Alla fine Peachum riesce a farlo condannare all'impiccagione, ma poco prima dell'esecuzione, Brecht fa apparire un messaggero a cavallo da parte della \"Regina\" che grazia Macheath e gli conferisce il titolo di baronetto, nella parodia di un lieto fine.\nIn molti punti l'opera si appella direttamente al pubblico, rompendo la \"quarta parete\" e ricercando un effetto che Brecht chiama di \"straniamento\", contrapposto all\"'immedesimazione\" che al tempo di Brecht era lo standard dominante nella messinscena; per esempio vengono proiettate delle frasi sul fondale e i personaggi a volte portano in scena dei cartelli. L'opera pone rilevanti questioni politiche e sociali, con intento provocatorio, e punta a sfidare le nozioni di ci\u00f2 che all'epoca erano considerati \"teatro\" e \"decenza\".\nNumeri musicali.\nVorspiel (Preludio)\nErster Akt (Primo atto)\nZweiter Akt (Secondo atto)\nDritter Akt (Terzo atto)\nInfluenze.\nIl pezzo di apertura e chiusura, \"Die Moritat von Mackie Messer\" fu aggiunto poco prima della premi\u00e8re berlinese, quando l'attore che impersonava Macheath, Harald Paulsen, minacci\u00f2 di andarsene se il suo personaggio non avesse ricevuto una presentazione adeguata. La canzone scritta per colmare questa lacuna diverr\u00e0 la pi\u00f9 famosa dell'intera opera, grazie anche alla successiva traduzione in inglese (ad opera di Marc Blitzstein, con il titolo \"Mack the Knife\"), che ne ha ampliato notevolmente la fortuna. Oggi il pezzo \u00e8 uno standard, non solo in ambito jazz, e vanta innumerevoli interpretazioni. Dopo Bobby Darin (il primo a inciderla nella versione anglofona raggiungendo la prima posizione nella Billboard Hot 100), vi si sono cimentati negli anni Louis Armstrong, Ella Fitzgerald, Frank Sinatra, Sting, Milva, Ute Lemper, Domenico Modugno, Milly, Massimo Ranieri e moltissimi altri.\nIl pezzo \"Jenny dei pirati\" \u00e8 stato reinterpretato da Nina Simone nel 1964, la quale diede alla canzone un sottofondo civile e rivoluzionario, e reinterpretando la \"nera fregata\" del testo come l'avventizia rivoluzione nera.\nL'\"Opera da tre soldi\" in Italia.\nAnton Giulio Bragaglia mette in scena \"La veglia dei lestofanti\", nella traduzione di Alberto Spaini e Corrado Alvaro, al Teatro dei Filodrammatici (Milano) l'8 marzo 1930, al Teatro Reinach di Parma il 24 marzo successivo ed al Teatro di Torino il 2 aprile 1930. Interpreti principali: Armando Falconi (Gionata Peachum), Emilia Vidali (Polly Peachum), Camillo Pilotto (Macheath), Lydia Simoneschi (Lucy).\nLa prima rappresentazione italiana dell\"'Opera da tre soldi\", datata 27 febbraio 1956, si svolse al Piccolo Teatro di Milano per la regia di Giorgio Strehler. Interpreti principali erano Tino Carraro (Mackie), Mario Carotenuto (Peachum), Marina Bonfigli (Polly), Milly (Jenny), Enzo Tarascio (il capo della polizia). Per l'occasione, lo stesso Bertolt Brecht volle essere presente a Milano.&lt;br&gt;\nIl Piccolo Teatro di Milano ospita successivamente l'\"Opera da tre soldi\", a partire dal 31 marzo 1973, di nuovo con la regia di Giorgio Strehler. Gli interpreti principali di questa edizione Domenico Modugno (Mackie), Gianrico Tedeschi (Peachum), Giulia Lazzarini (Polly), Milva (Jenny), Gianni Agus (il capo della polizia).\nNel dicembre del 2000 in forma semiscenica all\u2019Auditorio di Via della Conciliazione in Roma con Elio (Mackie Messer), Peppe Barra (Peachum), Maddalena Crippa (Polly e Jenny), Marina Confalone (Mrs. Peachum), Paolo Triestino (Tiger Brown) e l\u2019Ensemble Moderne di Francoforte.\nAl Teatro Verdi di Trieste va in scena nel 2011. A Napoli nel 2012 \u00e8 presente nella rassegna del Napoli Teatro Festival una versione con Massimo Ranieri e Lina Sastri.\nIl 19 aprile 2016, per il sessantesimo anniversario della morte di Brecht e della prima rappresentazione di Strehler, l'\"Opera da tre soldi\" torna al Piccolo Teatro di Milano, con la regia di Damiano Michieletto, e fra gli interpreti Marco Foschi (Mackie), Peppe Servillo (Peachum), Margherita Di Rauso (Signora Peachum), Maria Roveran (Polly), l'almodovariana Rossy De Palma (Jenny), Sergio Leone (il capo della polizia). In quell'occasione \u00e8 stata allestita una vidoinstallazione nella sala di Via Rovello dal titolo \"Brecht 1956-2016. Sessant'anni di Teatro al Piccolo\".\nCuriosit\u00e0.\nNel romanzo del 1935 di Georges Bataille \"L'azzurro del cielo\" Henry, il quale \u00e8 sia personaggio principale che voce narrante, mentre vuole \"ricordare la faccia di Dirty\" pensa ad una somiglianza d'essa con Lotte Lenya dapprima ricordando quest'ultima in \"Ascesa e caduta della citt\u00e0 di Mahagonny\" sfuggendogli comunque \"l'espressione della faccia\" cercando, quindi, successivamente di ricordare \"la canzone del bordello de \"L'opera da tre soldi\"\" non ricordandosi \"le parole tedesche, ma solo quelle francesi\" asserendo d'avere \"il ricordo, errato, di Lotte Lenia che cantava\". Cantando infine lacerato da quel vago ricordo alzandosi \"a piedi nudi, ma commosso, straziato\":"}
{"id": "73486", "revid": "228587", "url": "https://it.wikipedia.org/wiki?curid=73486", "title": "Pentagono (disambigua)", "text": ""}
{"id": "73491", "revid": "466539", "url": "https://it.wikipedia.org/wiki?curid=73491", "title": "Aerofotogrammetria", "text": "Laerofotogrammetria \u00e8 un'attivit\u00e0/tecnica utile al rilevamento delle caratteristiche del terreno non facilmente percepibili al livello del suolo, attraverso fotogrammi scattati a distanza, trovando applicazione in numerosi campi, dalla cartografia, alla geologia, all'archeologia.\nLe prime foto aeree furono realizzate in Francia nel 1858, a bordo di un aerostato: a realizzarle fu Nadar (Gaspard-F\u00e9lix Tournachon, 1820-1910), pioniere della fotografia. Per la realizzazione di aerofotografie esistono aerei appositamente attrezzati, ma si possono utilizzare anche aerei a pilotaggio remoto.\nTipi di ripresa aerea.\nNell'aerofotogrammetria si distinguono pi\u00f9 tipi di presa tra cui:\n\"Strip-run\".\nLa successione di foto verticali (in gergo \u00abstrisciata\u00bb, o \"strip-run\") deve prevedere una parziale sovrapposizione tra una foto e quella successiva. La rotta del velivolo pu\u00f2 essere ricostruita unendo, sulla planimetria, i centri delle immagini ottenute.\nAl fine di abbattere le distorsioni prospettiche ai bordi, le successioni di foto verticali devono sempre garantire una sovrapposizione del 60% circa tra immagini successive. Anche le \"strisciate\" adiacenti dovranno sovrapporsi del 20% circa, anche al fine di scongiurare il rischio di lasciare scoperte porzioni di suolo. Le immagini parzialmente sovrapposte dovranno avere la stessa scala e lo stesso tono.\nPellicole.\nLe pellicole usate, con negativi di grande formato, potranno essere a colori, in bianco e nero, o sensibili all'infrarosso. \nLe pellicole in bianco e nero devono essere di tipo pancromatico, che esibiscono una maggior estensione nella scala di grigi rispetto alle pellicole ortocromatiche. La resa del bianco e nero viene corretta con l'interposizione di un filtro ottico giallo chiaro o giallo medio.\nLe pellicole all'infrarosso potranno essere, a colori o in bianco e nero, con l'adozione, a seconda dei casi, di opportuni filtri.\nOggi quasi completamente superate da camere digitali.\nCampi di utilizzo.\nRilevazione dell'idrografia, dell'inquinamento, e dello stato vegetazionale.\nLa ripresa in bianco e nero all'infrarosso, con l'aggiunta di filtri rossi o rosso scuri, \u00e8 di particolare utilit\u00e0 per studi sullo stato della vegetazione e per il rilevamento dell'idrografia, dal momento che il tono di grigio ottenuto dipende non dal colore ma dalla capacit\u00e0 di emissione nello spettro infrarosso: i corsi d'acqua, ad esempio, spiccheranno per il loro colore scuro, dovuto al basso livello di riflessione dell'infrarossa. Negli stessi corsi d'acqua, saranno evidenziati eventuali scarichi industriali o domestici. Per quanto riguarda l'esame della vegetazione, le latifoglie saranno pi\u00f9 chiare delle aghifoglie e le piante sempreverdi pi\u00f9 scure della piante decidue. Pi\u00f9 scure appaiono anche le piante malate o attaccate da insetti: in questo caso, la fotografia aerea \u00e8 in grado di anticipare anche di settimane la visibilit\u00e0 del danno, rispetto alla sensibilit\u00e0 dell'occhio umano e della fotografia ordinaria.\nPer quanto riguarda lo stato di salute delle piante, di grande utilit\u00e0 \u00e8 la fotografia all'infrarosso a colori: ad esempio, le conifere sane evidenzieranno un colore viola, rossastro o bluastro. Le piante decidue sane, se osservate in primavera estate, evidenzieranno un colore rosso o rosso carminio.\nArcheologia.\nNel campo dell'archeologia la fotografia aerea \u00e8 uno strumento di indagine che consente di evidenziare tracce, non percepibili da terra, di resti interrati. Permette inoltre di cogliere, con una visione d'insieme, i reciproci rapporti spaziali dei ritrovamenti portati alla luce.\nNelle prime indagini archeologiche si cerc\u00f2 di ottenere una visione dall'alto per mezzo di palloni aerostatici o ponteggi, ma la tecnica si rivel\u00f2 utile soprattutto dopo l'introduzione degli aeroplani e dopo le ampie campagne di fotografie aeree condotte, a scopo tattico militare, durante la Prima e Seconda guerra mondiale.\nLe fotografie, possono essere riprese verticalmente, o obliquamente. I migliori effetti si ottengono con fotografie scattate in diverse stagioni dell'anno e spesso possono essere utili immagini scattate al tramonto o all'alba, in condizioni di luce radente. Si possono utilizzare tecniche di ripresa all'infrarosso (termografia) che evidenziano le differenze termiche e di umidit\u00e0 nel terreno.\nI resti sepolti possono essere individuati per la presenza di minimi rilievi nel terreno in corrispondenza del sottostante materiale pi\u00f9 compatto, oppure per le differenze di crescita nella vegetazione, che pu\u00f2 essere ostacolata o rallentata nel suo sviluppo se ci\u00f2 avviene in corrispondenza di resti sepolti piuttosto che in zone con terreno pi\u00f9 profondo. Gli allineamenti di queste tracce minime si distinguono assai pi\u00f9 efficacemente in una visione d'insieme dall'alto.\nInoltre, la fotografia aerea a tappeto di una regione permette di individuare le grandi linee e l'orientamento delle suddivisioni agricole antiche (ad esempio la centuriazione romana), che spesso in pianura sono state conservate attraverso i secoli e hanno determinato l'orientamento delle vie di comunicazione antiche, spesso ricalcate anche da quelle moderne.\nIn ogni caso, gli allineamenti leggibili nelle fotografie possono avere anche origini naturali ed \u00e8 sempre necessario un controllo al suolo.\nLa tecnica \u00e8 invece di difficile impiego in regioni coperte da foreste, in cui le tracce umane non sono visibili dall'alto se non in caso di insediamenti di vaste dimensioni (come per le citt\u00e0 azteche in Messico).\nLegislazione.\nCon il D.P.g. 29 settembre 2000, n. 367, \u00e8 stata liberalizzata l'attivit\u00e0 di ripresa aerea. Il decreto presidenziale definisce comunque dei limiti all'art. 4. \"Divieti temporanei delle attivit\u00e0 di ripresa aerea\", comma 1: \n\u00ab\"Quando, per motivi di pubblica sicurezza, di sicurezza nazionale o per altri rilevanti interessi nazionali, le competenti Autorit\u00e0 militari o di pubblica sicurezza dispongono divieti temporanei delle attivit\u00e0 di rilevamento e ripresa aerea sul territorio nazionale e sulle acque territoriali o su parte di essi; le medesime assicurano che dei divieti sia data tempestiva comunicazione ai soggetti interessati attraverso idonea pubblicazione edita dal Servizio nazionale di informazioni aeronautiche.\"\u00bb"}
{"id": "73498", "revid": "484362", "url": "https://it.wikipedia.org/wiki?curid=73498", "title": "Episcopato", "text": ""}
{"id": "73507", "revid": "2014431", "url": "https://it.wikipedia.org/wiki?curid=73507", "title": "Campo di forze", "text": "In fisica, un campo di forze \u00e8 un campo vettoriale che descrive la presenza di una forza in ogni punto dello spazio. Si tratta di una funzione che associa ad ogni posizione un vettore che ha l'intensit\u00e0 e la direzione della forza. \nIl campo di forze \u00e8 un oggetto introdotto nel corso del XVIII secolo per descrivere l'interazione a distanza tra oggetti. L'idea di un'azione a distanza \u00e8 stata a lungo un tema dibattuto tra i fisici, e lo stesso Isaac Newton scrisse in una lettera a Richard Bentley:\nCampo gravitazionale.\nNel caso della forza di gravit\u00e0 si suppone ad esempio che un corpo dotato di massa modifichi lo spazio intorno a s\u00e9, definendo in ogni punto (specificato da un vettore posizione formula_1) un vettore di campo formula_2 in modo tale che un altro corpo che si trovi nel punto formula_1 risenta di tale campo e vari la sua traiettoria di conseguenza. Tale campo \u00e8 un \"campo vettoriale\".\nCampo elettromagnetico.\nLa stessa cosa avviene nel caso della forza elettrica, con la differenza che in questo caso si possono avere forze sia attrattive (tra cariche di segno opposto) che repulsive (tra cariche dello stesso segno). Il grafico a fianco rappresenta il campo di forze generato da una sfera carica positivamente con una carica \"Q\" su un'eventuale altra \"carica esploratrice/di prova\" \"q\" che si dovesse trovare nei vari punti dello spazio (il campo \u00e8 naturalmente tridimensionale ed il grafico rappresenta il campo su un piano passante per il centro della sfera). In ogni punto dello spazio \u00e8 definito un vettore forza; il vettore \u00e8 diretto radialmente ed il suo modulo \u00e8 inversamente proporzionale al quadrato della distanza dal centro della sfera, e direttamente proporzionale alla carica generatrice. In elettrostatica si preferisce tuttavia utilizzare il campo elettrico in luogo della forza, definito come la forza per unit\u00e0 di carica esploratrice (tale campo ha il vantaggio di dipendere solo da \"Q\" [carica generatrice] e non da \"q\" [carica esploratrice/di prova], come si pu\u00f2 dimostrare sostituendo la formula per la forza di Coulomb all'interno dell'equazione fondamentale del campo elettrico).\nNella fantascienza.\nNella fantascienza con \"campo di forza\" si definisce uno scudo energetico, come uno scudo deflettore."}
{"id": "73508", "revid": "37401", "url": "https://it.wikipedia.org/wiki?curid=73508", "title": "Nuovo testamento", "text": ""}
{"id": "73509", "revid": "54253", "url": "https://it.wikipedia.org/wiki?curid=73509", "title": "Metodo del carbonio-14", "text": "Il metodo del 14C (carbonio-14), o del radiocarbonio, \u00e8 un metodo di datazione radiometrica basato sulla misura delle abbondanze relative degli isotopi del carbonio. Fu ideato e messo a punto tra il 1945 e il 1955 dal chimico statunitense Willard Frank Libby, che per questa scoperta ottenne il Premio Nobel per la chimica nel 1960.\nIl metodo del 14C permette di datare materiali di origine organica (ossa, legno, fibre tessili, semi, carboni di legno, \u2026). Si tratta di una datazione assoluta, vale a dire in anni calendariali, ed \u00e8 utilizzabile per materiali di et\u00e0 non pi\u00f9 antica di 50.000 anni salvo casi particolari. La sua principale utilizzazione \u00e8 in archeologia per datare i reperti costituiti da materia organica, quindi contenenti atomi di carbonio.\nPrincipi teorici.\nIl carbonio \u00e8 un elemento chimico fondamentale per la vita e presente in tutte le sostanze organiche. Esso \u00e8 presente sulla terra in tre isotopi: due stabili (12C e 13C) e uno radioattivo (14C). Quest'ultimo si trasforma per decadimento beta in azoto (14N), con un tempo di dimezzamento medio (o emivita) di 5.730 anni, di conseguenza questo isotopo a lungo andare scomparirebbe, se non venisse continuamente reintegrato. La produzione di nuovo 14C avviene regolarmente in natura negli strati alti della troposfera e nella stratosfera, per la cattura di neutroni termici componenti secondari dei raggi cosmici da parte degli atomi di azoto presenti nell'atmosfera. L'equilibrio dinamico che si instaura tra produzione e decadimento radioattivo mantiene quindi costante la concentrazione di 14C nell'atmosfera, dove \u00e8 presente principalmente legato all'ossigeno sotto forma di anidride carbonica.\nTutti gli organismi viventi che fanno parte del ciclo del carbonio scambiano continuamente carbonio con l'atmosfera attraverso processi di respirazione (animali) o fotosintesi (vegetali), oppure lo assimilano nutrendosi di altri esseri viventi o sostanze organiche. Di conseguenza finch\u00e9 un organismo \u00e8 vivo il rapporto tra la sua concentrazione di 14C e quella degli altri due isotopi di carbonio si mantiene costante e uguale a quella che si riscontra nell'atmosfera.\nDopo la morte questi processi terminano e l'organismo non scambia pi\u00f9 carbonio con l'esterno, quindi per effetto del decadimento la concentrazione di 14C diminuisce in modo regolare secondo la formula:\nDove formula_2 \u00e8 la concentrazione di 14C nell'atmosfera, formula_3 il tempo trascorso dalla morte dell'organismo, formula_4 la vita media del 14C pari al tempo di dimezzamento diviso per il logaritmo naturale di 2: 5730/ln 2 = 8267 anni.\nMisurando la quantit\u00e0 di 14C presente nei resti organici, se ne ricava l'et\u00e0 applicando la seguente formula:\nAccumuli naturali di carbonio di origine organica con et\u00e0 valutabile alla scala dei tempi geologici, quali i carboni fossili, risultano privi di 14C, essendo questo ormai completamente decaduto in azoto.\nMetodologia.\nLa misura del 14C si pu\u00f2 effettuare con due metodi:\nRispetto al metodo del contatore proporzionale, il metodo AMS presenta il vantaggio di poter lavorare con campioni pi\u00f9 piccoli, anche di pochi milligrammi, e di fornire un risultato in un tempo molto pi\u00f9 breve (si possono misurare decine di campioni al giorno, mentre il contatore proporzionale pu\u00f2 richiedere anche alcune settimane per un solo campione). Tuttavia presenta anche lo svantaggio di essere un metodo distruttivo: esso richiede infatti che il campione venga bruciato e ridotto in forma gassosa.\nEntrambi questi metodi permettono di ottenere datazioni con un margine di errore tra il 2 e il 5\u2030 e fino ad un tempo massimo di circa 50.000 anni: per campioni pi\u00f9 antichi, la concentrazione di 14C \u00e8 troppo bassa per poter essere misurata con sufficiente accuratezza.\nAccuratezza delle misure.\nL'idea da cui deriva il metodo di datazione del radiocarbonio \u00e8 semplice, ma sono occorsi anni per sviluppare la tecnica e a raggiungere l'accuratezza di datazione auspicata.\nA partire dagli anni cinquanta sono state condotte ricerche al fine di determinare quale fosse l'esatto rapporto tra 12C e 14C nell'atmosfera nel corso degli ultimi cinquantamila anni. I dati risultanti sono usati, sotto la forma di una curva di calibrazione, per convertire una data misura della quantit\u00e0 di 14C di un campione nella corrispondente et\u00e0 del campione. Oltre a questa conversione occorre applicare opportune correzioni per tener conto di altri fattori, quali la diversa proporzione di 14C in differenti organismi (frazionamento) e la variazione dei livelli di 14C all'interno della biosfera (effetto pool di riserva).\nUlteriori complicazioni si sono aggiunte pi\u00f9 recentemente, prima a causa dell'utilizzo dei combustibili fossili a partire dalla rivoluzione industriale dell'Ottocento, che ha introdotto nell'ambiente notevoli quantit\u00e0 di carbonio antico riducendo il livello di 14C in atmosfera, poi dai test nucleari al suolo effettuati negli anni cinquanta e sessanta del ventesimo secolo, che hanno provocato un notevole incremento di produzione 14C a causa della liberazione di neutroni.\nVariazioni del rapporto tra 14C e 12C.\nLe variazioni del rapporto 14C/12C in differenti pool di riserva del ciclo del carbonio fanno s\u00ec che un calcolo dell'et\u00e0 di un campione effettuato direttamente dalla misura della quantit\u00e0 di 14C in esso contenuto dia spesso un risultato errato.\nInfatti devono essere considerate varie concause che conducono a differenti livelli di 14C nei campioni. Le sorgenti di errore si possono raggruppare in quattro categorie principali:\nVariazioni in atmosfera.\nFin dai primi anni di utilizzo della tecnica si comprese che l'accuratezza del risultato dipendeva dall'assunto che il rapporto tra i vari isotopi del carbonio fosse rimasto costante nei millenni precedenti. Al fine di verificare l'accuratezza del metodo vennero quindi condotte varie misure su artefatti databili anche con altri metodi; il risultato di queste misurazioni fu che le et\u00e0 rilevate erano in accordo con l'et\u00e0 reale degli oggetti.\nTuttavia gi\u00e0 nel 1958 Hessel de Vries dimostr\u00f2, misurando campioni di legno di et\u00e0 conosciuta, che il rapporto tra 14C e 12C era in realt\u00e0 cambiato nel tempo e che vi erano significative deviazioni dai valori attesi. Questa discrepanza, a cui venne dato il nome di \"effetto de Vries\", venne misurata accuratamente tramite la dendrocronologia: infatti studiando le variazioni nell'accrescimento annuale dei tronchi degli alberi fu possibile costruire una sequenza ininterrotta di misure, grazie al sovrapporsi delle serie di anelli di differenti campioni, ottenendo un'ininterrotta sequenza di anelli del legno per i precedenti 8000 anni (ad oggi le serie sono state estese fino a 13900 anni).\nLa datazione del legno degli anelli stessi, di cui \u00e8 possibile stabilire con precisione l'et\u00e0, ha fornito le necessarie conferme dei livelli di 14C nell'atmosfera: con un campione di data certa e una misurazione di \"N\" atomi di 14C rimasti nel campione, si pu\u00f2 calcolare a ritroso \"N\"0 (numero di atomi al momento della formazione dell'anello) e da l\u00ec il rapporto 14C/12C nell'atmosfera.\nLe principali ragioni di queste variazioni risiedono nella fluttuazione del ritmo di produzione di 14C, nei cambiamenti di temperatura causati dalle glaciazioni e nelle variazioni derivanti da attivit\u00e0 antropiche.\nVariazioni del ritmo di produzione.\nSi osservano due differenti trend nelle serie di anelli degli alberi: una prima oscillazione a lungo termine, con un periodo di circa 9000 anni, che causa l'\"invecchiamento\" delle date rilevate negli ultimi duemila anni e il \"ringiovanimento\" delle date rilevate precedenti. Questa oscillazione \u00e8 dovuta alle fluttuazioni dell'intensit\u00e0 del campo magnetico terrestre che provoca una minore o maggiore deflessione dei raggi cosmici; una seconda oscillazione a breve termine composta da due cicli, uno di circa 200 anni e uno di 11 anni, causata da variazioni nelle emissioni solari, che cambiano il campo magnetico del Sole e provocano corrispondenti variazioni del flusso dei raggi cosmici.\nGli eventi geofisici che producono variazioni nella produzione di 14C sono di due tipi: inversione geomagnetica e spostamento del polo magnetico. Infatti al verificarsi di un'inversione geomagnetica il campo magnetico terrestre diminuisce di intensit\u00e0 e rimane debole per migliaia di anni durante la transizione, per poi riprendere forza alla fine della transizione. Invece gli effetti degli spostamenti del polo magnetico possono essere considerati una versione limitata e localizzata di quelli generati dall'inversione dei poli. In entrambi gli eventi la diminuzione della forza del campo magnetico terrestre provoca una quantit\u00e0 maggiore di raggi cosmici nell'alta atmosfera e quindi un aumento nella produzione di 14C. Tuttavia vi \u00e8 una pressoch\u00e9 assoluta certezza che negli ultimi 50.000 anni nessuno di questi fenomeni geomagnetici si sia verificato.\nDato che il campo magnetico terrestre varia con la latitudine, con esso cambia anche il rateo di produzione di 14C, ma i fenomeni atmosferici miscelano i gas dell'atmosfera abbastanza rapidamente da non consentire a queste variazioni di rigenerazione di 14C di influenzare la concentrazione dell'isotopo di pi\u00f9 dello 0,5% sulla concentrazione globale, valore che per la maggior parte degli anni \u00e8 prossimo al limite di tolleranza delle misure.\nInvece l'effetto risulta chiaramente visibile per le variazioni di concentrazione nell'anno 1963, causati dai test nucleari in atmosfera di quell'anno: negli anelli di accrescimento degli alberi si sono rilevate sostanziali differenze di concentrazione di 14C in dipendenza della latitudine dove gli alberi erano cresciuti.\nIl carbonio 14 pu\u00f2 essere prodotto anche a livello del terreno, principalmente dalla penetrazione di raggi cosmici fino al suolo e anche a causa della fissione dell'uranio naturalmente presente nell'ambiente. Queste fonti di neutroni producono atomi di 14C al ritmo di 10-4 atomi per grammo per secondo, quantit\u00e0 che non \u00e8 sufficiente per avere un impatto significativo nelle misurazioni. Ad altitudini maggiori il flusso di neutroni pu\u00f2 essere sostanzialmente maggiore; per gli alberi che crescono a elevate altitudini vi \u00e8 anche maggior rischio di essere colpiti da un fulmine, evento che produce neutroni. Tuttavia in esperimenti in cui i campioni di legno sono stati sottoposti a irraggiamento con neutroni, si \u00e8 mostrato che gli effetti nel carbonio contenuto sono minori rispetto a quelli nel carbonio libero in atmosfera; rimane comunque la possibilit\u00e0 che in campioni rimasti per lungo tempo a elevate altitudini, come ad esempio antichi tronchi di pino, si possa evidenziare qualche effetto.\nImpatto dei cicli climatici.\nDato che la solubilit\u00e0 della CO2 in acqua aumenta al diminuire della temperatura, nei periodi glaciali si \u00e8 avuto un maggior assorbimento dell'anidride carbonica atmosferica da parte degli oceani. Inoltre il carbonio intrappolato nei ghiacciai esaurisce il suo contenuto di 14C durante la vita del ghiacciaio e, all'aumentare delle temperature, lo scioglimento del ghiaccio rilascia nell'ambiente il carbonio in esso contenuto, contribuendo a ridurre il rapporto 14C/12C globale.\nInoltre le variazioni climatiche inducono cambiamenti nella biosfera, dato che i periodo pi\u00f9 caldi portano a una maggiore presenza di animali e piante.\nL'effettiva incidenza di tutti questi fenomeni nella misurazione del radiocarbonio ai fini della datazione non \u00e8 ancora ben conosciuto.\nEffetti dell'attivit\u00e0 antropica.\nCarbone e petrolio iniziarono ad essere bruciati in grande quantit\u00e0 durante il XIX secolo. Entrambi sono sufficientemente antichi da non contenere quantit\u00e0 apprezzabili di 14C, cosicch\u00e9 il risultato \u00e8 stato che la CO2 rilasciata ha sostanzialmente diluito il rapporto 14C/12C. Di conseguenza la datazione di oggetti dell'inizio del ventesimo secolo produce una data apparente significativamente pi\u00f9 antica di quella reale.\nPer la stessa ragione le concentrazioni di 14C sono rimaste significativamente inferiori nei dintorni delle grandi citt\u00e0 rispetto alla media globale. L'effetto dei combustibili fossili (conosciuto come \"effetto Suess\" dal nome di Hans Suess, che per primo lo riport\u00f2 nel 1955) avrebbe dovuto portare alla riduzione dello 0,2% dell'attivit\u00e0 del 14C se si fosse distribuita uniformemente nei serbatoi globali, ma a causa del lungo ritardo nella miscelazione con le acque oceaniche profonde, l'effetto misurato attualmente \u00e8 una riduzione del 3%.\nUn pi\u00f9 rilevante effetto si \u00e8 prodotto a causa dei test nucleari al suolo che tra il 1950 e il 1963, anno in cui gli esperimenti in atmosfera sono stati vietati dai trattati, hanno prodotto alcune tonnellate di 14C grazie all'ingente numero di neutroni rilasciati. Se l'isotopo di carbonio si fosse immediatamente diffuso in tutto il pool globale dello scambio di carbonio, si sarebbe verificato un aumento del rapporto 14C/12C di pochi punti percentuali, ma l'effetto immediato \u00e8 stato il raddoppio del 14C in atmosfera, con un picco intorno al 1965; da allora la diluizione negli altri serbatoi ha ridotto gradatamente il rapporto.\nFrazionamento isotopico.\nLa fotosintesi clorofilliana \u00e8 il principale processo grazie a cui il carbonio si trasferisce dall'atmosfera agli esseri viventi. Esistono due processi fotosintetici maggioritari: il ciclo C3, usato dal 90% delle piante, e il ciclo C4, usato da piante che vivono in luoghi dove vi \u00e8 scarsit\u00e0 d'acqua.\nEntrambi i cicli fotosintetici C3 e C4 coinvolgono in prevalenza atomi di carbonio leggeri, con il 12C assorbito un po' pi\u00f9 facilmente del 13C, a sua volta assorbito pi\u00f9 facilmente del 14C. La differenza nell'assorbimento dei tre isotopi del carbonio porta a differenti rapporti 13C/12C e 14C/12C nelle piante rispetto ai rapporti presenti in atmosfera.\nQuesto fenomeno viene chiamato frazionamento isotopico.\nPer tener conto di questo fenomeno nelle misurazioni, viene effettuata una misurazione del rapporto 13C/12C nel campione, rapporto che viene poi confrontato con quello standard di questi due isotopi. Si usa il rapporto 13C/12C in quanto \u00e8 pi\u00f9 facile da misurare rispetto al rapporto 14C/12C, che pu\u00f2 poi essere facilmente derivato dal primo.\nIl valore del rapporto, conosciuto come \u03b413C, viene cos\u00ec calcolato:\nDato che il rapporto standard 13C/12C prevede un elevato contenuto di 13C, la maggior parte delle misurazioni del \u03b413C fornisce valori negativi: i valori per le piante che adottano il ciclo C3 vanno tipicamente dal \u221230\u2030 al \u221222\u2030, con una media del \u221227\u2030; per le piante C4 il valore \u00e8 tra \u221215\u2030 e \u22129\u2030, con una media del \u221213\u2030. Per confronto, la CO2 atmosferica ha un \u03b413C del \u22128\u2030.\nPer gli organismi marini i dettagli delle reazioni di fotosintesi sono molto meno ben conosciuti; misure del \u03b413C del plancton vanno dal \u221231\u2030 al \u221210\u2030, con la maggioranza situata tra il \u221222\u2030 e il \u221217\u2030.\nI valori del \u03b413C per gli organismi marini fotosintetici dipendono anche dalla temperature: infatti quando l'acqua \u00e8 pi\u00f9 calda la solubilit\u00e0 della diminuisce, il che significa che \u00e8 disponibile una minor quantit\u00e0 di anidride carbonica per le reazioni di fotosintesi: a 14\u00a0\u00b0C i valori del \u03b413C sono maggiori, raggiungendo il \u221213\u2030; a temperature inferiori, la diventa pi\u00f9 solubile e quindi gli organismi marini dispongono di quantit\u00e0 maggiori, il frazionamento aumenta e il \u03b413C arriva fino al \u221232\u2030.\nIl valore del \u03b413C per gli animali dipende dalla loro dieta: un animale che mangia cibo con elevato \u03b413C ha un \u03b413C maggiore di uno che mangia cibo con minore \u03b413C. Inoltre vi sono altri processi biochimici che possono avere un impatto su risultati; ad esempio i minerali e il collagene delle ossa hanno tipicamente una concentrazione di 13C maggiore rispetto a quella che si trova nel cibo e questo si riflette anche negli escrementi, che hanno una concentrazione di 13C inferiore a quella che si trova nel cibo.\nDato che l'isotopo 13C \u00e8 pari a circa l'1% del carbonio di un campione, il rapporto 13C/12C \u00e8 misurabile con estrema precisione mediante la spettrometria di massa. Attraverso vari esperimenti si sono rilevati i valori di \u03b413C di molte piante e di svariate parti di animali come le ossa e il collagene, ma risulta pi\u00f9 preciso, durante l'analisi di un campione, rilevare direttamente il valore del \u03b413C piuttosto che affidarsi ai dati pubblicati.\nVisto che la differente presenza di 13C rispetto al 12C \u00e8 proporzionale alla differenza di massa atomica dei due isotopi, una volta trovato il valore \u03b413C, si pu\u00f2 calcolare facilmente la quantit\u00e0 di 14C originariamente presente, che sar\u00e0 pari alla met\u00e0 del 13C.\nL'interscambio di CO2 e carbonati tra l'atmosfera e la superficie dell'oceano \u00e8 anch'esso soggetto a frazionamento, dato che il 14C si dissolve nell'acqua pi\u00f9 facilmente del 12C. Questo fattore porta ad un incremento del rapporto 14C/12C negli oceani di circa l'1,5% rispetto al rapporto in atmosfera. L'incremento cancella quasi interamente il decremento causato dalla risalita di acqua dall'oceano profondo, acqua che contiene carbonio antico e quindi pressoch\u00e9 privo di 14C, e quindi le misure dirette della radiazione proveniente dal 14C sono simili a quelle del resto della biosfera. Le correzioni introdotte per tener conto del frazionamento isotopico, correzioni che consentono di confrontare le date ottenute dal metodo di datazione al radiocarbonio in differenti parti della biosfera, danno un'et\u00e0 apparente dell'acqua di superficie oceanica di circa 400 anni.\nEffetti dei pool di riserva.\nL'originale ipotesi di Libby assumeva che il rapporto tra 14C e 12C nei pool di riserva del ciclo del carbonio fosse costante all'interno della biosfera, ma in seguito vennero evidenziate differenze notevoli, legate a svariate cause.\nEffetto marino.\nL'anidride carbonica presente nell'atmosfera si trasferisce negli oceani dissolvendosi nell'acqua di superficie come ioni carbonato e bicarbonato; contemporaneamente, gli ioni carbonato ritornano nell'aria sotto forma di CO2.\nQuesto processo di scambio porta 14C dall'atmosfera alle acque superficiali, ma il carbonio cos\u00ec introdotto impiega molto tempo a percolare nell'intero volume dell'oceano: gli strati pi\u00f9 profondi delle acque oceaniche si mescolano molto lentamente con quelli pi\u00f9 superficiali, spinte dai movimenti ascendenti e discendenti delle masse d'acqua, che si verificano principalmente nelle zone prossime all'equatore, ma che sono influenzati anche da altri fattori quali la topografia del fondo oceanico e delle linee costiere, dal clima e dalla direzione dei venti.\nIn media il mescolamento tra le acque di superficie e quelle profonde impiega un tempo molto maggiore del rimescolamento della CO2 atmosferica con le acque della superficie. Il risultato netto \u00e8 che l'acqua delle profondit\u00e0 oceaniche risulta avere un'et\u00e0 apparente di varie migliaia di anni; il rimescolamento delle acque profonde con quelle superficiali, al netto delle correzioni dovute al frazionamento, d\u00e0 all'acqua di superficie un'et\u00e0 apparente di centinaia di anni e inoltre, dato che il rimescolamento \u00e8 differente nei diversi luoghi, si ottiene un ringiovanimento medio di 440 anni con deviazioni locali che raggiungono anche le centinaia d'anni persino tra zone geograficamente vicine.\nL'effetto si ripercuote sugli organismi marini, come le conchiglie, e sui mammiferi marini quali balene e foche, che hanno livelli di radiocarbonio corrispondenti ad et\u00e0 di centinaia di anni.\nQuesti effetti del pool di riserva marino variano sia nel tempo sia geograficamente: ad esempio vi sono prove che durante il Dryas recente, un periodo di condizioni climatiche fredde di circa 12000 anni fa, la differenza apparente d'et\u00e0 dell'acqua marina in superficie crebbe fino a 900 anni, per stabilizzarsi sui 400-600 anni una volta che il clima divenne nuovamente caldo.\nEffetto dell'acqua dura.\nQuando il carbonio dell'acqua \u00e8 ottenuto da carbonio antico, il risultato \u00e8 una riduzione del rapporto 14C/12C.\nAd esempio le acque dei fiumi che passano su rocce calcaree, che sono composte principalmente da carbonato di calcio, acquisiscono ioni carbonato e l'acqua di falda possono contenere carbonio sciolto dalle rocce attraverso cui \u00e8 passata. Dato che il carbonio delle rocce \u00e8 pressoch\u00e9 privo di 14C, il risultato \u00e8 che l'et\u00e0 apparente dell'acqua risulta migliaia di anni pi\u00f9 vecchia e allo stesso modo viene influenzata l'et\u00e0 apparente di piante e animali che vi vivono.\nQuest'effetto, essendo associato alle acque ricche di calcare, viene denominato \"effetto dell'acqua dura\".\nTuttavia l'effetto non \u00e8 confinato agli organismi che vivono nell'acqua dei fiumi, ma si estende a quelli che vivono in ambienti prossimi alle rive cibandosi di organismi cresciuti nell'acqua e agli organismi marini che vivono nei pressi delle foci dove l'acqua marina si mescola a quella dolce. L'effetto sembra non influenzare le piante che vivono su suoli ricchi di calcare, che a quanto sembra assorbono il carbonio mediante la fotosintesi e non lo assimilano dal terreno.\nNon \u00e8 possibile dedurre l'impatto dalla durezza dell'acqua: il carbonio antico non viene necessariamente incorporato immediatamente dalle piante e dagli animali e il ritardo con cui ci\u00f2 avviene ha un impatto ridotto sull'et\u00e0 apparente dei campioni.\nIl metodo utilizzato per determinare la dimensione dell'errore introdotto da questo effetto consiste nel misurare l'et\u00e0 apparente di campioni moderni e dedurre di conseguenza una stima di quello del campione da analizzare.\nVulcanismo.\nLe eruzioni vulcaniche emettono nell'aria grandi quantit\u00e0 di carbonio di origine geologica e quindi privo di 14C rilevabile, cosicch\u00e9 nelle vicinanze dei vulcani il rapporto 14C/12C \u00e8 inferiore al valore atteso. Le emissioni riguardano principalmente i vulcani attivi, ma possono essere prodotte anche da quelli dormienti. Le piante che utilizzano l'anidride carbonica derivante dall'attivit\u00e0 vulcanica hanno quindi un'et\u00e0 apparente maggiore di quella reale.\nTuttavia analizzando le piante dell'isola greca di Santorini distrutta migliaia di anni fa da un'eruzione, si \u00e8 notato che non sembrano aver risentito, se non minimamente, di questo effetto.\nEffetto emisfero.\nGli emisferi nord e sud hanno sistemi di circolazione atmosferica sufficientemente indipendenti tra loro, sufficienti a far s\u00ec che vi siano elevati ritardi nella miscelazione dell'atmosfera.\nIl rapporto tra gli isotopi di carbonio \u00e8 differente tra i due emisferi: in quello meridionale il rapporto 14C/12C \u00e8 minore e provoca un'aggiunta di 30 anni all'et\u00e0 apparente.\nLa causa di queste differenze \u00e8 con tutta probabilit\u00e0 da identificarsi nella maggiore estensione della superficie coperta da oceani nell'emisfero meridionale conconseguenza aumento della quantit\u00e0 di carbonio scambiata tra superficie dell'oceano e atmosfera: dato che l'effetto marino provoca il rilascio di carbonio pi\u00f9 antico nell'atmosfera, il 14C viene maggiormente diluito nell'emisfero meridionale pi\u00f9 rapidamente rispetto a quello dell'emisfero settentrionale.\nEffetto isola.\nSi \u00e8 ipotizzato che debba esistere un \"effetto isola\" analogo al meccanismo che spiega l'\"effetto emisfero\": dato che le isole sono circondate d'acqua, lo scambio di carbonio con l'atmosfera dovrebbe ridurre il rapporto 14C/12C degli organismi insulari.\nTuttavia nel medesimo emisfero le perturbazioni sembrano essere in grado di rimescolare l'atmosfera con una velocit\u00e0 sufficiente a rendere trascurabile la differenza.\nLe curve di calibrazione ottenute nei laboratori di Seattle e Belfast, ottenute rispettivamente da alberi cresciuti in Nord America e in Irlanda, mostrano una sostanziale coerenza facendo propendere per l'ininfluenza dell'\"effetto isola\".\nContaminazione.\nQualunque aggiunta di carbonio di et\u00e0 differente da quella del campione da analizzare provoca una misurazione inaccurata.\nLa contaminazione con carbonio recente fa sembrare il campione pi\u00f9 giovane della realt\u00e0. Questo effetto risulta maggiore per i campioni pi\u00f9 antichi: un campione vecchio di anni contaminato dell'1% con carbonio moderno appare 600 anni pi\u00f9 giovane, mentre su un campione vecchio di anni contaminato con la stessa quantit\u00e0 di carbonio moderno l'errore sale a anni.\nLa contaminazione con carbonio antico, in cui pressoch\u00e9 tutto il 14C \u00e8 decaduto, provoca un errore di datazione nel senso opposto, che per\u00f2 non dipende dall'et\u00e0 del campione: una contaminazione dell'1% sposta indietro l'et\u00e0 di 80 anni, indipendentemente dall'et\u00e0 effettiva del campione.\nLa radio datazione della Sindone.\nIl caso mediatico pi\u00f9 celebre di applicazione del metodo del 14C \u00e8 stato la radiodatazione della Sindone di Torino eseguito in tre laboratori da un'\u00e9quipe internazionale nel 1988, il cui risultato data la Sindone al periodo compreso tra il 1260 e il 1390."}
{"id": "73512", "revid": "964", "url": "https://it.wikipedia.org/wiki?curid=73512", "title": "Sacerdote", "text": "Il termine sacerdote (maschile) o sacerdotessa (femminile) deriva dal latino \"sacer\", sacro, unito al radicale \"dot\", (dal PIE \"*d\u02b0oh1-t- o *deh3\"): \"io do\", nel senso di un ministro che aveva il compito di offrire sacrifici alla divinit\u00e0.\nIn molte religioni, il sacerdote \u00e8 una persona che funge da mediatore tra i fedeli e la divinit\u00e0, spesso in base a una particolare consacrazione.\nLa figura del sacerdote nelle diverse tradizioni religiose.\nTradizione confuciana.\nNel confucianesimo non ci sono n\u00e9 clero n\u00e9 monachesimo. I templi confuciani sono essenzialmente centri di studio e insegnamento del pensiero di Confucio, dove vengono celebrati anche riti. I rettori dei templi sono maestri della dottrina e del cerimoniale, non preti veri e propri.\nTradizione buddhista.\nIl buddhismo primitivo era caratterizzato dall'assenza di sacerdozio, dato che non prevedeva l'offerta di sacrifici a un dio personale; tale situazione perdura nel buddhismo H\u012bnay\u0101na, in cui il monaco \u00e8 semplicemente una persona che aspira alla perfezione spirituale. Nelle regioni dove si svilupp\u00f2 il buddhismo Mah\u0101y\u0101na, questa religione si trov\u00f2 a competere con le religioni preesistenti (come avvenne in Cina e in Giappone) e i monaci cominciarono a celebrare rituali (come matrimoni e funerali). Nel buddhismo tibetano il monachesimo ha sviluppato caratteristiche simili a quelle sacerdotali, con un'organizzazione, una gerarchia e una figura centrale come il Dalai Lama.\nTradizione islamica.\nLe correnti principali dell'Islam non ammettono n\u00e9 riconoscono clero e tanto meno gerarchie, dal momento che si crede non possa esistere alcun intermediario fra Dio e le Sue creature.\nDa non confondere col clero \u00e8 la categoria degli imam: musulmani che per le loro conoscenze liturgiche sono incaricati dalla maggioranza dei fedeli di condurre nelle moschee la loro preghiera obbligatoria.\nTradizione bahai.\nLa religione bahai non prevede l'esistenza di sacerdoti che amministrino sacramenti o celebrino liturgie particolari.\nTradizione biblica ed ebraico-cristiana.\nIl termine sacerdote traduce nella Bibbia l'ebraico \u05db\u05bc\u05d5\u05d4\u05df (\"k\u00f4h\u00ean\") e il greco \u1f31\u03b5\u03c1\u03b5\u03cd\u03c2 (\"hiereus\"). Secondo la Bibbia \"sacerdote\" \u00e8 l'uomo autorizzato da Dio a offrirgli sacrifici per s\u00e9, per il popolo e per le altre persone. Nel popolo d'Israele erano sacerdoti solo i discendenti di Aronne, fratello di Mos\u00e8.\nAntico Testamento.\nIl sacerdote \u00e8 un uomo che in virt\u00f9 del suo ufficio e nell'ambito di una data tradizione religiosa \u00e8 \"santo\" cio\u00e8 particolarmente dedicato alla divinit\u00e0: egli ha la \"conoscenza\" di Dio, della cui volont\u00e0 \u00e8 interprete e ha spesso, ma non necessariamente, una parte importante nel culto. Anche in Israele il sacerdozio costituisce un'istituzione permanente di uomini dedicati al servizio di Yahweh, le cui origini risalgono alle origini stesse del popolo e sono collegate alla trib\u00f9 di Levi, cui appartenevano Mos\u00e8 e Aronne. Nei tempi pi\u00f9 antichi i Leviti formavano una specie di corporazione religiosa particolarmente fedele a Yahweh, al suo culto e alle sue leggi (cfr. Esodo 32:26-28, Deuteronomio 33:8-11).\nNell'epoca patriarcale i sacerdoti non avevano l'esclusiva del sacerdozio, soprattutto per quel che riguarda i sacrifici (cfr. Genesi 12:7; 13:18 ecc.). Nell'epoca pi\u00f9 antica i sacerdoti erano stimati e ricercati per la loro conoscenza delle cose divine e perch\u00e9 sapevano interrogare Yahweh mediante le sorti (Urim e Tummim ed Efod) cfr. la storia di Mica in Giudici 17:4-13. \nCon il sorgere della monarchia il sacerdozio di Gerusalemme viene riorganizzato e sviluppato, fino a diventare uno dei cardini della religione di Israele; al nucleo dei sacerdoti levitici (cfr. Abiathar, 1 Samuele 22:20, 2 Samuele 20:25, della casa di Eli, probabilmente di famiglia levitica) si aggiunge la dinastia sacerdotale di Tsadok. Il sacerdozio era ereditario e in stretto legame con la monarchia. Le sue attribuzioni non erano limitate al culto, come generalmente si crede: ai sacerdoti apparteneva l'insegnamento della Legge intesa come volont\u00e0 di Dio. A questo insegnamento sacerdotale risalgono la legislazione scritta di Israele e la trasmissione delle antiche tradizioni sulle origini e parte della poesia cultuale.\nLa riforma di Giosia \u00e8 la naturale conclusione di questo sviluppo del sacerdozio di Gerusalemme. I sacerdoti degli altri santuari, che non avevano cessato di avere una certa importanza, sono allora stabiliti in una posizione subordinata (2 Re 23:9) e quelli che si trasferiscono a Gerusalemme sono assimilati agli inservienti del tempio, ai quali \u00e8 da allora riservato il nome di Leviti. Questa distinzione si precisa con l'esilio, nel progetto di Ezechiele (Ezechiele 44:10-14) e nella legislazione sacerdotale. Quest'ultima descrive le funzioni dei sacerdoti e dei leviti come erano nel secondo Tempio, pur attribuendo idealmente ogni cosa al tempo del deserto. Si veda i passi che ne trattano: il sacerdozio limitato alla casa di Aronne: Esodo 28:1, Numeri 3:2-4, 10; la consacrazione sacerdotale, Esodo 29, Levitico 8; i paramenti; la purit\u00e0 rituale dei sacerdoti: Levitico 21; i proventi dei sacrifici e delle decime: Numeri 18:8-32; la divisione in ventiquattro mute: 1 Cronache 24:1-19, cfr. Levitico 1:8-9; le famiglie levitiche: Numeri 4; le funzioni dei leviti: Numeri 3:5-9, 1 Cronache 23:28-32; loro consacrazione: Numeri 8:5-26; a essi appartennero (pi\u00f9 tardi) i cantori, 1 Cronache, e i portinai, 1 Cronache 26:1-19. L'organizzazione del sacerdozio era strettamente gerarchica ed ereditaria: appartenendo alla trib\u00f9 di Levi, i sacerdoti erano tali in quanto discendenti di Aronne; fra questi il sommo sacerdote rappresentava la linea primogenita. Egli aveva funzioni religiose e insieme civili e politiche ed era, dopo l'esilio, il vero capo della comunit\u00e0 di Israele, che egli in certo modo impersona (cfr. Numeri 27:1).\nAl tempo dei Maccabei sacerdote e sovrano si identificano. Solo il sommo sacerdote poteva entrare nel luogo santissimo nel giorno delle espiazioni. In questo periodo tuttavia le funzioni sacerdotali restano praticamente limitate al culto sacrificale: l'insegnamento o meglio l'interpretazione della legge oramai fissata passano a una nuova categoria, gli Scribi. Tale era la situazione del sacerdozio anche al tempo di Ges\u00f9: i sacerdoti erano l'antica nobilt\u00e0 religiosa (i Sadducei), ancora influente a Gerusalemme, ma la cui funzione era limitata alla celebrazione dei sacrifici. La funzione importante di maestri e guide del popolo era passata ai Farisei. \nCon la distruzione del Tempio sparirono .\nNuovo Testamento.\nNel Nuovo Testamento ogni sacerdozio particolare \u00e8 abolito, in quanto Ges\u00f9 Cristo \u00e8 il sommo sacerdote eterno, \"secondo l'ordine di Melchisedec\" (cfr. Ebrei 5:6 e cap. 7-8, 10:21). Nei Vangeli troviamo la parola sacerdote riferendosi unicamente ai sacerdoti del popolo ebraico. I \"collaboratori\" che Cristo si \u00e8 scelto sono chiamati apostoli (\"inviati\") o discepoli.\nGli \"Atti degli apostoli\" e le lettere pastorali di Paolo si riferiscono ai ministeri della chiesa con le parole \"episcopato\" che ha una valenza di controllo e vigilanza, \"presbiterato\" ovvero l'anziano della comunit\u00e0, \"diaconia\" per il servizio pratico.\nLa Lettera agli Ebrei spiega chiaramente che nella religione cristiana non vi sia pi\u00f9 bisogno di sacerdoti come nell'Antico Testamento perch\u00e9 esiste un unico grande sommo sacerdote nella persona di Ges\u00f9 Cristo, che si \u00e8 offerto al Padre una volta per tutte per togliere i peccati degli uomini. In un altro senso, tutti i credenti sono un real sacerdozio (1 Pietro 2:5, Apocalisse 20:6, cfr. 19:6). Il Nuovo Testamento usa \"sacerdote\" e \"sacerdozio\" in riferimento a tutti i battezzati. Ci\u00f2 perch\u00e9 essi, in forza dell'unione con Cristo, possono accedere direttamente a Dio e offrire il sacrificio della lode, della preghiera e delle loro opere. Perci\u00f2 assente dal Nuovo Testamento \u00e8 la figura del sacerdote nel senso usuale della parola. Il Sacerdozio \u00e8 composto da vari uffici (apostolo, vescovo, diacono, presbitero/anziano) di cui troviamo innumerevoli riferimento nel Nuovo Testamento (1Tim. 3:1, (Fil. 1:1, 1Tim. 3:8-13), ecc.).\nCristianesimo.\nLa prospettiva del Nuovo Testamento si mantiene nei padri apostolici e nei Padri della Chiesa dei primi secoli. \u00c8 evidente la necessit\u00e0 di affermare la specificit\u00e0 sia nei confronti del sacerdozio ebraico, sia nei confronti dei sacerdoti pagani.\nVerso il IV secolo, quando ormai non esisteva pi\u00f9 il problema del confronto n\u00e9 con gli ebrei n\u00e9 con i pagani, nella religione cristiana si torn\u00f2 a usare il termine \"sacerdote\" per indicare il ministero ecclesiastico, riscoprendo cos\u00ec il ricco substrato dottrinale del ministero dell'Antico Testamento.\nConcretamente, ci\u00f2 ha comportato anche una \"sacralizzazione\" del ministero, nel quale si \u00e8 via via enfatizzato sempre di pi\u00f9 l'aspetto liturgico (sacramenti), a detrimento di quelli di guida e di insegnamento. \nNel cattolicesimo e nelle altre confessioni cristiane che affermano l'esistenza di un sacerdozio \"ministeriale\" distinto da quello di tutti i credenti, con \"sacerdote\" s'intendono il presbitero, il vescovo e il diacono, in conseguenza dell'ordine sacro che hanno ricevuto.\nNella sistemazione dottrinale tridentina del Cattolicesimo, l'ordine sacro \u00e8 il sacramento che attribuisce in modo permanente a una persona il ministero ecclesiastico del presbiterato (rimase controversa la definizione della sacramentalit\u00e0 dell'episcopato).\nSempre nel Cattolicesimo, a seguito del Concilio Vaticano II si \u00e8 riscoperto la ricchezza dell'insegnamento della Chiesa antica, e parla oggi di due sacerdozi: il \"sacerdozio comune dei fedeli\" e il \"sacerdozio ministeriale\". Il primo corrisponde all'uso della parola \"sacerdote\" nel nuovo testamento e nei primi secoli.\nIl ritorno alla prospettiva originaria ha comportato nel Cattolicesimo anche un cambiamento nella concezione del ministero ecclesiastico, che oggi ha nuovamente la ricchezza che aveva nei primi secoli: ministero della parola, ministero della guida pastorale, ministero della presidenza della liturgia. Come tutti i ministeri della Chiesa cattolica, il sacerdozio non \u00e8 ereditario, ma \u00e8 conseguenza di una \"chiamata\" individuale rivolta alla singola persona.\nAnche nelle Chiese ortodosse esiste il sacerdozio ministeriale, ma a differenza della Chiesa cattolica possono accedere al sacerdozio anche gli uomini sposati; per un presbitero che sia stato gi\u00e0 ordinato non \u00e8 possibile sposarsi senza accettare la riduzione allo stato laicale."}
{"id": "73513", "revid": "124383366", "url": "https://it.wikipedia.org/wiki?curid=73513", "title": "Alcibiade primo", "text": "L\u2019Alcibiade primo (o Alcibiade I, ) \u00e8 un dialogo di Platone, nel quale Alcibiade ha una conversazione con Socrate. La sua attribuzione a Platone \u00e8 controversa tra gli studiosi. La datazione del testo \u00e8 anch'essa variabile, ma viene collocato con buona probabilit\u00e0 nella prima met\u00e0 del IV secolo a.C.\nProblemi di autenticit\u00e0 e datazione relativa del dialogo.\nL'attribuzione del dialogo a Platone non \u00e8 unanimemente accettata dagli studiosi. Sebbene non ci sia totale accordo sulla sua inautenticit\u00e0, come invece accade per l\"Alcibiade secondo\", esso presenta vari elementi che stonano: ad esempio l'inusitata arrendevolezza di Alcibiade (che, seppure giustificabile con la giovane et\u00e0, non ha nulla a che vedere con la sicurezza e l'irrazionalit\u00e0 dell'Alcibiade del \"Simposio\") e il personaggio di Socrate, che appare sin troppo fedele a s\u00e9 stesso. C'\u00e8 una notevole somiglianza, infatti, tra il Socrate quasi stereotipato dell\"Alcibiade\" e quello di Senofonte, che certo non era n\u00e9 si definiva un filosofo.\nIl dialogo \u00e8 ambientato presumibilmente nel 430 a.C., poich\u00e9 Alcibiade \u00e8 nato nel 450 a.C. e qui lo si presenta come un giovane appena arrivato alla maggiore et\u00e0, alla vigilia del suo esordio nella vita politica di Atene. Personalit\u00e0 controversa, Alcibiade fu la rovina di Socrate con le sue follie, a causa di gesti come la mutilazione delle Erme, e il tradimento nei confronti della citt\u00e0, quando si rifugi\u00f2 a Sparta per evitare il processo conseguente allo scandalo, e da dove poi prepar\u00f2 la rivoluzione oligarchica per rovesciare la democrazia nel frattempo instauratasi. Egli fu stratega in varie battaglie, e mor\u00ec nel 404 a.C. per opera di un satrapo.\nContenuto.\nIl dialogo si apre con le parole di Socrate: egli \u00e8 innamorato di Alcibiade, giovane bello, ricco e di nobile famiglia, ma il suo \"daimonion\" (d\u00e8mone interiore) gli ha sempre impedito di rivolgergli la parola; nel frattempo, tutti gli altri pretendenti si sono fatti avanti, ottenendo per\u00f2 solo lo scherno del giovane. In vista del prossimo ingresso di Alcibiade nell'assemblea del popolo, tuttavia, il d\u00e8mone gli toglie la sua proibizione.\nLa vera sapienza.\nAlcibiade \u00e8 determinato a essere coperto di onori come nessuno prima (nemmeno il suo protettore, Pericle) e conquistare il mondo: non accetterebbe di vivere se sapesse che qualcosa gli \u00e8 precluso. Al suo ingresso nella politica, pertanto, consiglier\u00e0 subito gli Ateniesi sulle questioni pi\u00f9 importanti, come la guerra: quando farla e quando non farla. Socrate gli fa ammettere che il solo campo su cui si possa dare consiglio \u00e8 quello in cui si \u00e8 sapienti; ma Alcibiade non ha mai imparato altro che suonare il flauto, scrivere e fare la lotta. Come potr\u00e0 consigliare gli ateniesi sulla guerra se non conosce nozioni come il \"giusto\" o il \"meglio\", fondamento della vita politica? Non pu\u00f2 averle imparate da s\u00e9 come afferma, dato che il motivo che spinge qualcuno a cercare la verit\u00e0 \u00e8 la cognizione di non sapere: Alcibiade invece non ricorda neanche un minuto della sua vita in cui non sia stato convinto di sapere, neppure da bambino.\nMesso alle strette dal ragionamento socratico, Alcibiade ritratta: non ha imparato da s\u00e9, e certo non ha avuto un maestro; ha imparato dalla maggioranza delle persone, come tutti. Come in tutta la produzione platonica, Socrate contesta il criterio della maggioranza: la vera sapienza non pu\u00f2 essere messa in discussione, perch\u00e9 indubbia. Eppure su nozioni come il \"giusto\", la massa si trova sempre divisa: pertanto, nessuno di loro pu\u00f2 essere davvero cosciente di cosa esso sia, altrimenti saprebbe dirlo in maniera che tutti lo riconoscano e ci si attengano.\nL'utile e il giusto.\nAlcibiade acconsente a tutte le domande di Socrate; ma alla fine del ragionamento nega le sue affermazioni, e sostiene che sia solo Socrate a concludere che la massa non sa. Questi lo incalza: Alcibiade era d'accordo in ogni punto del ragionamento, pertanto rifiutandolo smentisce s\u00e9 stesso. Il giovane tenta una scappatoia: gli Ateniesi, quando deliberano dei massimi affari, non s'interrogano mai sul giusto e sull'ingiusto, ma sull'utile e sul dannoso. Socrate gli fa notare che giusto e utile coincidono, e se c'\u00e8 differenza la si deve spiegare. Ma come, se non conosce il giusto? E anche l'utile non \u00e8 una nozione che deve aver imparato da qualcuno o scoperto da s\u00e9? Eppure Alcibiade non la considera un'argomentazione valida; capriccioso, infantile ed estremamente sicuro di s\u00e9 stesso, quando gli viene fatto notare un errore in un ragionamento, non accetta che lo si applichi anche ad altro. Socrate, per evitare che egli fugga il discorso, accantona questo passo: non gli importa sapere se egli conosca l'utile; esorta invece Alcibiade a spiegargli la differenza tra utile e giusto. Se pu\u00f2 riconoscere questa differenza nell'assemblea, deve essere capace di spiegarlo, come all'assemblea cos\u00ec a Socrate; il giovane ovviamente non riesce a spiegarsi, e deve essere Socrate a guidarlo.\nIl giusto e l'utile secondo Alcibiade non coincidono. Se soccorresse un compagno e morisse, farebbe un'azione giusta ma non utile (cio\u00e8 gli apporterebbe dei mali, in questo caso la morte); d'altra parte egli ritiene la codardia un male supremo, e non accetterebbe di vivere se dovesse farlo con vilt\u00e0. Anche se morisse, quindi, sarebbe un'azione utile, cio\u00e8 che apporta dei beni all'anima. Alcibiade conviene che la cosa pi\u00f9 importante nella vita sia il vivere bene, e che ci\u00f2 sia possibile solo essendo giusto: pertanto, il giusto \u00e8 anche l'utile. La rivelazione, giunta dopo un lungo dialogo, lo sconvolge. Egli non \u00e8 pi\u00f9 certo di nulla di quanto affermasse in precedenza. Socrate lo porta gradualmente a fargli comprendere che il motivo dei suoi sbagli \u00e8 la presunzione di sapere: su cose che sa di non sapere, come l'arte del navigare, egli non s'intromette, e non rischia di sbagliare. Ma se sbaglia su qualcosa, \u00e8 perch\u00e9 non sa e credendo di sapere s'intromette: ad Alcibiade non resta che ammettere la propria ignoranza e presunzione.\nIl buon governo.\nMa questo non basta a farlo desistere dalle sue idee. Seppur riconosca i suoi difetti, sa che gli altri cittadini e uomini politici sono ignoranti almeno quanto lui, e pertanto le sue doti naturali gli possono bastare per prevaricarli. Socrate contesta: sin dall'inizio del dialogo, Alcibiade ha chiarito che non accetterebbe di vivere sapendo che qualcosa gli sarebbe precluso. E se anche da ignorante potesse contare sulle sue doti naturali per prevaricare gli altri Ateniesi, come potrebbe fare affidamento su di queste per imporsi ai re di Sparta e di Persia? Essi hanno infatti tutte le doti su cui punta Alcibiade: ricchezza, bellezza, discendenza divina in misura molto maggiore del ragazzo, e sin dalla nascita godono di un'educazione sopraffina, che egli non ha avuto. Pertanto non potr\u00e0 avere la minima speranza di prevaricare su di loro se non educandosi nelle cose in cui gli Ateniesi sono rinomati: sollecitudine e abilit\u00e0. Socrate gli offre il suo aiuto: egli \u00e8 s\u00ec ignorante, ma guidato dal d\u00e8mone pu\u00f2 aiutarlo a migliorarsi.\nCome di consueto nel dialogo socratico, appena stabilito un punto si procede all'esame dello stesso: Alcibiade vuole migliorarsi per essere in grado di governare bene lo Stato, pertanto dovr\u00e0 sapere cosa rende lo Stato ben governato, in modo da migliorare il lato di s\u00e9 stesso che gli permetter\u00e0 di farlo. Dapprima definisce il buon governo come quello in cui non ci siano fazioni e tutti abbiano un rapporto di amicizia. Alla richiesta di precisazioni, Alcibiade definisce l'amicizia come concordia (\"arithmetik\u00e9\"). Spesso per\u00f2 gli uomini non sono concordi su cose che non gli competono, ad esempio sulla lavorazione della lana che \u00e8 un'arte delle donne. Perci\u00f2 se per Alcibiade l'amicizia \u00e8 concordia, dobbiamo dedurre che gli uomini non provino affetto per le mogli, nel momento in cui queste tessono la lana. Oltre a suonare assurda, questa idea implica un altro problema: se non c'\u00e8 concordia quando ognuno fa le cose di sua competenza, ne risulta che uno stato retto dalla concordia \u00e8 uno stato in cui nessuno pu\u00f2 fare quel che gli compete. Alcibiade ritratta confusamente la sua definizione di amicizia, ma \u00e8 incapace di darne una nuova e lascia anche cadere l'idea che lo stato sia governato dalla stessa.\nQui Socrate gli viene in soccorso: egli deve migliorare, quindi prendersi cura di s\u00e9 stesso. Per fare questo, deve determinare di cosa si debba prendere cura, cio\u00e8 conoscere se stesso - il famoso motto socratico ripreso dalla massima scritta sul tempio di Delfi. Il passo successivo \u00e8 quindi l'ovvia definizione di cosa sia l'uomo: attraverso domande e risposte si arriva all'idea che l'uomo sia colui che si serve del proprio corpo, come il calzolaio si serve delle forbici. Non potendo per\u00f2 essere l'uomo una fusione di anima e corpo, giacch\u00e9 \u00e8 impossibile che il corpo comandi su s\u00e9 stesso, l'uomo dovr\u00e0 forzatamente essere sola anima, e se Alcibiade vuole migliorare deve occuparsi solo della cura di quest'ultima. Per logica, una volta stabilito che Alcibiade deve migliorare la propria anima per ben governare, ne risulta che il buon governo si realizzi quando formato da uomini virtuosi, giacch\u00e9 \u00e8 indubbio che un'anima ben curata sia piena di virt\u00f9. Socrate dichiara il proprio amore nei confronti dell'animo del giovane, e lo persuade che il solo modo per cui un uomo possa guardare (e conoscere, di rimando) la propria anima sia osservandone un'altra, e precisamente la parte in cui dimora la virt\u00f9, cio\u00e8 la conoscenza. Alcibiade capisce perci\u00f2 che solo stando con Socrate ed osservandone l'anima potr\u00e0 conoscere la propria e migliorarla.\nI timori di Socrate.\nIl dialogo si chiude con i timori di Socrate: in maniera profetica, egli teme che Alcibiade non riesca ad arrivare alla virt\u00f9, non per proprie mancanze, quanto per \u00abla forza dello Stato\u00bb. Qui Platone vuole fare un'evidente apologia di Socrate, condannato proprio dallo Stato, e dei suoi insegnamenti. Il tradimento di Atene da parte di Alcibiade, infatti, fu la causa scatenante del processo: poich\u00e9 Alcibiade (come Crizia) \u00e8 stato allievo di Socrate, a questi viene imputato di corrompere i giovani. Platone rimarca tuttavia che Alcibiade sia diventato un traditore non perch\u00e9 abbia seguito gli insegnamenti di Socrate, quanto perch\u00e9 attratto dalla potenza che gli garantiva lo Stato (e mal sopportando di dover ammettere la propria ignoranza, come gli capitava insieme a Socrate\u00a0\u2013 si veda a proposito il \"Simposio\") abbia lasciato questi ultimi."}
{"id": "73515", "revid": "4", "url": "https://it.wikipedia.org/wiki?curid=73515", "title": "Radiocarbonio", "text": ""}
{"id": "73516", "revid": "1169970", "url": "https://it.wikipedia.org/wiki?curid=73516", "title": "Mattutino", "text": "Mattutino, nella tradizione di preghiera della Chiesa cattolica, \u00e8 il nome che si dava prima della riforma liturgica del Concilio Vaticano II a quella parte della Liturgia delle ore che oggi si chiama Ufficio delle letture. Alcuni ordini religiosi monastici mantengono ancora la dicitura \"mattutino\". La Chiesa ortodossa continua a celebrare il Mattutino come parte fondante dell'Ufficio divino quotidiano. Ogni Contrada di Siena, durante la propria festa titolare annuale, continua a chiamare Mattutino la celebrazione religiosa principale, solitamente effettuata nel tardo pomeriggio del sabato.\nL'origine di questo nome viene dal fatto che il mattutino si recitava molto presto di mattina o, in alcune famiglie monastiche, svegliandosi a met\u00e0 della notte. Talvolta era recitato addirittura la sera prima, andando di fatto a costituire un ufficio di veglia (consuetudine ancora in uso nei paesi di tradizione slava).\nColoro che utilizzano il breviario del 1962 e le edizioni precedenti celebrano secondo schema:"}
{"id": "73517", "revid": "2167569", "url": "https://it.wikipedia.org/wiki?curid=73517", "title": "Dendrocronologia", "text": "La dendrocronologia (dal greco \u03b4\u03ad\u03bd\u03b4\u03c1\u03bf\u03bd, \u00abalbero\u00bb, \u03c7\u03c1\u03cc\u03bd\u03bf\u03c2, \u00abtempo\u00bb, e \u03bb\u03bf\u03b3\u03af\u03b1, \u00abstudio\u00bb) \u00e8 un sistema di datazione a scala fluttuante, basato sul conteggio degli anelli di accrescimento annuale degli alberi.\nIl metodo \u00e8 messo a punto dall'americano Andrew Ellicott Douglass nel 1906, e viene frequentemente utilizzato in archeologia per la datazione di manufatti lignei.\nStoria.\nIl primo ad accorgersi della formazione annuale degli anelli degli alberi fu Leonardo da Vinci.\nAgli inizi del Novecento la dendrocronologia venne utilizzata a Tucson, in Arizona, nell'ambito di ricerche effettuate sulle attivit\u00e0 solari e il clima del pianeta. \nIn epoche pi\u00f9 recenti, fu applicata in ecologia, per determinare l'importanza del fuoco negli ecosistemi nordamericani.\nPrincipi.\nLa dendrocronologia si basa su tre principi:\nLa prima fase dell'indagine dendrocronologica consiste ovviamente nel prelievo dei campioni legnosi, sia da alberi viventi che da legni antichi.\nPer ogni singolo albero, si ricava quindi un diagramma (curva dendrocronologica) che indica lo spessore degli anelli nel passare degli anni.\nConfrontando queste sequenze con altre ricavate da legni antichi, \u00e8 possibile creare una sequenza continua (curva standard) che pu\u00f2 risalire indietro nel tempo per centinaia e a volte migliaia di anni. Per l'Italia, le curve standard pi\u00f9 antiche sono quelle del Larice, che arrivano a datare fino al 756 d.C., ma in Germania \u00e8 stato possibile estendere la datazione a 10.000 anni, arrivando fino all'8480 a.C. con la Quercia nelle regioni dei fiumi Reno e Meno.\nUn manufatto in legno pu\u00f2 dunque venire datato determinando l'anno di abbattimento della pianta, tramite il confronto della sua sequenza di anelli con quella ricostruita nella regione. Per questo, \u00e8 necessario che conservi tracce di corteccia o dell'anello cambiale, altrimenti la sua datazione non pu\u00f2 essere precisa.\nQuindi le piante sono veri e propri archivi naturali, che memorizzano temperature, precipitazioni e cambiamenti ecologici.\nCampi di utilizzo.\nDendroclimatologia.\nPer le applicazioni climatiche (dendroclimatologia), ovvero la ricostruzione della temperatura nei secoli passati, tale metodo \u00e8 applicabile a ritroso fino a circa 1000 anni dall'attuale visti i limiti intrinseci sull'et\u00e0 delle piante utilizzate (oltre tale range questi studi sono sostituiti da studi di ricostruzione basati sull'analisi dei sedimenti geologici). Alcuni dubbi sussistono sul metodo stesso di ricostruzione basato sul presunto rapporto lineare di causa-effetto tra temperatura e anelli di accrescimento vista la presenza di numerose altre variabili fisico-biologiche che influenzano la crescita di una pianta e che renderebbero il suddetto rapporto strettamente di tipo non-lineare. Anche la sensibilit\u00e0 di tali studi potrebbe essere maggiore delle variazioni rilevate.\nArcheologia.\nOltre alla datazione assoluta dei reperti archeologici secondo i principi sopra esposti, l'altra applicazione importante della dendrocronologia in ambito archeologico consiste nella possibilit\u00e0 di calibrare le datazioni ottenute col radiocarbonio, permettendo la correzione degli errori legati alla variazione di concentrazione del Carbonio 14 nell'atmosfera, che non \u00e8 stata costante, in quanto dipende dall'attivit\u00e0 solare che varia nel tempo. Gli anelli di accrescimento degli alberi, poich\u00e9 lo hanno assorbito durante il processo di fotosintesi, ne conservano traccia e permettono di risalire alle variazioni nella concentrazione atmosferica del radiocarbonio nel passato. Per questo le curve ottenute con questa metodologia permettono di calibrare le datazioni ottenute col metodo del radiocarbonio.\nDiagnostica artistica.\nPer le opere realizzate su legno a porosit\u00e0 anulare (quercia, castagno, frassino, olmo) la dendrocronologia perviene ad una datazione del supporto e del quadro risalendo al periodo di abbattimento dell'albero e applicando poi a tale \"terminus a quo\" delle medie statistiche ricavate dallo studio di opere datate onde stabilire il periodo di stagionatura del legno prima della sua lavorazione. Sulla base pertanto di dati dendrocronologici e di dati storiografici gli studiosi hanno a disposizione delle tabelle di riferimento che consentono di stabilire la datazione pi\u00f9 remota del quadro. Tali tabelle di riferimento sono in uso per lo studio delle icone e per quello della pittura nordica, vale a dire fiamminga e olandese a partire dal XV secolo, prevalentemente prodotta su legno di quercia. I dipinti su tavola di produzione italiana prediligendo il legno di pioppo (a porosit\u00e0 diffusa) non consentono di stabilire una datazione dendrocronologica in quanto gli anelli di crescita non seguono una regolare periodicit\u00e0 annuale."}
{"id": "73518", "revid": "599013", "url": "https://it.wikipedia.org/wiki?curid=73518", "title": "Pallone aerostatico", "text": "Un pallone aerostatico \u00e8 un tipo di aeromobile ovvero un aerostato che si solleva da terra grazie al principio di Archimede. Un pallone si sposta muovendosi con il vento e si distingue dal dirigibile che \u00e8 un aeromobile galleggiante nell'aria che pu\u00f2 essere manovrato in modo controllato attraverso l'aria.\nTipi di pallone aerostatico.\nCi sono tre principali tipi di pallone aerostatico.\nStoria.\nLa storia dei palloni aerostatici parte dai primi secoli dopo Cristo, quando in Cina vennero gonfiati e fatti volare i primi palloni (detti mongolfiere di carta), ma il trasporto umano ha dovuto attendere il 4 giugno 1783, quando i fratelli Montgolfier riuscirono a far sollevare da terra il primo pallone aerostatico ad aria riscaldata, che prese il loro nome.\nSubito dopo (meno di un mese), il Professor Jacques Charles fece il suo primo volo utilizzando un pallone a gas, e tale tipo di pallone (dotato di migliori capacit\u00e0 ascensionali e maggiore autonomia) divenne piuttosto comune dal 1790 fino agli anni sessanta. Utilizzando un pallone gonfiato con idrogeno il 15 settembre 1784 l'italiano Vincenzo Lunardi comp\u00ec la prima ascensione in Inghilterra.\nIl terzo tipo di aerostato fu inventato da Jean-Fran\u00e7ois Pil\u00e2tre de Rozier (da cui mongolfiera di Rozier) ed era un ibrido, venendo sollevato sia dall'aria calda che da un gas leggero. Rozier ottenne questo aggiungendo ad un pallone ad idrogeno una camera separata che poteva venir alimentata con aria calda. Nel 1785, Rozier decoll\u00f2 con l'obiettivo di attraversare la Manica, ma l'apparecchio esplose dopo circa mezz'ora di volo. Questo incidente fece dire, di Rozier: \"Il primo uomo a volare ed il primo a morire\".\nSoltanto nella seconda met\u00e0 degli anni '80 del XVIII secolo, la mongolfiera di Rozier divenne sufficientemente sicura da essere praticamente utilizzabile.\nTra i pionieri italiani del volo aerostatico, vanno citati Francesco Zambeccari e Pasquale Andreoli, che compirono diverse ascensioni, tra il 1803 ed il 1809, con partenze da Bologna e da Forl\u00ec.\nLe attuali mongolfiere sportive sono invece state completamente riprogettate e ridisegnate, nella seconda parte degli anni cinquanta, da Ed Yost che, per primo, utilizz\u00f2 nuovi materiali (tessuto di nylon) e bruciatori moderni (alimentati a propano). Questo gli consent\u00ec, nel 1960, di effettuare il primo volo che avrebbe decretato la nascita di una nuova attivit\u00e0 sportiva."}
{"id": "73525", "revid": "5148", "url": "https://it.wikipedia.org/wiki?curid=73525", "title": "Violante di Baviera", "text": ""}
{"id": "73535", "revid": "339392", "url": "https://it.wikipedia.org/wiki?curid=73535", "title": "Hitler-Jugend", "text": ""}
{"id": "73541", "revid": "1921867", "url": "https://it.wikipedia.org/wiki?curid=73541", "title": "Deftones", "text": "I Deftones sono un gruppo musicale alternative metal statunitense, formatosi a Sacramento nel 1988. Sono considerati gli iniziatori del genere nu metal, insieme ai Korn, e sono inoltre ritenuti uno dei gruppi pi\u00f9 innovativi ed influenti del genere.\nIl gruppo cominci\u00f2 la carriera esibendosi senza ancora pubblicare alcun lavoro ufficiale in studio. Le canzoni che suonavano in quel periodo presentavano uno stile per lo pi\u00f9 vicino all'heavy metal. Dopo la firma per la Maverick Records, i Deftones cominciarono a registrare in studio creando un proprio stile musicale, senza per\u00f2 riscuotere molto successo, inizialmente. Con la pubblicazione degli album \"Around the Fur\" e \"White Pony\", ritenuti tra i migliori dischi della scena alternative metal, i Deftones iniziarono a riscuotere ottimi consensi sia dalla critica che dal pubblico, grazie anche agli elementi post-punk e new wave che incorporarono nel proprio stile e all'uso maggiore della melodia.\nIl 5 novembre 2008 il bassista Chi Cheng rimase coinvolto in un incidente stradale che lo ridusse in stato di coma semi-cosciente per oltre quattro anni, fino alla morte, sopraggiunta il 13 aprile 2013. Sergio Vega lo ha sostituito, divenendo membro del gruppo, inizialmente per un periodo di tempo indeterminato, in seguito stabile a causa della scomparsa dell'ex-bassista.\nStoria del gruppo.\nGli inizi (1988-1994).\nI fondatori del gruppo furono il cantante Chino Moreno, il batterista Abe Cunningham e il chitarrista Stephen Carpenter, mentre gli altri si aggregarono pi\u00f9 tardi. Musicalmente Carpenter fu influenzato dall'heavy metal e dall'hard rock in generale (Metallica, Black Sabbath, Meshuggah e Pantera), senza disdegnare tuttavia altri generi, ascoltando anche artisti hip hop come Public Enemy e LL Cool J. Moreno, invece, pass\u00f2 la sua giovinezza ascoltando gruppi degli anni ottanta come The Cure, The Smiths, Depeche Mode e Duran Duran. Cheng aveva una passione per generi quali blues, jazz, rock gotico e reggae (era infatti un estimatore di Bob Marley). Fu proprio da questa miscela di influenze che nacque l'iniziale suono dei Deftones, che fu un'innovazione per quel periodo: chitarra graffiante e voce che dal melodico intimo e sospirato sfociava in urla psicotiche.\nAll'et\u00e0 di 15 anni, mentre andava in skateboard, Carpenter fu investito da un'automobile. L'incidente lo costrinse a qualche mese sulla sedia a rotelle e, durante quel periodo, un suo amico gli regal\u00f2 una chitarra, con la quale Carpenter impar\u00f2 le basi suonando pezzi di Anthrax, Metallica e Stormtroopers of Death. Carpenter, Moreno e Cunningham erano compagni di scuola e amici d'infanzia ed erano riusciti a mantenere tali i buoni rapporti tra loro, grazie alla comune passione per lo skateboard, che fin\u00ec per influenzare anche il loro stile. In una giornata imprecisata del 1988, mentre i futuri membri dei Deftones frequentavano ancora il liceo, Cunningham e Moreno scoprirono che Carpenter stava imparando a suonare la chitarra e decisero di unirsi a lui per una sessione ritmica. L'autista che aveva investito Carpenter fu costretto a rimborsarlo a causa dei danni fisici riportati e questo permise al gruppo di acquistare l'equipaggiamento necessario per cominciare ad esibirsi. Poco tempo dopo si un\u00ec a loro come bassista Dominic Garcia, un amico d'infanzia di Moreno.\nIl nome \"Deftones\" fu coniato da Stephen Carpenter, e deriva dalla fusione tra la parola \"def\", termine appartenente al linguaggio gergale dell'hip hop, traducibile in lingua italiana con aggettivi quali \"bello\", \"eccellente\" o \"fantastico\", che Carpenter sentiva spesso nelle canzoni di alcuni gruppi hip hop, con il suffisso \"tones\", presente nei nomi di molti gruppi doo-wop e rock and roll degli anni cinquanta, come Dick Dale &amp; the Deltones o i Cleftones. Anche il batterista Abe Cunningham apprezz\u00f2 l'introduzione del termine \"def\" nel nome del gruppo, perch\u00e9 lo vedeva come un omaggio all'etichetta discografica Def Jam Recordings. Carpenter ha dichiarato anche che il nome del gruppo allude alla tendenza che ha il gruppo nel fondere tra loro diversi generi musicali.\nNel 1990 Cunningham abbandon\u00f2 il gruppo per entrare nei Phallucy e Garcia ne prese il posto; per il ruolo di bassista fu ingaggiato Chi Cheng. Dopo che anche Garcia lasci\u00f2 i Deftones per i Phallucy, i componenti rimasti reclutarono John Taylor, con il quale incisero tre demo, il cui ultimo present\u00f2 \"Engine No. 9\" e \"7 Words\", in seguito inclusi nell'album di debutto \"Adrenaline\". Nel 1993 Cunningham ritorn\u00f2 alla batteria e l'anno successivo riuscirono a firmare un contratto con la Maverick Records, di propriet\u00e0 della cantante Madonna, la quale rimase stupita dall'ascolto di un loro demo contenente quattro brani. A partire da quel momento cominciarono ad incidere i loro album tutti prodotti, fino al 2006, da Terry Date, noto per aver lavorato con Pantera e Soundgarden.\n\"Adrenaline\" e \"Around the Fur\" (1995-1999).\nNel 1995 pubblicarono l'album di debutto \"Adrenaline\", registrato al Bad Animal Studio di Seattle e pubblicizzato anche tramite i singoli promozionali \"Bored\" e \"7 Words\". Lo stile musicale dell'album mescola una sezione ritmica ispirata ai Faith No More e affine a quella dei Korn, con una versatile tecnica vocale di Moreno. Sono presenti anche le influenze dei Metallica, dei Fugazi, dei Nirvana e degli Helmet. \"Adrenaline\" \u00e8 considerato uno dei primi lavori nu metal. Durante quel periodo i Deftones aprirono concerti per gruppi e artisti musicali del calibro di Ozzy Osbourne, Korn e L7.\nAll'inizio l'album, nonostante avesse ricevuto molte recensioni positive, non riusc\u00ec a riscuotere molto successo commerciale anche a causa della non pubblicizzazione dei singoli, perch\u00e9 le radio e MTV si rifiutarono di trasmettere il brano \"7 Words\" e il suo video musicale, a causa del ritornello esplicito.\nNel 1996 i Deftones apparvero in una scena del film \"Il corvo 2\", mentre suonavano l'inedita \"Teething\", successivamente inserita nella colonna sonora del film. Nello stesso anno, un'altra canzone inedita del gruppo intitolata \"Can't Even Breathe\" apparve nella colonna sonora del film \"Fuga da Los Angeles\". Sempre nel 1996, Chino Moreno collabor\u00f2 con i Korn alla realizzazione della cover di \"Wicked\" di Ice Cube, inserita nel loro album \"Life Is Peachy\". La seconda traccia dell'album, \"Chi\", prendeva il suo titolo da Chi Cheng ed era dedicata proprio a lui, come confermato in un'intervista dallo stesso cantante e coautore del brano, Jonathan Davis. Questi eventi, insieme anche agli estenuanti tour tenuti dai Deftones, contribuirono ad aumentarne la popolarit\u00e0 e in questo modo le vendite di \"Adrenaline\" cominciarono ad aumentare progressivamente. Il gruppo riusc\u00ec infatti ad ottenere il disco d'oro per \"Adrenaline\" il 7 luglio 1999, dopo che quest'ultimo vendette oltre copie. Nel 2008 l'album \u00e8 stato premiato dalla RIAA per aver raggiunto la soglia del milione di copie vendute.\nNel 1997 i Deftones pubblicarono il secondo album in studio \"Around the Fur\", pi\u00f9 melodico del precedente e ritenuto insieme al successivo \"White Pony\" il loro disco pi\u00f9 riuscito. Posizionandosi al 29\u00ba posto nella classifica statunitense degli album, il suono del disco \u00e8 stato descritto da alcuni come un'evoluzione in forma pi\u00f9 aggressiva del grunge e in particolare dello stile dei The Smashing Pumpkins, dei Nirvana e dei Soundgarden, ed \u00e8 stato definito da pi\u00f9 critici come uno degli album pi\u00f9 importanti ed influenti della scena alternative e nu metal. Sono state evidenziate sonorit\u00e0 pi\u00f9 evolute e ricercate e un certo distacco dallo stile dei Korn, rispetto a quanto sentito nell'album di debutto. \u00c8 presente anche l'influenza musicale dei Pantera e l'hardcore punk \u00e8 un'altra fonte di ispirazione per molti \"riff\" di chitarra.\n\"Around the Fur\" \u00e8 stato inserito al 17\u00ba posto nella lista dei 50 album pi\u00f9 influenti di tutti i tempi stilata nel 2003 dalla rivista Kerrang!. Tra i suoi brani, quelli che ricevettero maggiore considerazione furono: \"Headup\", composto ed eseguito insieme a Max Cavalera (ex-Sepultura), dedicato al suo figliastro nonch\u00e9 amico personale dei Deftones, Dana Wells, deceduto in seguito ad un incidente stradale nel 1996 (a Wells fu dedicato l'intero album); i singoli \"My Own Summer (Shove It)\" e \"Be Quiet and Drive (Far Away)\", i quali riscossero molto successo anche grazie al supporto delle radio e delle TV musicali. Molto apprezzate dai critici furono anche le canzoni \"Dai the Flu\", \"Lhabia\" e soprattutto \"Mascara\", nella quale si possono gi\u00e0 notare le prime influenze new wave e darkwave, che il gruppo evidenzier\u00e0 maggiormente nelle successive pubblicazioni. Pochi mesi dopo l'uscita dell'album, Max Cavalera fond\u00f2 un gruppo chiamato Soulfly, ispirandosi, per ideare il loro nome, ad uno spezzone tratto proprio dal ritornello di \"Headup\" che recita \"Soul fly, fly high, Soul fly, fly free\".\nPoco tempo dopo Chino Moreno fond\u00f2 il progetto parallelo Team Sleep.\nNel 1999 i Deftones parteciparono alla quarta edizione dell\"'Ozzfest\", festival ideato e diretto da Ozzy Osbourne e volto principalmente alla promozione di gruppi metal. Il 22 giugno dello stesso anno pubblicarono l'EP \"Live\", contenente le registrazioni dei brani suonati dal vivo il 13 ottobre del 1997 precedentemente pubblicate come b-side di \"My Own Summer (Shove It)\". Due giorni dopo, \"Around the Fur\" venne certificato disco d'oro dalla RIAA per le copie vendute tra il 1997 e il 1999. Il disco di platino sarebbe arrivato invece il 7 giugno 2011, data nel quale l'album ha raggiunto la soglia del milione di copie vendute.\nIl singolo \"My Own Summer (Shove It)\" apparve anche nella colonna sonora del film \"Matrix\", pubblicata il 30 marzo 1999.\nIl successo con \"White Pony\" (2000-2002).\nIl terzo album, \"White Pony\", usc\u00ec nel 2000 ed evidenzi\u00f2 una forte maturazione del loro stile, con un uso pi\u00f9 moderato delle chitarre e una tendenza ad esplorare altri generi, tra cui il trip hop in \"Teenager\", oltre alla presenza nei suoi brani di notevoli influenze new wave, post-punk e psichedeliche, che si ritengono ispirate alla musica di gruppi quali Depeche Mode, The Cure, The Smiths e Duran Duran. La canzone \"Passenger\" fu eseguita insieme a Maynard James Keenan dei Tool, il quale contribu\u00ec anche alla composizione del brano, mentre \"Knife Party\" vant\u00f2 la collaborazione di Rodleen Getsic. \"RX Queen\" fu invece composta a quattro mani da Scott Weiland, ex frontman degli Stone Temple Pilots, e da Chino Moreno.\n\"White Pony\" fu anche il primo registrato con Frank Delgado, dopo la sua entrata nel gruppo al DJ set. In realt\u00e0 il nuovo membro era gi\u00e0 stato collaboratore esterno dei Deftones, avendo infatti preso parte ad alcuni loro concerti e alla realizzazione di alcuni brani dei primi due album, nei quali arricch\u00ec le sonorit\u00e0 dei brani utilizzando giradischi e campionatori. Inoltre, a partire da questa pubblicazione, Moreno inizi\u00f2 anche a suonare la chitarra elettrica. La critica apprezz\u00f2 molto la volont\u00e0 del gruppo di sperimentare nuovi generi musicali per espandere ulteriormente le proprie sonorit\u00e0.\nL'album fu poi distribuito in diverse edizioni: quella originaria, caratterizzata da una copertina grigia e da 11 tracce (comincia con \"Feiticeira\" e finisce con \"Pink Maggit\"), due edizioni speciali (una con la copertina rossa e l'altra nera), contenente la bonus track \"The Boy's Republic\" e una riedizione, caratterizzata da una copertina bianca e contenente le medesime 11 tracce dell'edizione originaria con l'aggiunta del brano \"Back to School (Mini Maggit)\", posta come traccia d'apertura. Quest'ultima pubblicazione fu causa di alcune controversie tra il gruppo e l'etichetta discografica: Moreno avrebbero voluto mantenere inalterata la lista tracce del disco, tuttavia la Maverick non tenne conto della sua volont\u00e0 e lo costrinse a riscrivere \"Pink Maggit\" in una nuova versione intitolata \"Back to School (Mini Maggit)\", estratto come unico singolo dalla riedizione. Rispetto a \"Pink Maggit\", \"Back to School (Mini Maggit)\" ha una durata ridotta, il ritornello identico, la sostituzione delle strofe melodiche con versi in rapping e la sezione ritmica pi\u00f9 aggressiva e veloce.\nNonostante ci\u00f2, \"Back to School (Mini Maggit)\", al pari dell'altro singolo \"Change (In the House of Flies)\" e del brano \"Digital Bath\", contribu\u00ec al successo di \"White Pony\", che vendette copie nella prima settimana, entrando cos\u00ec alla terza posizione della classifica statunitense degli album. Nel 2001 il brano \"Elite\", presente in \"White Pony\", ricevette un Grammy Award alla miglior interpretazione metal. Il 17 luglio 2002 l'album venne certificato disco di platino dalla RIAA, dopo che ne erano state acquistate un milione di copie. \"White Pony\" \u00e8 inoltre considerato da fan e critica, insieme ad \"Around the Fur\", il capolavoro dei Deftones.\nIl periodo immediatamente successivo alla pubblicazione dell'album venne impiegato in progetti paralleli e concerti, tuttavia alcuni di questi furono cancellati a causa di problemi alle corde vocali di Chino Moreno. Sempre nel 2000 i Deftones parteciparono all'Independent Days Festival di Bologna e nello stesso giorno si esibirono Blink-182, Limp Bizkit, Muse, Punkreas e Verdena. Pochi mesi dopo la pubblicazione di \"White Pony\", Chi Cheng pubblic\u00f2 una raccolta di poesie, \"The Bamboo Parachute\". Nello stesso anno Stephen Carpenter fond\u00f2 il gruppo rap metal Kush, la cui formazione \u00e8 composta da B-Real dei Cypress Hill alla voce, due membri dei Fear Factory, Raymond Herrera e Christian Olde Wolbers, rispettivamente alla chitarra e alla batteria e lo stesso Carpenter alla chitarra. Nel 2001, Abe Cunningham pubblic\u00f2 con il suo gruppo parallelo, i Phallucy, l'album \"Valium\". Anche Chino Moreno avrebbe dovuto pubblicare un disco fuori dalla sua esperienza nei Deftones, con il suo progetto parallelo Team Sleep, ma la sua pubblicazione fu annullata perch\u00e9 si scopr\u00ec che tutte le tracce del disco erano gi\u00e0 state diffuse e rese scaricabili illegalmente su internet.\nNel 2001, i Deftones parteciparono alla terza edizione del festival musicale \"Rock in Rio\" insieme a Beck, Guns N' Roses, Iron Maiden, Queens of the Stone Age, Papa Roach, Sepultura e molti altri. Nel 2002, il singolo \"Change (In the House of Flies)\" fu inserito nella colonna sonora del film \"La regina dei dannati\". Il 27 agosto dello stesso anno i Deftones pubblicarono il DVD \"\", registrato nell'isola di Hawaii.\n\"Deftones\" (2003-2005).\nIl 20 maggio 2003 usc\u00ec l'omonimo \"Deftones\", che nella prima settimana vendette copie. In un primo momento il titolo dell'album avrebbe dovuto essere \"Lovers\", che poi divenne invece il titolo di un brano pubblicato come b-side dell'edizione CD del singolo \"Hexagram\". Il primo singolo estratto dall'album fu \"Minerva\", che ebbe un buon successo sia in radio che nelle TV musicali, grazie anche al relativo video che vede il gruppo eseguire il brano in un deserto; il singolo successivo fu \"Hexagram\", il quale ottenne un discreto successo radiofonico. Anche per esso fu girato un videoclip, che mostra i Deftones e i loro fan durante un concerto.\nIl disco, che si mantenne come il precedente su un alto livello di vendite, raggiunse la seconda posizione su Billboard 200 e fu ben accolto dalla critica, ricevendo soprattutto recensioni positive, ma non allo stesso livello dei precedenti. Esso si distingueva dagli altri riguardo al lato strumentale: i riff di chitarra di Stephen Carpenter erano caratterizzati da un suono pi\u00f9 pesante e Frank Delgado si avvalse maggiormente di tastiere e campionatori. Il 7 luglio 2003 l'album fu certificato disco d'oro dalla RIAA.\nNello stesso anno il gruppo part\u00ec per il \"Summer Sanitarium Tour 2003\" insieme a Metallica, Limp Bizkit, Linkin Park e Mudvayne e partecip\u00f2 all\"'MTV Icon\" realizzato in onore dei Cure, suonando una \"cover\" del loro celebre brano \"If Only Tonight We Could Sleep\", che fu molto apprezzata dal cantante Robert Smith, il quale si congratul\u00f2 con loro.\nIl brano \"Lucky You\" fu inserito anche nella colonna sonora del film \"Matrix Reloaded\".\nNel 2004, la rivista \"Guitar World\" pubblic\u00f2 una classifica intitolata \"100 greatest metal guitarists of all time\" cio\u00e8 \"I 100 migliori chitarristi metal di tutti i tempi\" nella quale Stephen Carpenter fu inserito alla posizione numero 60.\nIl 24 ottobre 2005 fu pubblicata la raccolta \"B-Sides &amp; Rarities\", composta da inediti, rarit\u00e0, collaborazioni e cover, oltre a un DVD con la videografia del gruppo. Nello stesso anno usc\u00ec anche l'album omonimo dei Team Sleep, progetto parallelo di Moreno.\n\"Saturday Night Wrist\" (2006).\nIl 3 ottobre 2006 fu la volta del quinto album in studio \"Saturday Night Wrist\", prodotto per la prima volta nella carriera del gruppo non da Terry Date, ma da Bob Ezrin (Pink Floyd, KISS, Thirty Seconds to Mars) e da Shaun Lopez (gi\u00e0 cantante dei Far). Anticipato dal singolo \"Hole in the Earth\", l'album ha visto la partecipazione di Serj Tankian dei System of a Down in \"Mein\" e Annie Hardy dei Giant Drag in \"Pink Cellphone\" e contiene inoltre la prima ed unica traccia strumentale mai registrata dal gruppo, intitolata \"U, U, D, D, L, R, L, R, A, B, Select, Start\".\nDurante la prima settimana di uscita, il disco vendette e riusc\u00ec a piazzarsi alla posizione numero 10 della classifica Billboard 200.\nNello stesso anno i Deftones parteciparono alla quarta edizione del Family Values Tour, festival lanciato dai Korn nel 1998 e volto alla promozione di gruppi metal emergenti, insieme a 10 Years, Deadsy, Dir En Grey, Flyleaf, Stone Sour, ai Korn stessi e a tanti altri. Dell'evento fu anche pubblicato il CD/DVD \"Family Values Tour 2006\".\nLa registrazione di \"Eros\" e l'incidente di Cheng (2007-2009).\nNel 2007 i Deftones annunciarono di essere al lavoro su un nuovo album: il disco avrebbe dovuto intitolarsi \"Eros\" e uscire prima della fine del 2008, ma la pubblicazione venne posticipata a data da definire a causa dell'incidente stradale che coinvolse il bassista del gruppo, Chi Cheng, investito da un automobilista in stato di ubriachezza e rimasto in coma dal 4 novembre 2008. Nei mesi immediatamente successivi all'incidente le sue condizioni furono definite \"serie ma stabili\" e i progetti del gruppo, volti all'uscita e alla promozione di \"Eros\", videro la temporanea sostituzione di Cheng con Sergio Vega, ex-membro dei Quicksand, che gi\u00e0 nel 1999 lo aveva sostituito per un breve periodo durante un tour con i Deftones, e che collabor\u00f2 alle registrazioni delle ultime tracce di \"Eros\". Vega avrebbe partecipato anche ai concerti del gruppo fino a quando Cheng non sarebbe uscito dal coma.\nIl 23 giugno 2009 i Deftones hanno annunciato l'abbandono definitivo di \"Eros\" attraverso il proprio sito ufficiale, aggiungendo che sarebbero ritornati in studio con un nuovo approccio per registrare nuovi brani al fine di produrre un nuovo lavoro.\nA partire dal 26 ottobre 2009 iniziarono a circolare voci insistenti secondo le quali il nuovo album dei Deftones sarebbe potuto uscire nel febbraio 2010; intorno allo stesso periodo il gruppo present\u00f2 dal vivo un brano inedito intitolato \"Rocket Skates\", che sarebbe stato incluso nella lista tracce definitiva del disco.\nIl 19 e il 20 novembre i Deftones si esibirono per due sere consecutive in concerti di beneficenza per raccogliere fondi da destinare al supporto delle cure mediche di Chi Cheng. Alle serate parteciparono con i Deftones diversi musicisti amici del gruppo, come Tommy Lee (M\u00f6tley Cr\u00fce), Greg Puciato (The Dillinger Escape Plan), Mike Shinoda (Linkin Park), Xzibit, Cypress Hill, Robert Trujillo (Metallica), Dave Lombardo (Slayer), Shavo Odadjian e Daron Malakian (System of a Down), Mike Muir (Suicidal Tendencies), Mark McGrath (Sugar Ray), Ben Kenney (Incubus). In seguito una fan del gruppo, Gina Blackmore, fond\u00f2 un sito apposito tramite il quale \u00e8 stato possibile donare fondi che verranno utilizzati per il pagamento delle spese mediche di Chi Cheng. A Reginald \"Fieldy\" Arvizu, bassista dei Korn, venne inoltre l'idea di registrare un brano strumentale dedicato a Cheng, che poi fu eseguito e composto insieme a musicisti di altri gruppi, tra cui Sevendust e Slipknot. Il brano, intitolato appunto \"A Song for Chi\", \u00e8 scaricabile gratuitamente dall'apposito sito ufficiale. Lo scopo di Fieldy fu quello di invogliare la gente a donare fondi per le cure di Cheng tramite l'ascolto della sua canzone.\n\"Diamond Eyes\" (2009-2011).\nIl 17 dicembre 2009 Chino Moreno ha annunciato che il sesto album in studio sarebbe stato pubblicato il 27 aprile 2010 e di essere estremamente orgoglioso di questo nuovo lavoro, arrivando a definirlo \u00abuno dei migliori album mai realizzati dai Deftones\u00bb. Moreno, intervistato da alcuni giornalisti, descrisse il nuovo album come un incrocio tra \"Around the Fur\" e \"White Pony\". In un'altra intervista dichiar\u00f2 anche che il titolo dell'album sarebbe stato \"Diamond Eyes\".\nDal 23 febbraio al 9 marzo 2010 i Deftones hanno reso disponibile per il download gratuito il primo singolo \"Rocket Skates\" e dal 9 marzo stesso il singolo e il video musicale per esso realizzati furono resi disponibili per l'acquisto attraverso iTunes Store. Acquistando il singolo su iTunes Store inoltre \u00e8 possibile scaricare un remix di \"Rocket Skates\" realizzato dal gruppo musicale francese di musica elettronica M83. Il 23 marzo ha visto invece la pubblicazione del secondo singolo, l'omonimo \"Diamond Eyes\", e la rivelazione sul sito ufficiale del gruppo della copertina del nuovo album.\nIl 4 maggio 2010 \u00e8 stato pubblicato il sesto album in studio \"Diamond Eyes\", ben accolto sia dai fan che dai critici, che lo definirono come \u00abun disco quasi allo stesso livello qualitativo dei loro vecchi capolavori, quali \"Around the Fur\" e \"White Pony\"\u00bb. Il disco \u00e8 stato il primo ad avvalersi della produzione di Nick Raskulinecz, gi\u00e0 produttore di gruppi quali Alice in Chains, Foo Fighters, Shadows Fall, Stone Sour e Trivium. Come era accaduto per la registrazione degli ultimi brani composti per \"Eros\", in tutti i brani di \"Diamond Eyes\" Vega ha suonato tutte le parti di basso. Nella prima settimana dalla pubblicazione, il disco ha venduto copie negli Stati Uniti d'America e ha raggiunto la sesta posizione nella Billboard 200.\nIl 26 maggio 2010, durante un'intervista, Moreno ha parlato delle condizioni del bassista Chi Cheng, dichiarando:&lt;ref name=\"Chi/Eros\"&gt;&lt;/ref&gt; Il cantante ha anche dichiarato che se Cheng si fosse ripreso, molto probabilmente avrebbero pubblicato il tanto annunciato \"Eros\", a condizione che per\u00f2 il bassista sia ancora in grado di suonare e girare in tour. Il gruppo ha inoltre dichiarato che, per ogni biglietto venduto durante un loro concerto, un dollaro sarebbe stato donato in beneficenza per contribuire al pagamento delle cure di Chi Cheng.\nTra settembre e ottobre 2010 i Deftones hanno intrapreso negli Stati Uniti d'America e in Canada il tour \"BlackDiamondSkye\", a fianco di Alice in Chains e Mastodon. Il 3 settembre 2010 \u00e8 stato pubblicato il videoclip di \"Sextape\", uscito come singolo il 4 ottobre. Il 19 settembre 2010 \u00e8 stato realizzato un video anche per \"You've Seen the Butcher\", estratto come quarto ed ultimo singolo il 28 ottobre.\nNel 2011 Chino Moreno, in collaborazione con Shaun Lopez dei Far, ha fondato il progetto di musica elettronica Crosses (pi\u00f9 spesso indicato con il logo \u2020\u2020\u2020), con il quale ha pubblicato nello stesso anno \"EP 1\". Il 16 aprile 2011, in occasione del Record Store Day, viene pubblicato nel solo formato vinile \"Covers\", disco che raccoglie tutte le reinterpretazioni di brani di altri artisti registrate in studio dai Deftones nel corso degli anni e precedentemente pubblicate come lati B dei singoli.\n\"Koi no yokan\" e la morte di Chi Cheng (2012-2014).\nIl 29 marzo 2012 \u00e8 stata pubblicata un'intervista a Stephen Carpenter sul canale YouTube della ESP. Nell'intervista, Carpenter ha parlato del suo passaggio dalle chitarre a 7 corde con quelle ad 8 corde. Verso la fine dell'intervista, ha rivelato anche che i Deftones stavano lavorando al nuovo album: Il frontman Chino Moreno ha affermato che il nuovo album avrebbe presentato una certa somiglianza con \"White Pony\", spiegando che \u00able canzoni sono molto differenti l'una dall'altra, non pesanti o lente, ma pi\u00f9 dinamiche, andando verso direzioni varie. [L'album] \u00e8 pesante ma meraviglioso\u00bb. In aggiunta \u00e8 stato rivelato il ritorno alla produzione di Nick Raskulinecz.\nIl 23 aprile \u00e8 stato annunciato che i Deftones avrebbero intrapreso un tour insieme ai System of a Down, iniziato il 2 agosto a Filadelfia e terminato il 15 agosto a Chicago. Il 29 luglio i Deftones hanno eseguito dal vivo i brani \"Rosemary\" e \"Roller Derby\" (quest'ultimo reintitolato \"Poltergeist\").\nIl 30 agosto 2012 il gruppo ha annunciato tramite Facebook il titolo del settimo album, \"Koi no yokan\", la data di pubblicazione, fissata al 13 novembre, e le prime date del tour promozionale a cui avrebbero partecipato come gruppo di supporto gli Scars on Broadway. Il 19 settembre i Deftones hanno pubblicato tramite il loro sito ufficiale il primo singolo \"Leathers\", reso disponibile per il download gratuito dal sito per un periodo limitato di tempo, per poi essere distribuito nei concerti nel formato audiocassetta insieme al brano \"Rosemary\". Nello stesso giorno \u00e8 stata rivelata anche la lista tracce. Il 4 ottobre \u00e8 stata la volta del secondo singolo \"Tempest\". Ulteriori singoli estratti dal disco sono stati \"Swerve City\" e \"Romantic Dreams\", usciti nelle stazioni radiofoniche statunitensi durante il 2013.\nIl 20 aprile 2013 \u00e8 stato pubblicato l'EP \"\", distribuito nel solo formato vinile in occasione dell'annuale Record Store Day e contenente quattro tracce eseguite nel 1996 a Buffalo. Il disco avrebbe dovuto rappresentare il primo di una serie di sette vinili esclusivi volti a soffermarsi sui momenti pi\u00f9 salienti della carriera del gruppo.\nIl 13 aprile 2013, il bassista Chi Cheng, dopo oltre quattro anni di coma, \u00e8 morto in ospedale dopo essere stato trasportato d'urgenza alla sala di emergenza ospedaliera. L'11 maggio Chino Moreno ha rivelato che l'album \"Eros\", abbandonato nel 2008 a causa dell'incidente stradale di Cheng, avrebbe potuto vedere la luce, senza tuttavia specificare alcuna data di pubblicazione. A un anno dalla sua morte, il 13 aprile 2014 Moreno ha pubblicato sul proprio canale YouTube un brano tratto da \"Eros\", intitolato \"Smile\", rimosso tuttavia due giorni pi\u00f9 tardi dalla Warner Bros. Records a causa di problemi di copyright.\n\"Gore\" (2014-2016).\nNel marzo 2014, mentre Moreno era impegnato a promuovere l'album omonimo dei Crosses, i restanti componenti dei Deftones hanno iniziato a comporre nuovo materiale per l'ottavo album in studio. Secondo quanto pianificato dal gruppo stesso, la registrazione dell'album sarebbe potuta avvenire tra la fine del 2014 e gli inizi del 2015.\nNel tardo febbraio 2015, poco dopo aver completato le parti di batteria, Moreno ha spiegato di aspettarsi completato l'album attorno alla fine di marzo, aggiungendo che i Deftones hanno scritto 16 brani per l'ottavo album e che probabilmente verr\u00e0 pubblicato a settembre o ad ottobre; il cantante lo ha inoltre definito \u00abun album un po' pi\u00f9 inebriante\u00bb di \"Koi no yokan\". Il 27 aprile dello stesso anno \u00e8 stato annunciato che l'uscita dell'album \u00e8 stata fissata provvisoriamente per il 25 settembre 2015, mentre il mese seguente, Moreno ha descritto il disco come \u00abun po' pi\u00f9 tecnico\u00bb rispetto a quelli precedenti e che non sarebbe stato \u00abun disco allegro\u00bb ma nemmeno \u00abun album completamente arrabbiato.\u00bb Il 21 agosto \u00e8 stato rivelato che l'uscita dell'album \u00e8 stata posticipata per la fine di novembre, mentre Moreno ha annunciato il completamento dei brani, spiegando che le fasi di missaggio e di mastering sono in fase di finitura.\nIl 22 gennaio 2016 Stephen Carpenter, durante un convegno tenuto ad Anaheim, ha dichiarato che l'album sarebbe stato pubblicato l'8 aprile dello stesso anno; a distanza di una settimana dalla dichiarazione, il gruppo ha pubblicato un trailer relativo all'album, rivelandone il titolo: \"Gore\". Il 4 febbraio il conduttore neozelandese Zane Lowe ha presentato attraverso il programma \"Beats 1\" di Apple Music il primo brano estratto dall'album, \"Prayers/Triangles\", pubblicato per il download digitale il giorno seguente. A seguire sono stati i brani \"Doomed User\" e \"Hearts/Wires\", usciti rispettivamente il 18 marzo e il 4 aprile. Il 7 aprile \u00e8 stato presentato \"Phantom Bride\", estratto successivamente come singolo il 7 giugno negli Stati Uniti d'America.\n\"Ohms\" e ventennale di \"White Pony\" (2020-presente).\nTra il 16 e il 18 agosto 2020 i Deftones hanno pubblicato attraverso la rete sociale alcuni indizi sotto forma di testi di canzoni dei precedenti album, rispettivamente \"One Weak\", \"Hexagram\", \"Minerva\" e \"Street Carp\", le cui iniziali formano la parola \"Ohms\", rivelatosi essere il titolo del nono album in studio del gruppo. Il 19 di tale mese hanno diffuso delle coordinate che hanno portato a una zona di Los Angeles in cui \u00e8 stato affisso un cartellone raffigurante la relativa copertina e la data di pubblicazione, fissata al 25 settembre. Due giorni pi\u00f9 tardi \u00e8 stato pubblicato come primo singolo l'omonimo \"Ohms\", accompagnato dal relativo video musicale diretto da Rafatoon. Il 18 settembre \u00e8 stato presentato il secondo singolo \"Genesis\", promosso anch'esso da un video, mentre come terzo singolo \u00e8 stato estratto \"Ceremony\", distribuito nelle radio rock statunitensi a partire dal 26 gennaio 2021. I primi due singoli hanno in seguito ricevuto due candidature ai Grammy Awards 2022: \"Ohms\" come Best Rock Performance e \"Genesis\" come Best Metal Performance.\n\"Ohms\" si caratterizza per il ritorno alla produzione di Terry Date, assente dall'uscita di \"Deftones\" del 2003. Anche dal punto di vista musicale, pur rimanendo principalmente un album alternative metal, vengono adoperati svariati esperimenti sonori, in special modo da Delgado. Il disco \u00e8 stato elogiato dalla critica musicale, che lo ha ritenuto tra i migliori mai pubblicati dal gruppo.\nL'11 dicembre 2020 i Deftones hanno pubblicato una nuova edizione del terzo album \"White Pony\" al fine di celebrare i vent'anni dalla sua uscita. Tale versione presenta un disco aggiuntivo intitolato \"Black Stallion\" e contenente le versioni remix degli undici brani curati da vari artisti, tra cui DJ Shadow, Mike Shinoda, Purity Ring e Robert Smith. Il remix di \"Passenger\" curato da Shinoda ha in seguito ricevuto una candidatura ai Grammy Awards 2022 nella categoria Best Remixed Recording.\nPer promuovere \"Ohms\" dal vivo, tra aprile e maggio 2022 i Deftones intraprenderanno una tourn\u00e9e congiunta con i Gojira nel Nord America, originariamente programmata per l'estate 2020 e nuovamente nel 2021 ma posticipata a causa della pandemia di COVID-19, per poi spostarsi in Europa tra giugno e luglio dello stesso anno.\nStile ed influenze.\nInizialmente i Deftones espressero uno stile molto aggressivo e vicino al nu metal. Si distinguevano tuttavia dagli altri gruppi del genere a causa dell'insolita alternanza tra potenti screaming, sostenuti da chitarre molto distorte, e momenti melodici pi\u00f9 eterei e riflessivi e un suono con forti influenze grunge e hardcore punk. Con \"Around the Fur\" il suono del gruppo si evolse e in esso cominciarono a farsi pi\u00f9 evidenti le influenze dei The Smashing Pumpkins, dei Pantera, dei Soundgarden e dei Nirvana. Raggiunsero la maturit\u00e0 artistica e compositiva con il successivo \"White Pony\", che proponeva un suono pi\u00f9 ricercato, leggero e melodico rispetto ai precedenti album e nel quale vennero incorporati anche elementi post-punk, new wave e darkwave. In realt\u00e0 piccole influenze post-punk e darkwave erano gi\u00e0 presenti nei primi due album, rintracciabili in particolare nello stile vocale di Moreno. Se nell'album \"Deftones\" il gruppo aveva riproposto lo stile musicale degli album precedenti, ad esclusione del brano pi\u00f9 sperimentale \"Anniversary of an Uninteresting Event\", con \"Saturday Night Wrist\" cominci\u00f2 a discostarsi abbastanza dal vecchio stile, proseguendo con la sperimentazione ed incorporando alcuni elementi tipici dell'indie rock e della psichedelia nel proprio sound, oltre ad alcune influenze provenienti dalla musica dei Team Sleep di Moreno. Lo stile proposto in \"Diamond Eyes\" si pu\u00f2 invece definire come un'ulteriore evoluzione e incontro tra le sonorit\u00e0 degli album \"Around the Fur\" e \"White Pony\": se alcuni brani sono melodici e sognanti, altri alternano tratti tranquilli e riflessivi ad altri pi\u00f9 esplosivi e violenti. tale aspetto si \u00e8 ripresentato anche nei successivi \"Koi no yokan\" (dove emergono influenze dream pop e shoegaze) e \"Gore\". Il nono album \"Ohms\" ha invece rappresentato un ritorno alle sonorit\u00e0 marcatamente alternative metal e pi\u00f9 accessibili, con un forte apporto contributivo da parte di Delgado nella realizzazione di sezioni elettroniche che fungono da sottofondo in svariati brani.\nAnalizzando pi\u00f9 attentamente il loro stile sono inoltre riconoscibili le influenze di gruppi quali Alice in Chains, Bad Brains, Black Sabbath, The Cure, Depeche Mode, Faith No More, Helmet, Hum, Jane's Addiction, Metallica, Mr. Bungle, My Bloody Valentine, Quicksand, Smiths e Tool; ma anche elementi provenienti da una grande variet\u00e0 di generi musicali, tra cui, oltre quelli citati in precedenza, si aggiungono dream pop, post-hardcore, art rock, noise, D.C. hardcore, rock gotico, post-metal e hip hop.\nTutti i componenti del gruppo possiedono grandi doti tecniche: Chino Moreno \u00e8 dotato di una tecnica vocale molto versatile che lo rende in grado di cambiare pi\u00f9 volte registro vocale in modo rapido, passando con facilit\u00e0 da uno scream ad un cantato pi\u00f9 melodico o ad un falsetto ed eseguire vocalizzi molto particolari; Stephen Carpenter \u00e8 considerato uno dei chitarristi migliori dell'intero movimento nu metal, mentre Abe Cunningham \u00e8 ritenuto un ottimo batterista e propone uno stile molto sofisticato ed innovativo. Da notare anche la bravura di Chi Cheng al basso e il modo in cui lo stile di Frank Delgado si discosta notevolmente da quello tipico degli altri DJ nu metal e rap metal: egli infatti utilizza raramente lo scratching, preferendo il campionatore ai piatti e cercando di creare suoni pi\u00f9 sperimentali ed atmosferici, derivati soprattutto dalla musica d'ambiente, ma anche altri pi\u00f9 vicini al trip hop e alla darkwave degli anni ottanta.\nI testi dei primi album dei Deftones parlavano principalmente di problemi personali e vita di strada, mentre quelli degli album \"White Pony\" e \"Diamond Eyes\" sono in gran parte metaforici e astratti; Chino Moreno, in un'intervista alla rivista musicale Spin, riguardo all'ultimo album, ha spiegato: In un'intervista a The Quietus, precisa: \nI Deftones hanno esercitato una forte influenza su molti gruppi alternative metal, nu metal e post-hardcore a loro successivi, tra i quali si possono citare: Avenged Sevenfold, Breaking Benjamin, Dead by Sunrise, The Dillinger Escape Plan, Disturbed, Dir En Grey, Drowning Pool, Finch, Funeral for a Friend, Glassjaw, Godsmack, Hoobastank, Ill Ni\u00f1o, Linea 77, Linkin Park, Lostprophets, Mudvayne, Seether, Skindred, Slipknot, Spineshank, Taproot, Thirty Seconds to Mars e Will Haven.\nI Limp Bizkit hanno pi\u00f9 volte citato i Deftones come influenza per la loro musica: infatti, nei ringraziamenti presenti nel libretto dell'album \"Three Dollar Bill, Yall$\" \u00e8 possibile leggere la frase \"Thanks to Deftones (Abe, Chino, Chi, Stephen) for inspiration\" e il brano \"Indigo Flow\" li cita esplicitamente, cos\u00ec come un altro brano del gruppo, ovvero \"Head for the Barricade\" (pubblicato in \"Results May Vary\"). Anche Matthew Bellamy e Chris Wolstenholme, rispettivamente frontman e bassista dei Muse, hanno dichiarato che il gruppo \u00e8 uno dei loro preferiti e hanno pi\u00f9 volte suonato dal vivo il riff introduttivo di \"Headup\" (utilizzato come finale per il loro brano \"New Born\"), oltre a quelli di \"My Own Summer (Shove It)\" e \"Bored\"."}
{"id": "73543", "revid": "287204", "url": "https://it.wikipedia.org/wiki?curid=73543", "title": "Provincia di Namur", "text": "La provincia di Namur (in francese province de Namur, in vallone \"province di Nameur\", in olandese provincie Namen) \u00e8 una provincia della Vallonia, una delle tre regioni del Belgio. Confina con le province belghe dell'Hainaut a ovest, del Brabante Vallone a nord, di Liegi a nord-est e del Lussemburgo a est e con la Francia (dipartimento delle Ardenne) a sud. Il suo capoluogo \u00e8 Namur. Occupa una superficie di km\u00b2 ed \u00e8 divisa in tre circondari amministrativi (\"arrondissement\" in francese) che contengono 38 comuni."}
{"id": "73547", "revid": "848247", "url": "https://it.wikipedia.org/wiki?curid=73547", "title": "Provincia del Lussemburgo", "text": "Il Lussemburgo (in francese \"Province de Luxembourg\", in lussemburghese \"Prov\u00ebnz L\u00ebtzebuerg\", in tedesco \"Provinz Luxemburg\", in vallone \"Province do Lussimbork\", in olandese \"Provincie Luxemburg\"), da non confondersi con il vicino Stato omonimo, \u00e8 la provincia pi\u00f9 meridionale della Vallonia, una delle tre regioni del Belgio.\nGeografia.\nConfina con il Granducato del Lussemburgo a est, la Francia (dipartimenti della Meurthe e Mosella, della Mosa e delle Ardenne) e le province belghe di Namur a ovest e di Liegi a nord. \nIl suo capoluogo \u00e8 Arlon, occupa una superficie di ed \u00e8 divisa in cinque circondari amministrativi (\"arrondissement\" in francese) che contengono 44 comuni. La provincia occupa l'area di due regioni storiche: le Ardenne a nord e la Gaume a sud.\nComuni.\nArrondissement di Arlon:\nArrondissement di Bastogne:\nArrondissement di Marche-en-Famenne:\nArrondissement di Neufch\u00e2teau:\nArrondissement di Virton:"}
{"id": "73548", "revid": "599013", "url": "https://it.wikipedia.org/wiki?curid=73548", "title": "Lussemburgo (disambigua)", "text": ""}
{"id": "73551", "revid": "7", "url": "https://it.wikipedia.org/wiki?curid=73551", "title": "Mecca del cinema", "text": ""}
{"id": "73553", "revid": "725642", "url": "https://it.wikipedia.org/wiki?curid=73553", "title": "Giardini del Lussemburgo", "text": "I giardini del Lussemburgo (in francese \"jardin du Luxembourg\", familiarmente soprannominato \"Luco\") sono i giardini alla francese pubblici del Palazzo del Lussemburgo, a Parigi.\nStoria.\nVennero creati nel 1612 per volere di Maria de' Medici, e hanno una superficie di 224.500 m2. Si trovano nel VI \"arrondissement\" di Parigi. \u00c8 il giardino del Senato francese, che \u00e8 ospitato nel Palazzo del Lussemburgo.\nSul piccolo stagno vengono effettuate regate di barche in miniatura. Il giardino contiene diverse sculture.\nL'\u00c9cole nationale sup\u00e9rieure des mines de Paris e il Teatro dell'Od\u00e9on si trovano a fianco del Giardino del Lussemburgo.\nMonumenti e statue.\nIl giardino \u00e8 ricco di sculture e monumenti, di cui uno tra i pi\u00f9 celebri \u00e8 la \"fontana dei Medici\"."}
{"id": "73555", "revid": "30274", "url": "https://it.wikipedia.org/wiki?curid=73555", "title": "Campi conservativi", "text": ""}
{"id": "73556", "revid": "1318658", "url": "https://it.wikipedia.org/wiki?curid=73556", "title": "Volubilis", "text": "Volubilis (in berbero: \u2d61\u2d30\u2d4d\u2d49\u2d4d\u2d49, \"Walili\", ) \u00e8 un sito archeologico romano, situato ai piedi del monte Zerhoun, a 27\u00a0km a nord di Mekn\u00e8s, e a 80\u00a0km a nord-est dell'Atlante. \u00c8 il sito archeologico pi\u00f9 noto del Marocco ed \u00e8 inserito nell'elenco dei patrimoni dell'umanit\u00e0 dell'UNESCO.\nStoria.\nQuesta localit\u00e0, gi\u00e0 abitata nel neolitico, sub\u00ec l'influenza cartaginese, fu poi un regno berbero indipendente e infine venne romanizzata. Augusto vi stabil\u00ec un regno \"cliente\", ponendo sul trono Giuba II - figlio di Giuba I e nipote di Massinissa sovrani di Numidia - e la moglie di costui, Cleopatra Selenius. La giovanissima regina - figlia di Cleopatra VII la Grande e di Antonio - era stata, come il marito, educata a Roma nella cultura latina e greca. I due regnarono congiuntamente avendo per capitali sia Iol detta \"Cesarea\" sia Volubilis, costruirono per s\u00e9 una tomba di tipo \"imperiale\" a Tipasa, scrissero opere di notevole interesse storico e geografico delle quali si ha traccia soltanto negli autori pi\u00f9 tardi; ebbero un figlio, Tolomeo, che regn\u00f2 dopo di loro fino al 42 d.C., quando fu ucciso per ordine di Caligola.\nIl regno di Mauretania, che comprendeva tutto il nord dell'attuale Marocco e gran parte dell'Algeria costiera, venne soppresso ed annesso all'Impero, diviso in due province: \"Mauretania Tingitana\" (la parte corrispondente all'attuale nord Marocco, da \"Tingis\" oggi Tangeri - e la \"Mauretania Cesariensis\". La Mauretania era collegata alle strade imperiali che attraverso la Spagna arrivavano alle Colonne d'Ercole. Una volta divenuta residenza del procuratore, Volubilis ebbe il comando del \"limes\" della Mauritania Tingitana ma nel 117 sub\u00ec attacchi da parte dei Mauri, capeggiati da Luzio Quieto; infine, nel 168, per difendersi dagli attacchi delle trib\u00f9 berbere venne eretto un muro di cinta attorno alla citt\u00e0.\nFu abbandonata dalle autorit\u00e0 romane verso il 284-285 e rimase fuori dai nuovi confini della provincia fissati da Diocleziano.\nAnche se ad un certo punto l'acquedotto che alimentava la citt\u00e0 cess\u00f2 di funzionare, le iscrizioni superstiti attestano che verso la met\u00e0 del VII secolo vi fu ancora una civilt\u00e0 latina e cristiana che prosegu\u00ec sino (cos\u00ec sembra) all'arrivo degli arabi. Il sultano Idris I, nel 789, vi stabil\u00ec la sua capitale.\nIl declino di Volubilis inizi\u00f2 con il regno di Mulay Isma'il, il quale utilizz\u00f2 i marmi della citt\u00e0 per abbellire i palazzi di Mekn\u00e8s.\nNel 1755 fu la volta di un funesto terremoto, che la rase al suolo. Solo nel XIX secolo furono avviati gli scavi per recuperare quanto oggi si pu\u00f2 ammirare.\nMonumenti e luoghi d'interesse.\nOggi si possono ammirare resti imponenti quali la basilica che presenta due esedre contrapposte, il \"capitolium\" dei Severi (nel Foro), templi risalenti al I secolo, l'acquedotto e le terme.\nPoco prima dell'ingresso ovest si trova un imponente arco di trionfo costruito da Marco Aurelio Sebastiano in onore di Caracalla, come testimoniano i nomi suo e di sua madre, scolpiti sul frontone.\nProseguendo verso sinistra (in direzione SSO) dopo il Foro e la basilica pi\u00f9 a sud si giunge ai bagni pubblici.\n\u00c8 caratteristica la presenza in numerose case di frantoi e vasche per la produzione dell'olio d'oliva.\nSono riconoscibili quattro porte, la principale delle quali, collegata alla strada proveniente da Tangeri, immette nel \"decumanus maximus\" che prosegue fino all'ingresso ovest.\nLungo il decumano si trovano i resti di numerose case decorate con mosaici policromi, alcuni dei quali in ottime condizioni di conservazione. Tra i pi\u00f9 importanti quelli situati nella \"casa di Orfeo\" (Orfeo con lira che incanta gli animali, Anfitrite su biga trainata da ippocampo, i nove delfini), nella \"casa del corteo di Venere\" e nella \"casa delle colonne\"."}
{"id": "73558", "revid": "2104327", "url": "https://it.wikipedia.org/wiki?curid=73558", "title": "Liceo di Aristotele", "text": "Il Liceo (in greco antico \"Lykeion\") era un luogo dove Aristotele fond\u00f2 la scuola che fu chiamata Liceo e anche peripatetica.\nGeografia ed etimologia.\nSito alle pendici meridionali del Licabetto, era un luogo esteso tanto da essere adatto alle esercitazioni militari. Pericle vi aveva fondato un ginnasio successivamente ampliato da Licurgo. Il nome della localit\u00e0 derivava da un santuario dedicato ad Apollo Licio.\nNella mitologia greca \"Licio\" era un epiteto attribuito ad Apollo o perch\u00e9 riferito al termine \u00ablupo\u00bb () o al fatto che il dio appena nato era stato portato in Licia, (\u039b\u03c5\u03ba\u03af\u03b1) o infine perch\u00e9 si voleva indicare la sua caratteristica di divinit\u00e0 solare (dalla radice , \u00abcandore, luce\u00bb).\nLa scuola.\nQuando nel 340 a.C. Alessandro divenne reggente del regno di Macedonia, cominciando anche ad avvicinarsi alla cultura orientale, il suo maestro Aristotele, che era intanto rimasto vedovo e conviveva con la giovane Erpillide, da cui aveva avuto il figlio Nicomaco, nell'ultimo periodo della sua vita torn\u00f2 forse a Stagira e, intorno al 335 a.C., da l\u00ec si trasfer\u00ec ad Atene dove si dedic\u00f2 all'insegnamento della sua dottrina, ormai matura e del tutto distaccata da quella platonica, che costituisce quasi interamente il \"corpus aristotelicum\" a noi pervenuto.\nIl nome peripatetica della scuola aristotelica deriva dal greco \u03a0\u03b5\u03c1\u03af\u03c0\u03b1\u03c4\u03bf\u03c2, \u00abla passeggiata\u00bb (da \u03c0\u03b5\u03c1\u03b9\u03c0\u03b1\u03c4\u03ad\u03c9 \u00abpasseggiare\u00bb, composto di \u03c0\u03b5\u03c1\u03b9 \u00abintorno\u00bb e \u03c0\u03b1\u03c4\u03ad\u03c9 \u00abcamminare\u00bb) cio\u00e8 quella parte del giardino dove era un colonnato coperto dove il maestro e i suoi discepoli camminavano discutendo.\nSecondo la pedagogista Bianca Spadolini il Liceo, come l'Accademia di Platone, non avrebbe avuto nessuna finalit\u00e0 religiosa e i suoi discepoli erano divisi come in un tiaso tra quelli che erano iniziati e frequentavano la scuola come interni (gli \"esoterici\") a cui erano riservate le lezioni pi\u00f9 specialistiche e complesse e coloro che partecipavano come discepoli esterni (\"essoterici\"), uditori a cui era dedicata la parte divulgativa della dottrina.\nIl piano di studi probabilmente si basava sull'insegnamento:\nLa logica non compariva come scienza, ma come strumento propedeutico allo studio di qualsivoglia scienza.\nAlla morte di Aristotele, avvenuta nel 322 a.C., Teofrasto gli succedette nella direzione del Liceo. Nel 287 a.C., alla morte di Teofrasto, la direzione fu assunta da Stratone di Lampsaco.\nIl Liceo fu depredato da Filippo V di Macedonia e successivamente da Lucio Silla. Il nome continu\u00f2 ad essere usato per indicare la scuola peripatetica e in seguito fu riferito a quei luoghi pubblici dove si tenevano dissertazioni letterarie e filosofiche."}
{"id": "73559", "revid": "287204", "url": "https://it.wikipedia.org/wiki?curid=73559", "title": "Provincia di Liegi", "text": "La provincia di Liegi (in francese Province de Li\u00e8ge , in olandese Provincie Luik , in tedesco Provinz L\u00fcttich , in vallone \"Province di Lidje\") \u00e8 la provincia pi\u00f9 orientale della Vallonia, una delle tre regioni del Belgio. Confina con i Paesi Bassi (Limburgo), con la Germania (Renania Settentrionale-Vestfalia e Renania-Palatinato) a est, con il Granducato di Lussemburgo a sud e con le province belghe del Lussemburgo a sud, di Namur a sud-ovest, del Brabante Vallone a ovest, del Brabante Fiammingo e del Limburgo a nord. Il capoluogo \u00e8 Liegi. Occupa una superficie di 3.844 km\u00b2 ed \u00e8 divisa in quattro distretti amministrativi (\"arrondissement\" in francese) che contengono 84 comuni."}
{"id": "73562", "revid": "33689", "url": "https://it.wikipedia.org/wiki?curid=73562", "title": "Briasside", "text": "Bench\u00e9 il nome lo indichi come originario della Caria, Briasside si \u00e8 formato ad Atene e ha lavorato nella seconda met\u00e0 del IV secolo a.C. Assieme a Prassitele, Leochares, Timoteo e Skopas prese parte alla realizzazione del Mausoleo di Alicarnasso, una delle sette meraviglie del mondo antico, dove secondo Plinio (\"Nat. hist.\", XXXVI, 30) avrebbe realizzato il fregio del lato nord.\nAll'atticismo post-fidiaco \u00e8 debitrice la base marmorea trovata nel Theseion di Atene (Atene, Museo archeologico nazionale 1733), eseguita verso il 350 a.C., dedicata da tre vincitori di gare ippiche come indica l'epigrafe scolpita su un lato della base, il quale riporta anche il nome di Briasside come scultore. La base doveva reggere una colonnina ionica sormontata dal dono votivo. Gli altri tre lati della base sono decorati a bassorilievo con tre cavalieri che si dirigono verso un tripode.\nAllo stesso periodo potrebbero essere assegnate le statue di Asclepio e Igea viste da Pausania a Megara (Paus., I, 40.6).\nPlinio gli attribuisce cinque statue colossali di divinit\u00e0 erette a Rodi (\"Nat. hist.\", XXXIV, 42), un Dioniso a Cnido (\"Nat. hist.\", XXXVI, 22) e un ritratto di Seleuco I (310 a.C. circa) che potrebbe fornire una datazione per la fase finale della sua attivit\u00e0 (\"Nat. hist.\", XXXIV, 73).\nGli si attribuisce frequentemente una statua maschile con barba, ritenuta ritratto di Mausolo, per una vicinanza stilistica con lo stile alessandrino del quale Briasside \u00e8 ritenuto anticipatore.\nLa sua opera pi\u00f9 nota era probabilmente un mastodontico Serapide collocato nel serapeo di Alessandria d'Egitto commissionato da Tolomeo I Sotere e andato distrutto. La statua raffigurava la divinit\u00e0 seduta trionfalmente sul trono, portante lo scettro sulla mano sinistra. Le carni avevano un colore bluastro, mentre pietre e metalli preziosi arricchivano l'intera figura (Clemente Alessandrino, \"Protrettico\" 4.48). Numerose sono le copie e le varianti che si ritengono derivate da questa tipologia, a sua volta esercitazione sul tipo dello Zeus di Olimpia."}
{"id": "73563", "revid": "5148", "url": "https://it.wikipedia.org/wiki?curid=73563", "title": "Francesco Nanni Todeschini Piccolomini", "text": ""}
{"id": "73564", "revid": "124355754", "url": "https://it.wikipedia.org/wiki?curid=73564", "title": "Comunit\u00e0 germanofona del Belgio", "text": "La Comunit\u00e0 germanofona del Belgio (in tedesco Deutschsprachige Gemeinschaft Belgiens , in francese \"Communaut\u00e9 germanophone de Belgique\" , in olandese \"Duitstalige Gemeenschap\" ) \u00e8 una (e la pi\u00f9 piccola) delle tre comunit\u00e0 linguistiche del Belgio, competenti sulle materie educativo-culturali.\nLa comunit\u00e0 germanofona comprende i due cantoni di Eupen e Sankt Vith per un totale di 9 comuni. Insieme ai comuni di Malmedy e Waimes (ora parte della regione Vallonia e della comunit\u00e0 francofona del Belgio), tale territorio formava la regione storica di Eupen e Malmedy, anche chiamata \"Ostbelgien\", Belgio orientale. La comunit\u00e0 occupa 854 km\u00b2 ed ha una popolazione di oltre 75.000 abitanti quasi al 100% di lingua tedesca. Il centro amministrativo della Comunit\u00e0 \u00e8 Eupen.\nStoria.\nL'area in seguito nota come Cantone Orientale o Comunit\u00e0 germanofona del Belgio era storicamente parte della Germania, ma venne annessa al Belgio a seguito della sconfitta tedesca nella prima guerra mondiale e al conseguente trattato di Versailles. Il nuovo cantone era parte del Belgio da appena venti anni quando nel 1940 venne ripreso dai tedeschi durante la seconda guerra mondiale. Molti abitanti sostennero il ricongiungimento con la Germania, sentendosi essi stessi tedeschi. A conclusione della guerra, nel 1945, il cantone venne nuovamente annesso al Belgio e come risultato della presunta collaborazione venne fatto un tentativo di \"degermanizzazione\" della popolazione locale da parte delle autorit\u00e0 belghe.\nA iniziare dai primi anni sessanta il Belgio venne diviso in quattro aree linguistiche, quella fiamminga di lingua olandese, quella vallone di lingua francese, quella della capitale di Bruxelles che \u00e8 bilingue (ma a maggioranza francofona), e quella del Cantone Orientale di lingua tedesca. Nel 1973, vennero costituite tre regioni e tre comunit\u00e0 con le rispettive autonomie. Venne istituito anche il Consiglio della comunit\u00e0 germanofona, \"Rat der Deutschsprachigen Gemeinschaft\". Oggi la Comunit\u00e0 germanofona del Belgio ha un buon livello di autonomia, in particolare per questioni legate alla lingua e alla cultura, ma rimane comunque parte della Vallonia. Ci sono stati molti dibattiti negli ultimi anni sulla possibilit\u00e0 che la Comunit\u00e0 germanofona del Belgio divenga una regione autonoma, competente sulle materie economico-territoriali, come le Fiandre e la Vallonia. Ci\u00f2 \u00e8 auspicato da buona parte della popolazione di lingua tedesca, richiedendo inoltre una maggiore autonomia fiscale e finanziaria.\nKarl-Heinz Lambertz, ministro-presidente della Comunit\u00e0 germanofona del Belgio, \u00e8 uno dei sostenitori della piena autonomia regionale.\nParlamento.\nEcco il Consiglio della comunit\u00e0 germanofona del Belgio diviso in seggi alle ultime elezioni:"}
{"id": "73567", "revid": "20768", "url": "https://it.wikipedia.org/wiki?curid=73567", "title": "Volta a crociera", "text": "La volta a crociera \u00e8 un tipo di copertura architettonica formata dall'intersezione longitudinale di due volte a botte.\nStoria.\nLa volta a crociera non ebbe un largo utilizzo nell'architettura romana. Fu presente nella Romagna bizantina, come dimostrano le antiche pievi dell'area tra Forl\u00ec e Ravenna, e venne da l\u00ec introdotta nell'arte romanica dall'XI al XII secolo, per poi avere un momento di grande sviluppo e applicazione durante il gotico. In particolare le sue forme vennero recepite nell'architettura inglese, che invent\u00f2 nuove forme e nuovi elementi quali le gocce pendenti, ottenute tramite particolari incastri, in parte nascosti, della chiave di volta.\nSolitamente gli archi trasversali delle volte romane erano ribassati in modo tale da avere la stessa altezza degli altri archi, mentre in et\u00e0 romanica erano anch'essi a tutto sesto, costituendo quindi delle campate con copertura quasi cupolare. Nell'architettura gotica, con l'uso dell'arco a sesto acuto, si sono potute ottenere anche delle volte rettangolari, che permettono una maggiore flessibilit\u00e0 d'utilizzo.\nDescrizione.\nLa sua superficie \u00e8 costituita quindi, nella forma pi\u00f9 semplice, da un'ossatura di quattro archi perimetrali e due archi diagonali. Questi ultimi passano per il centro della volta e sono pi\u00f9 grandi di quelli perimetrali. Il centro \u00e8 chiuso da una pietra a forma di cuneo o tronco di piramide, detta chiave di volta: dopo la messa della chiave di volta, la struttura si autosorregge, scaricando il proprio peso sui sostegni (colonne, pilastri o altro). Gli spazi tra gli archi diagonali e quelli perimetrali sono detti \"spicchi\" o \"vele\" e, talvolta, sono separati da nervature che evidenziano le superfici architettoniche, dette costoloni.\nSe gli archi che compongono la volta sono a tutto sesto, la proiezione della volta avr\u00e0 di solito forma quadrata; nel caso di volte fatte a partire da archi a sesto acuto, \u00e8 frequente ottenere in proiezione basi rettangolari. Questo spazio \u00e8 detto campata, delimitato dai quattro (o sei o pi\u00f9) piedritti sui quali si sostiene la volta. Il rapporto tra lunghezza e larghezza dei lati contigui di una volta a crociera deve essere contenuto e in genere non esce dall'intervallo tra 1:1 e 1:5. Questa necessit\u00e0 pu\u00f2 essere spiegata in via semplificata considerando i due archi diagonali della volta: in caso di volte strette ma molto lunghe, le diagonali diventerebbero archi molto ribassati o, al contrario, sproporzionatamente alti rispetto agli archi di perimetro: in entrambi i casi, si avrebbe un forte indebolimento della struttura.\nSe la chiave di volta \u00e8 pi\u00f9 alta rispetto a quelle perimetrali, si parla di \"volta cupoliforme\": \u00e8 il caso tipico di archi di perimetro e di diagonale che siano a tutto sesto.&lt;br&gt;\nSe gli archi trasversali sono a sesto acuto, in tal caso la volta viene detta volta a crociera gotica.\nStruttura.\nDal punto di vista statico, la volta a crociera offre una notevole comodit\u00e0 e libert\u00e0 strutturale per la sua resistenza a sostenere carichi. Si tratta comunque di una struttura spingente che necessita quindi di contrafforti o tiranti per restare in piedi.\nSviluppo di una volta a crociera.\nQuando la volta a crociera circolare \u00e8 formata da semicilindri, sia circolari che ellittici, aventi assi perpendicolari tra loro, ammette in tutti i casi due piani di simmetria, per cui \u00e8 sufficiente sviluppare una semiunghia di tale crociera."}
{"id": "73569", "revid": "26630", "url": "https://it.wikipedia.org/wiki?curid=73569", "title": "Pilastro a fascio", "text": "I pilastri a fascio o pilastro polistilo: pilastri di sezione complessa, spesso polilobata. Il pilastro appare composto da insiemi di colonnette sottili.\nNell'architettura gotica, dove \u00e8 largamente utilizzato, spesso alcune di queste colonnette proseguono senza soluzione di continuit\u00e0 fino al soffitto, raccordandosi con i costoloni degli archi trasversali delle volte a crociera.\nDa un punto di vista strutturale non esiste una grande differenza fra un pilastro a sezione circolare o quadrata e un pilastro a fascio, mentre da un punto di vista estetico la continuit\u00e0 che si instaura tra la copertura voltata e il pilastro contribuisce a dare unitariet\u00e0 allo spazio dell'edificio gotico e a rendere evidenti le linee di forza di scarico delle tensioni dalla volta al terreno."}
{"id": "73570", "revid": "1604512", "url": "https://it.wikipedia.org/wiki?curid=73570", "title": "Costolone", "text": "Il costolone (detto anche ogiva o nervatura) \u00e8 un elemento architettonico tipico dell'architettura romanica e gotica; costituisce la struttura di una volta o di una cupola, di cui suddivide la superficie, convogliando le spinte ai pilastri di sostegno.\nI costoloni si trovano spesso nelle volte degli edifici gotici, dove spesso proseguono idealmente nei pilastri a fascio della campata.\nNell'architettura tardo gotica, soprattutto inglese e tedesca, i costoloni divennero un importante elemento decorativo, sciolto da esigenze di statica, per formare complessi disegni astratti e geometrici.\nUna reinterpretazione dei costoloni si ha nel periodo barocco, in particolare con le cupole disegnate da Guarino Guarini."}
{"id": "73572", "revid": "203434", "url": "https://it.wikipedia.org/wiki?curid=73572", "title": "Contrafforte", "text": "Il contrafforte, in architettura, gotica soprattutto, \u00e8 un sostegno pieno a sezione quadrangolare collocato in determinati punti della muratura di un edificio con funzione di rinforzo e di contro spinta. Venne utilizzato a partire dalla tarda antichit\u00e0 per la costruzione di basiliche (ad esempio la Basilica di Costantino), era particolarmente usato dai romani, per poi evolversi nell'arco rampante nella costruzione delle chiese gotiche.\nIl contrafforte consiste in pilastri rafforzati ad angolo retto sporgenti sulla parete esterna e in sporgenze murarie regolari che stabilizzano lateralmente la parete."}
{"id": "73573", "revid": "634851", "url": "https://it.wikipedia.org/wiki?curid=73573", "title": "Discografia di Sonny Rollins", "text": "La seguente \u00e8 la discografia di Sonny Rollins:"}
{"id": "73574", "revid": "6790", "url": "https://it.wikipedia.org/wiki?curid=73574", "title": "Cianoficee", "text": ""}
{"id": "73576", "revid": "120643179", "url": "https://it.wikipedia.org/wiki?curid=73576", "title": "Volta (architettura)", "text": "La volta \u00e8 uno dei tipi fondamentali di copertura architettonica. Si tratta di una teorica serie di archi affiancati in profondit\u00e0 a formare la terza dimensione, oppure del risultato della rotazione di un arco di conica (non degenere).\nDescrizione.\nCome negli archi, bisogna distinguere tra \"volte vere e proprie\", create cio\u00e8 in muratura con pietre o laterizi a forma di cuneo, con i giunti orientati verso un punto centrale, e \"volte apparenti\" o \"improprie\" (talvolta chiamate pi\u00f9 genericamente \"coperture a guscio\"), create in calcestruzzo colato, legno, cemento armato, ecc. L'uso esclusivo di volte proprie \u00e8 molto raro: fin dall'epoca dei Romani si costruivano volte apparenti in calcestruzzo.\nGli elementi caratterizzanti di una volta sono la concavit\u00e0 interna e il fatto di essere una struttura spingente, cio\u00e8 che, come l'arco, genera spinte laterali che devono essere annullate da contrafforti o elementi di trazione. \nCon l'arco ha molti elementi in comune, sia nella nomenclatura, sia nella statica che nei metodi di costruzione. Si distinguono in volte semplici, con una sola superficie curva di intradosso, o composte, con pi\u00f9 superfici in concorso. Le volte di maggior impiego sono formate da superfici con direttrice circolari e/o ellittiche.\nTipi di copertura a volta.\nVolte semplici\nVolte composte:"}
{"id": "73577", "revid": "399", "url": "https://it.wikipedia.org/wiki?curid=73577", "title": "Claristorio", "text": ""}
{"id": "73579", "revid": "339392", "url": "https://it.wikipedia.org/wiki?curid=73579", "title": "Fondazione (architettura)", "text": ""}
{"id": "73581", "revid": "1226", "url": "https://it.wikipedia.org/wiki?curid=73581", "title": "Costoloni", "text": ""}
{"id": "73582", "revid": "1226", "url": "https://it.wikipedia.org/wiki?curid=73582", "title": "Nervatura", "text": ""}
{"id": "73583", "revid": "1226", "url": "https://it.wikipedia.org/wiki?curid=73583", "title": "Sinagoga (Reggio Emilia)", "text": ""}
{"id": "73585", "revid": "1226", "url": "https://it.wikipedia.org/wiki?curid=73585", "title": "Qsar Fir'awn", "text": ""}
{"id": "73586", "revid": "125747149", "url": "https://it.wikipedia.org/wiki?curid=73586", "title": "Gustave Courbet", "text": "Conosciuto soprattutto per essere stato il pi\u00f9 significativo esponente del movimento realista (e accreditato anche dell'invenzione del termine stesso), Courbet fu pittore di composizioni figurative, paesaggi terreni, marini e donne; si occup\u00f2 anche di problematiche sociali, prendendosi a cuore le difficili condizioni di vita e lavoro dei contadini e dei poveri.\nBiografia.\nGiovinezza.\nJean D\u00e9sir\u00e9 Gustave Courbet nacque il 10 giugno 1819 ad Ornans, cittadina nel cuore della Franca Contea, incastonata nel massiccio del Giura (vicino alla Svizzera). Era il figlio primogenito di R\u00e9gis e Sylvie Oudot Courbet, una prospera famiglia di agricoltori proprietaria di un vasto patrimonio terriero; ebbe inoltre tre sorelle, Zo\u00e9, Z\u00e9lie e Juliette. Per tutta la sua vita Courbet fu legato ai suoi familiari da un saldo vincolo affettivo, tanto da ritrarli diverse volte a fianco dei protagonisti delle sue composizioni; prov\u00f2 un'appassionata devozione anche per i suoi luoghi dell'infanzia, che spesso incluse nell'ambiente paesistico di diversi suoi quadri.\nAncora fanciullo studi\u00f2 presso la scuola locale, dando prova di carattere ribelle e sanguigno, e apprendendo i primi rudimenti dell'arte pittorica dal padre, professore ad Ornans e allievo di Antoine-Jean Gros. Nel 1837 si trasfer\u00ec presso la citt\u00e0 universitaria di Besan\u00e7on, seguendo la volont\u00e0 dei genitori che desideravano che si avviasse alla professione di avvocato; qui, tuttavia, vedendo ben presto come privilegiasse gli studi pittorici, il giovane Gustave si accost\u00f2 alle lezioni di Charles-Antoine Flajoulot, emulo di David. Anche quando part\u00ec per Parigi, malgrado si fosse iscritto subito alla facolt\u00e0 di diritto, non segu\u00ec quasi mai i suoi corsi, preferendo coltivare i propri interessi artistici: Courbet, infatti, approd\u00f2 in una citt\u00e0 che serbava tracce di un grandissimo fervore artistico che attirava artisti di grande nome, quali G\u00e9ricault e Delacroix, e che trovava espressione nell'attivit\u00e0 culturale vivacissima, animata dalle diverse esposizioni e dai musei. Visit\u00f2 numerose volte il Louvre, ove ebbe modo di lavorare a confronto diretto con le opere di Rubens, Rembrandt, Caravaggio e Tiziano; ebbe libero accesso anche alla \u00abgalleria spagnola\u00bb del re Luigi Filippo, dove scopr\u00ec i dipinti di Vel\u00e1zquez e Zurbar\u00e1n, che si sarebbero rivelati decisivi per la sua formazione.\nIl giovane Courbet a Parigi si divise tra un'intensa attivit\u00e0 di studio e gli svaghi e i divertimenti concessi da una grande citt\u00e0. Intrecci\u00f2 infatti una relazione amorosa con la modella Virginie Binet, che gli diede una figlia nel settembre 1847, e frequent\u00f2 assiduamente la \"brasserie Andler\", birreria scelta come luogo di ritrovo da diversi artisti e intellettuali parigini, quali Baudelaire, Champfleury e Proudhon. In ogni caso, Courbet non trascur\u00f2 affatto gli studi pittorici, realizzando una serie di opere dove \u00e8 gi\u00e0 evidente il distacco dallo stile romantico: tra queste, notevoli sono \"Il disperato\" (1841), \"L'uomo con il cane nero\" (1842), \"L'uomo ferito\" (1844-54), e il \"Ritratto dell'artista\" (1845-46).\n\u00ab\u2026 poich\u00e9 proprio di realismo si tratta\u00bb.\nL'\u00abincrollabile fiducia in se stesso e l'indomita tenacia\u00bb (per usare le parole dell'amico Castagnary) di Courbet furono presto premiate: nel 1848, sfruttando l'assenza della commissione giudicatrice, in occasione del Salon (che sino ad allora aveva accettato solo pochissime sue opere) il pittore ebbe l'occasione di esporre una decina di quadri e disegni. Egli acquist\u00f2 in questo modo un minimo di notoriet\u00e0, che gli consent\u00ec di inviare ulteriori dipinti alle edizioni successive della mostra: nel 1849 partecip\u00f2 con il \"Dopocena ad Ornans\", opera che - oltre a chiudere il periodo giovanile e a inaugurare quello della maturit\u00e0 - fu acquistata dallo Stato e gli valse pure una medaglia di seconda classe.\nNon tutti i suoi quadri, per\u00f2, vennero accolti cos\u00ec calorosamente: \u00e8 questo il caso, sempre nel 1849, di \"Gli spaccapietre\" (opera andata distrutta durante la seconda guerra mondiale) e del \"Funerale a Ornans\", presentato al Salon del 1850-51, che suscit\u00f2 aspre critiche e polemiche nel mondo artistico parigino. Ad essere accusate, nel \"Funerale a Ornans\", furono la trivialit\u00e0 dell'insieme, la \u00abbruttezza\u00bb dei personaggi, l'audacia dell'artista nel servirsi di un formato grande, sino ad ora appannaggio esclusivo della pittura storica, quella considerata pi\u00f9 alta e nobile; ad apprezzare il dipinto vi fu solo un critico, che profeticamente predisse che questo dipinto avrebbe simboleggiato \u00abnella storia moderna le colonne d'Ercole del Realismo\u00bb. Sempre nel 1849 realizz\u00f2 l'opera \"Dopocena a Ornans\" nel filone del Realismo e di pittura storica; rappresenta una scena contadina ambientata in una locanda rustica e famigliare francese dell\"800. Attraverso una finestra bassa posta al di fuori della scena pittorica, dona luce facendo risaltare l'usura del legno delle sedie, gli avanzi della cena e lo spessore della tovaglia. Tra i personaggi si pu\u00f2 riconoscere a capotavola il padre di Courbet e l'uomo con la barba come l'artista stesso. Evidenti sono in quest'opera i riferimenti a Caravaggio, ricordando \"Vocazione di San Matteo.\"\nMa se da una parte l'arte di Courbet suscit\u00f2 notevole scandalo, dall'altra non mancarono i ferventi ammiratori: Alfred Bruyas, dopo aver visto \"Le bagnanti\", ne rimase talmente colpito da acquistare il dipinto e ospitare il pittore in casa sua a Montpellier. D'ora innanzi Courbet, potendo contare sulla protezione di questo munifico mecenate, ebbe la possibilit\u00e0 di esprimere liberamente la propria arte; crebbe intanto anche la sua fama, tanto che le esposizioni dei suoi quadri iniziarono ad essere contese in tutta Europa, dalla Germania all'Austria.\nLa tela pi\u00f9 rappresentativa di questo periodo \u00e8 \"L'atelier del pittore\" (1854-55), dove Courbet rese noti i principi ispiratori della propria arte; questa enorme \"all\u00e9gorie r\u00e9elle\", tuttavia, venne rifiutata dal giur\u00ec del Salon per via delle sue dimensioni giudicate eccessive (circa quattro metri per sei). Oltraggiato da questo affronto, Courbet decise di organizzare una propria mostra personale, accanto dell'esibizione del Salon, intitolata simbolicamente \"Du r\u00e9alisme\": questa manifestazione, ospitata nei locali del cosiddetto \u00abPadiglione del Realismo\u00bb (fatto erigere dal pittore a proprie spese), comprendeva ben quaranta dipinti corredati da un breve scritto programmatico e da un catalogo, nel quale dichiar\u00f2 che \u00abla qualifica di realista gli \u00e8 stata imposta, come agli uomini del 1830 era stata imposta la qualifica di romantici\u00bb. Fu in questo modo che Courbet venne salutato come il capo del nuovo indirizzo realista: per ulteriori informazioni sul Realismo, e generalmente sulla concezione pittorica di Courbet, si veda il paragrafo \"\u00a7 Concezione pittorica e stile\".\nIl successo.\nAl Salon del 1857 Courbet partecip\u00f2 con il dipinto \"Fanciulle sulla riva della Senna\", grazie al quale giunse al culmine del successo; la sua arte inizi\u00f2 a riscuotere consensi, e l'artista pot\u00e9 in questo modo godere della protezione di numerosi ammiratori.\nIl maestro, ormai, non sapeva pi\u00f9 come corrispondere alle commissioni che gli piovevano da tutte le parti: in questo periodo Courbet lavor\u00f2 alacremente, dipingendo paesaggi, scene di caccia, nature morte floreali. Nel 1863 ribad\u00ec la propria indole caustica e irriverente con l'esecuzione de \"Il ritorno dall'assemblea\", che raffigura un gruppo di preti e dignitari ecclesiastici con l'intelletto annebbiato dai fumi dell'alcol, spersi per una strada di campagna. \nL'opera suscit\u00f2 aspre polemiche, venendo rifiutata con sdegno sia dal Salon del 1863 \u00abper oltraggio alla morale religiosa\u00bb che dal Salon des Refus\u00e9s; venne quindi acquistata da un contemporaneo di Courbet che, sconcertato dal soggetto raffigurato, la distrusse. A quest'epoca appartengono anche \"Venere e Psiche\" (1863), scena lesbica ritenuta \u00abindecente\u00bb dai giudici del Salon, e \"L'origine du monde\" (1866) che, per via della sua grande carica erotica, rappresenta certamente l'opera pi\u00f9 provocante realizzata da Courbet. Ad aver posato per il dipinto fu probabilmente Joanna Hiffernan, detta anche Jo l'Irlandese; era costei l'amante di James McNeill Whistler, e successivamente di Courbet che, quando la conobbe, la elesse a sua musa ispiratrice per diversi suoi dipinti (notevole \u00e8 la serie \"Jo, la belle irlandaise\", realizzata fra il 1865 e il 1866).\nNel 1867 Courbet decise di contrapporre all'ufficialit\u00e0 dell'Esposizione Universale del 1867, che pure gli espose ben nove dipinti, un'altra mostra personale, stavolta ospitata in un edificio eretto per l'occasione a Place de l'Alma; nelle sale del padiglione si raccolsero oltre cento pitture. Nell'estate del 1869 soggiorn\u00f2 a \u00c9tretat, in Normandia; Courbet colse spunti e ispirazione dalla selvaggia bellezza di queste terre, realizzando \"Il mare in burrasca\" e \"La falesia di Etretat dopo la tempesta\". Ambedue le tele vennero esposte al Salon del 1870, dove riscossero plausi e lodi da parte di tutti, con un successo di critica che consolid\u00f2 definitivamente la sua fama.\nCourbet e la Comune di Parigi.\nNel 1870, la Francia fu sconvolta da grandi cambiamenti politici. Stava infatti imperversando la guerra franco-prussiana, combattuta tra il secondo Impero francese ed il regno di Prussia. Mentre Parigi, subendo la vigorosa offensiva delle truppe tedesche, andava sempre pi\u00f9 spopolandosi, Courbet decise invece di rimanere in citt\u00e0, complice forse un residuo d'influsso sanculotto (sanculotto era stato il nonno), e la volont\u00e0 di \u00abinvestire le proprie energie in una resistenza energica e idealistica\u00bb (Mus\u00e9e d'Orsay). Alla proclamazione della terza Repubblica francese, Courbet venne totalmente coinvolto nel conflitto, venendo nominato presidente della Commissione delle arti: ricoprendo quest'ufficio, Courbet ebbe la possibilit\u00e0 di salvaguardare l'immenso patrimonio artistico di Parigi dalla furia dei soldati prussiani, prelevandolo dai musei e custodendolo in luoghi ritenuti sicuri.\nNel settembre del 1870, inoltre, chiese al governo di Difesa nazionale l'abbattimento della colonna di place Vend\u00f4me, eretta da Napoleone Bonaparte per commemorare la vittoria francese alla battaglia di Austerlitz e ottenuta fondendo i cannoni austriaci. Courbet manifest\u00f2 un sentito disprezzo verso questo simbolo delle glorie napoleoniche e di oppressione:\nA seguito della schiacciante vittoria tedesca nella guerra franco-prussiana, nel 1871 il popolo parigino si sollev\u00f2 e - promuovendo maggiore equit\u00e0 sociale - istitu\u00ec la Comune di Parigi; Courbet salut\u00f2 con commozione e sincero ardore questa nuova forma di governo, divenendo membro del suo Consiglio e assessore all'istruzione pubblica. L'entusiasmo di quei giorni fece s\u00ec, inoltre, che il 12 aprile venisse deliberata dalla Comune la demolizione della colonna, attuata effettivamente il 16 maggio 1871. Courbet non partecip\u00f2 direttamente all'abbattimento, ma era evidente la responsabilit\u00e0 che rivestiva nell'intera vicenda, che gli causer\u00e0, alla caduta del Comune, grandi sacrifici e dolori.\nLa lunga serie di guai giudiziari a carico di Courbet ebbe inizio infatti il 7 giugno 1871 quando venne arrestato dalle milizie del presidente Adolphe Thiers, nel frattempo rifugiatosi a Versailles. Il pittore, accusato dal tribunale di guerra di \u00abessersi [\u2026] reso complice, abusando della sua autorit\u00e0\u00bb dello smantellamento della colonna, venne condannato a sei mesi di carcere (alla prigione di Sainte-P\u00e9lagie) e a una multa di cinquecento franchi, cui si aggiunsero 6850 franchi di spese penali; durante la detenzione esegu\u00ec una significativa serie di nature morte. La pena pecuniaria, gi\u00e0 ingente, divenne ancora pi\u00f9 esorbitante quando Courbet, a seguito di un nuovo processo nel 1873, venne sanzionato per un totale di 323 091 franchi e 68 centesimi, pagabile a rate, cos\u00ec da rimborsare le spese di ricostruzione della colonna Vend\u00f4me.\nUltimi anni.\nL'esclusione dal Salon del 1872 e il timore di essere di nuovo imprigionato spinsero Courbet a lasciare la Francia e a rifugiarsi in Svizzera, dove intendeva soggiornare fino a quando la situazione in patria non si fosse mitigata. Nonostante venisse accolto benevolmente dai cittadini elvetici, il declino di Courbet come uomo e come artista era ormai inarrestabile. Fiaccato dalla commiserazione e dalla sofferenza per la condizione di esule, egli si diede a uno stile di vita dissipato, annegando i propri dispiaceri negli alcolici; anche la sua produzione risent\u00ec da questa condizione, tanto che realizz\u00f2 tutt'al pi\u00f9 opere mediocri.\nPer via della sua attitudine a bere Courbet, gi\u00e0 afflitto da una grave obesit\u00e0, ben presto contrasse una cirrosi epatica, che lo condusse a morte il 31 dicembre 1877 a La Tour-de-Peilz, presso Vevey: il giorno successivo avrebbe dovuto pagare la prima rata al governo francese per la ricostruzione della colonna Vend\u00f4me. \nVenne sepolto nel cimitero di Ornans.\nConcezione pittorica e stile.\nGustave Courbet \u00e8 considerato l'iniziatore ed il principale animatore del Realismo francese, movimento pittorico che tende ad una rappresentazione fedele della realt\u00e0, indagata con un linguaggio diretto e privo di abbellimenti. In questo modo, i dipinti di Courbet sono caratterizzati da un'elevatissima verit\u00e0 di rappresentazione, che si sostanzia nella spontaneit\u00e0 dei soggetti e delle composizioni, senza imposizioni di alcun genere. Il rifiuto di Courbet verso le messe in posa e le esigenze del decoro emerge ne \"La filatrice\", dove egli ritrae di nascosto sua sorella che, vinta dalla fatica, si addormenta. \nIn questo modo la realt\u00e0 cessa di essere idealizzata ed acquisisce una dignit\u00e0 prima impensabile: nei quadri di Courbet, a essere degni di rappresentazione non sono solo il bello e l'armonico, cos\u00ec come imposto dai dettami della pittura romantica, ma anche quei momenti non \u00abnobili\u00bb, triviali, che facendo parte della quotidianit\u00e0 restano comunque in grado di qualificare l'arte.\nOltre che per la concezione pittorica, i dipinti di Courbet sono \u00abfisici\u00bb anche nella tecnica e nello stile esecutivo. La tavolozza di Courbet, che comprende principalmente verdi, bruni e grigi, si sostanzia infatti di toni terrestri, pesanti; analogamente, per conferire corporeit\u00e0 alle proprie opere, spesso Courbet applicava sulla superficie pittorica una materia grumosa, composta da uno spesso strato di colore a olio misto a sabbia, stendendola con l'utilizzo di una spatola.\nRetaggio.\nL'arte realista di Courbet ebbe influenza su diversi pittori a lui successivi, specialmente impressionisti. Paul C\u00e9zanne, che si ispir\u00f2 a Courbet per il particolare utilizzo della spatola e per il ricorso ad un impasto denso e ai colori scuri, ricord\u00f2 con affetto e venerazione le sue pitture di paesaggio:\nAnche \u00c9douard Manet fu sensibile all'influenza di Courbet, e - come il grande maestro realista - rivisit\u00f2 in diverse opere il nudo femminile, dando spesso scandalo e suscitando l'animosit\u00e0 del pubblico. La \"Colazione sull'erba\" (1863) fu sottoposta a violente critiche quando venne inviata per il Salon del 1863; analogamente, in occasione del Salon del 1865, la giuria vilipese critic\u00f2 aspramente l\"'Olympia\", condannando l'eccessiva sensualit\u00e0 dell'\u00abodalisca dal ventre giallo\u00bb ivi raffigurata. Non a caso, Manet si accosta alla figura di Courbet anche per la sua spiccata insofferenza ai convenzionalismi accademici.\nTra i diversi debitori dell'arte di Courbet, infine, degni di menzione sono Carolus-Duran, Antoine Guillemet, Henri Fantin-Latour e Pierre-Auguste Renoir."}
{"id": "73587", "revid": "1226", "url": "https://it.wikipedia.org/wiki?curid=73587", "title": "Cantico delle Creature", "text": ""}
{"id": "73590", "revid": "2128848", "url": "https://it.wikipedia.org/wiki?curid=73590", "title": "Presidente della Repubblica", "text": "Nella forma di governo repubblicana, il presidente della Repubblica \u00e8 il capo dello Stato.\nFunzioni.\nAl presidente vengono attribuiti ruoli in cui si richiede la presenza dello Stato. Occupa un ruolo indipendente dagli altri poteri, ed \u00e8 legato esclusivamente alla sua funzione. Rispetto ad altri poteri riveste un ruolo autonomo e indipendente fornito di attribuzioni volte a controllare le attivit\u00e0 degli organi, a fini di suprema garanzia costituzionale.\nNelle repubbliche presidenziali il presidente \u00e8 di solito eletto direttamente dal popolo ed \u00e8 anche il capo del governo. Il parlamento, al quale non \u00e8 subordinato, ha solo il potere di mettere il presidente in stato di accusa per atti contrari all'interesse nazionale o per tradimento: impeachment). Negli Stati Uniti il presidente \u00e8 eletto da un collegio elettorale composto di rappresentanti di ogni Stato federato e per il particolare meccanismo adottato pu\u00f2 succedere (come \u00e8 talvolta successo) che il candidato nominato da una maggioranza qualificata di elettori del collegio non corrisponda a quello che ha ottenuto il maggior numero di preferenze da parte della popolazione.\nNelle repubbliche semipresidenziali, come quella francese, il presidente viene eletto dal popolo ed \u00e8 il capo dell'esecutivo, ma rispetto ad esso \u00e8 in rapporto di collaborazione. Nelle repubbliche parlamentari in genere il presidente viene eletto dal parlamento e ha funzioni prevalentemente rappresentative dell'unit\u00e0 nazionale. Esistono numerose eccezioni, in Europa. In Portogallo, Austria, Irlanda, Islanda e in altri paesi, il presidente della Repubblica, con le funzioni proprie di un capo di Stato di una repubblica non presidenziale, viene eletto dal popolo. Pertanto, il fatto che un capo di Stato, in una repubblica, venga eletto dai cittadini non comporta necessariamente che ci si trovi in una repubblica presidenziale.\nIn America, quasi tutte le repubbliche sono presidenziali: il capo dello Stato \u00e8 contemporaneamente capo del governo. Una delle eccezioni \u00e8 Haiti.\nIn Italia.\nL'Italia costituisce un esempio particolare di repubblica parlamentare, perch\u00e9 il presidente della Repubblica Italiana, oltre ad avere funzioni di rappresentanza dell'unit\u00e0 nazionale (articolo 87 Cost.) e di garante del rispetto della carta costituzionale, ha un certo numero di funzioni in campo esecutivo, legislativo e giudiziario, nonch\u00e9 di indirizzo politico: promulga le leggi, nomina alcuni membri in importanti organismi istituzionali e presiede il Consiglio superiore della magistratura, \u00e8 destinatario di ricorsi straordinari contro la pubblica amministrazione, pu\u00f2 rinviare alle Camere un atto legislativo, pu\u00f2 concedere la grazia, \u00e8 il comandante supremo delle forze armate italiane, ecc. \nIl Presidente viene eletto dal Parlamento in seduta comune ed il suo successivo operato si inscrive nel \"circuito democratico\" di legittimazione degli organi costituzionali, per svolgere funzioni di supporto quando dalla fisiologia del rapporto Corpo elettorale-Parlamento-Governo si scade nella patologia: il primo di questi casi \u00e8 la crisi di governo ed il ruolo che la Costituzione gli attribuisce per risolverla.\nIl Presidente - pur non essendo parte di alcuno dei poteri dello Stato - partecipa alle azioni di quest'ultimi; infatti interviene: \nSociologia politica.\nA fronte di una crescente \"presidenzializzazione\" della politica delle societ\u00e0 democratiche, permane l'immagine del Capo dello Stato (anche nei regimi presidenziali) come del guardiano dell'interesse pubblico, al di sopra degli interessi particolari e partigiani. \nBench\u00e9 lo \"standing presidenziale\" si esprima mediaticamente attraverso la rivendicazione di una statura istituzionale, con cui la figura del Capo dello Stato si eleva sulla classe politica, non mancano casi nei quali un Capo dello Stato abbia invece preferito scendere nell'agone politico della \"politique politicienne\"."}
{"id": "73598", "revid": "1543377", "url": "https://it.wikipedia.org/wiki?curid=73598", "title": "Fortificazione", "text": "Una fortificazione \u00e8 una qualsiasi protezione utilizzata per difendersi dalle azioni offensive del nemico. Le fortificazioni sono in generale costruzioni militari progettate per la difesa in guerra e nelle basi militari. Il termine deriva dal latino tardo \"fortificatio -onis\". Sono state costruite fortificazioni per molte migliaia di anni con modalit\u00e0 differenti e sempre pi\u00f9 complesse. Alcune fortificazioni possono essere anche classificate come civili. Ne sono un esempio i rifugi antiaerei della seconda guerra mondiale e i rifugi antiatomici della Guerra fredda.\nStoria.\nAntichit\u00e0.\nA partire dalla storia antica e fino alla fine dell'Ottocento le mura difensive sono state una necessit\u00e0 per molte citt\u00e0. L'antica citt\u00e0 sumera di Uruk in Mesopotamia \u00e8 una delle citt\u00e0 murate pi\u00f9 antiche del mondo. Gli antichi Egizi costruivano fortezze alle frontiere della valle del Nilo per proteggersi contro gli invasori provenienti dai territori confinanti. Molte fortificazioni del mondo antico furono costruite con mattoni di fango, e hanno lasciato per gli archeologi nient'altro che un cumulo di terra.\nGli antichi Assiri misero a disposizione grandi forze lavoro per costruire nuovi palazzi, templi e mura difensive.\nAlcuni insediamenti della civilt\u00e0 delle valle dell'Indo erano fortificati. Gi\u00e0 attorno al 3500 a.C. nella valle alluvionale del fiume Indo si trovavano centinaia di piccoli villaggi; molti di essi avevano fortificazioni e strade tracciate. Le case di pietra e di mattoni di fango del villaggio di Kot Diji erano raccolte dietro a massicci terrapieni di pietre di fiume e mura difensive perch\u00e9 le comunit\u00e0 vicine erano sempre pronte a ingaggiare scaramucce per ottenere il controllo delle terre coltivabili migliori.\nMundigak, oggi nel sud est dell'Afghanistan, aveva mura difensive e bastioni quadrati di mattoni asciugati al sole.\nBabilonia era una delle citt\u00e0 pi\u00f9 famose del mondo antico e la sua fama crebbe quando Nabucodonosor II estese le mura e costru\u00ec la Porta di Ishtar.\nInizialmente queste fortificazioni erano semplici costruzioni di legno e terra battuta che furono successivamente sostituite da costruzioni realizzate con muratura a secco, cio\u00e8 con pietre appoggiate le une sopra le altre senza legante (malta o cemento). La tecnica si evolse quindi verso la cosiddetta muratura a sacco, costituita da due muri paralleli a una certa distanza riempiti di terra battuta, pietrisco e resti di lavorazione.\nNella Grecia antica vennero costruiti grandi mura di cinta di citt\u00e0 come testimoniano le rovine di Micene, famosa per gli enormi blocchi di pietra delle sue mura ciclopiche. Nella Grecia classica la citt\u00e0 di Atene si dot\u00f2 di due lunghe mura parallele note col nome di Lunghe Mura che consentivano di raggiungere in tutta sicurezza il Pireo, porto di mare di Atene. Un'altra muraglia difendeva la strada che portava al Falero l'altro porto di Atene. In Sicilia si conservano significativi esempi di fortificazioni greche a Gela e Siracusa.\nGrandi mura in terra battuta furono erette nell'antica Cina a partire dalla dinastia Shang (dal 1600 al 1050 a.C. circa). Il sito di Ao aveva enormi mura costruite con questa tecnica. Bench\u00e9 si costruissero mura in pietra in Cina durante il Periodo dei regni combattenti (481 - 221 a.C.) il ricorso massiccio all'architettura in pietra non cominci\u00f2 fino alla dinastia Tang (618 - 907).\nLa Grande muraglia cinese fu costruita a partire dalla dinastia Qin (221 - 206 a.C.) bench\u00e9 nella sua forma attuale sia in gran parte attribuibile alla dinastia Ming (1368 - 1644). Le grandi mura di Ping Yao servirono come esempio, cos\u00ec come lo furono per le famose mura della Citt\u00e0 proibita a Pechino incominciate nel XV secolo dall'imperatore Yongle.\nGli Etruschi cingevano le loro citt\u00e0 con mura nelle quali si aprivano quattro o sette porte inizialmente dotate di architrave e successivamente dotate di fornice ad arco.\nGli Antichi Romani fortificavano le loro citt\u00e0 grazie a massicci muri a sacco con riempimento in calcestruzzo e rivestiti di pietra legata con malta. Le mura pi\u00f9 famose e ancora oggi in gran parte esistenti sono le Mura aureliane a Roma e quelle di Teodosio a Costantinopoli (oggi Istanbul). I principali resti di fortificazione romana sono costituiti dalle antiche porte, come Porta Nigra a Treviri in Germania e l'Arco di Augusto a Rimini concepito sia come arco trionfale che come porta di accesso alla citt\u00e0.\nL'imperatore Adriano nella prima met\u00e0 del II secolo fece costruire il \"vallo\" che porta il suo nome lungo i 120\u00a0km tra il Mare d'Irlanda e il Mare del Nord attraverso il territorio che oggi corrisponde all'Inghilterra del Nord per arginare i frequenti attacchi dei Pitti che calavano dal Nord. Nel 142 l'imperatore Antonino Pio fece erigere un secondo \"vallo\" circa 160\u00a0km a nord con lo stesso scopo. Il vallo romano (in latino \"vallum\") era composto da un muraglione o un terrapieno associato a una palizzata in legno; tra i due elementi era scavato un fosso.\nNell'Europa centrale i Celti costruirono grandi insediamenti fortificati che i Romani chiamavano \"oppidum\" (in latino citt\u00e0, citt\u00e0 fortificata) le cui mura sembra siano state influenzate da quelle costruite attorno al Mediterraneo. Le fortificazioni celte erano costantemente ingrandite e migliorate.\nFortificazioni bizantine.\nLe fortificazioni bizantine furono essenzialmente cinte murarie di citt\u00e0, rimaneggiate in epoca successive. Rimangono sull'Istmo di Corinto subito a sud dell'attuale canale i resti di una importante opera muraria fatta erigere da Teodosio II per far fronte alle invasioni barbariche del V e VI secolo. Tale muraglia era nota come \"Hexamilion\" per la sua lunghezza di sei miglia.\nMedioevo.\nIn Europa il \"castrum\" romano e la fortezza di collina furono i precursori del castello che incominci\u00f2 a essere un elemento difensivo dell'impero carolingio nel IX secolo.\nNell'Alto Medioevo molte citt\u00e0 vennero costruite attorno ai castelli. Solo alcune di esse disponevano di un semplice un muro di cinta, mentre la maggior parte era dotata di un muro associato a un fossato (non necessariamente riempito con acqua) secondo il modello del \"vallum\" romano. A partire dal XII secolo vennero fondati in tutta Europa nuovi insediamenti di varie dimensioni che molto spesso ottennero il diritto di essere cinte da mura difensive subito dopo la fondazione.\nLa fondazione di centri urbani era un importante mezzo di espansione territoriale e molte citt\u00e0 specie nell'Europa dell'Est, nel periodo del cosiddetto \"Ostsiedlung\", furono fondate con questo preciso scopo. Esse sono facilmente riconoscibile per il loro aspetto regolare e le ampie aree destinate ai mercati. Ne sono esempi Danzica in Polonia fondata nel 997 e Riga in Lettonia fondata nel 1201. Le fortificazioni di questi insediamenti vennero costantemente aggiornate per tenere conto della crescita della capacit\u00e0 militare.\nLe fortificazioni medievali consistevano essenzialmente in mura robuste, ma soprattutto di grande altezza, dotate di camminamenti alla sommit\u00e0, protetti da mura merlate e dotate di piombatoie (note anche come caditoie) e feritoie. Durante il Rinascimento I veneziani eressero grandi mura attorno alle loro citt\u00e0 minacciate dall'impero ottomano. Ottimi esempi si trovano a Nicosia sull'isola di Cipro e nella Canea a Creta. Le mura sono ancora ben visibili al giorno d'oggi.\nInizio dell'Epoca moderna.\nLe alte mura medievali divennero praticamente inutili con l'avvento del cannone sui campi di battaglia nel XIV secolo. Le fortificazioni si dovettero evolvere in strutture pi\u00f9 basse e massicce che facevano un maggior uso di tecniche di costruzione basate su terrapieni rivestiti in pietra o laterizio (muratura a sacco) associate a fossati sempre pi\u00f9 larghi. Le mura difensive avevano lo scopo di assorbire e disperdere l'energia dei colpi di cannone che all'epoca erano semplici palle di pietra. Le mura esposte al fuoco diretto del cannone erano facilmente vulnerabili vennero cos\u00ec costruite strutture aggiuntive come terrapieni, spalti e strade coperte. Venne anche data una grande enfasi alla geometria delle fortificazioni per consentire ai cannoni difensivi di coprire i cannoni attaccanti, ma anche di coprire col loro fuoco tutti gli accessi alle porte e alle mura stesse, che essendo ora pi\u00f9 basse rispetto a quelle medievali erano pi\u00f9 facilmente scalabili.\nL'evoluzione di tale stile di fortificazioni pu\u00f2 essere vista in forti come quello di Sarzanello.\nEsso \u00e8 caratterizzato da mura merlate tipiche del periodo medievale ma ha una piattaforma di tiro angolare a rivellino che scherma una cortina muraria che a sua volta \u00e8 protetta dal fuoco di fianco dalla torre nel corpo centrale del forte. Anche le fortificazioni di Rodi nell'isola omonima in Grecia mostrano l'evoluzione da fortificazioni medievali a fortificazioni alla moderna. La cinta muraria presenta infatti sommit\u00e0 merlate, bastioni angolati e circolari e torri quadrate medievali.\nLe fortificazioni incominciano a estendersi sottoterra con batterie protette di cannoni difensivi allo scopo coprire i cannoni degli attaccanti per tenerli a distanza e prevenire attacchi diretti sulle vulnerabili mura.\nIl risultato di questa evoluzione sono le fortificazioni alla moderna ovvero il forte a pianta stellare, il loro andamento angolato tra un bastione e l'altro di cui la fortezza di Bourtange illustrata sopra \u00e8 un eccellente esempio. Altri esempi sono: la fortezza di Suomenlinna costruita su sei isole davanti a Helsinki (Finlandia), le mura di Berwick-upon-Tweed in Gran Bretagna e in Italia Palmanova (illustrata a destra) fondata dai veneziani nel 1593 in forma di stella a nove punte e Otranto.\nNel territorio dell'attuale India e Pakistan vennero costruite o ampliate nel XVI e XVI secolo grandi fortezze chiamate forti (dall'inglese \"fort\") dotate cinte murarie, anche di grandi dimensioni, a difesa di ampi spazi di territori. La fortezza principale era posizionata di solito su speroni di roccia o in posizione elevata. Questi forti servirono non solo come elementi di difesa, ma anche come residenza dei locali sovrani (maharaja e maharana) pertanto la loro corretta definizione dovrebbe essere \"castelli\" come sopra ricordato. Si possono citare il forte di Kumbhalgarh in Rajasthan (India) posto a circa 1100\u00a0m di quota con una cinta di mura di oltre 30\u00a0km, il forte di Chittorgarh con un'area coperta di 2,8\u00a0km\u00b2 e una cinta muraria di 13\u00a0km, entrambi in Rajasthan (India) e il forte di Ranikot nell'attuale Pakistan con mura di 26\u00a0km di lunghezza.\nXIX secolo.\nL'uso dei proiettili esplosivi nel XIX secolo port\u00f2 a un ulteriore stadio evolutivo delle fortificazioni. I forti stellati dell'era del cannone non reggevano bene all'effetto dell'esplosivo e l'intricato assetto dei bastioni, la batterie di copertura e le linee di fuoco attentamente progettare e realizzate per i cannoni difensivi, potevano essere facilmente distrutti dalle ogive esplosive.\nGli ampi fossati che circondavano le fortezze di questo tipo che assieme alla strada coperta alla sommit\u00e0 della controscarpa erano parte integrante della difese, divennero estremamente vulnerabili ai bombardamenti con proiettili esplosivi.\nPer ovviare a questi inconvenienti gli ingegneri militari fecero evolvere le fortificazioni creando la fortificazione a base poligonale. Il fossato divenne profondo e con facce verticali, tagliate direttamente nella roccia o nel terreno, secondo una serie di linee rette che creavano un'area centrale fortificata che diede il nome a questo stile di fortificazioni.\nIl fossato doveva esser abbastanza largo da creare una barriera non superabile per le truppe avversarie, ma abbastanza stretto da essere un difficile bersaglio per le cannonate. Esso era tenuto sotto tiro dal fuoco delle casematte piazzate nel fossato stesso e da posizioni di fuoco tagliate direttamente nelle sue pareti.\nIl profilo del forte divenne molto basso circondato, fuori dal fossato, da un'area aperta in leggera pendenza in modo da eliminare ogni copertura per le forze nemiche, il forte stesso offriva un bersaglio minimo al fuoco nemico. Gli ingressi divennero corpi di guardia affondati nella scarpa (faccia interna) del fossato raggiungibili con una rampa curva che dava accesso alla porta tramite un ponte che poteva essere retratto all'interno del corpo di guardia.\nLe tradizionali fortificazioni continuarono a essere usate dagli eserciti europei impegnati nelle guerre coloniali in particolare in Africa contro attaccanti indigeni armati alla leggera. In caso di assedio un numero relativamente piccolo di difensori, in un forte imprendibile con armamenti dell'et\u00e0 del ferro, poteva resistere contro attaccanti molto numerosi e aveva come elemento critico il solo approvvigionamento di munizioni.\nMolti dei forti si spostarono sottoterra con profondi passaggi e gallerie per collegare le casematte, i fortini e i punti di fuoco nel fossato al forte vero e proprio. I depositi di munizioni erano situati molto in profondit\u00e0 sotto la superficie.\nI cannoni, invece, erano spesso piazzati in aree aperte e protetti solo da un parapetto sia per tenere un profilo basso sia perch\u00e9 i cannoni alloggiati in casematte potevano esser emessi fuori gioco nel momento in cui la casamatta, colpita, collassava sui cannoni stessi.\nXX e XXI secolo.\nLe fortificazioni in calcestruzzo armato (impropriamente chiamato \"cemento armato\") divennero comuni durante il XIX e il XX secolo. Infine i grandi progressi nelle tecniche di guerra moderna sviluppati durante la seconda guerra mondiale resero obsolete le fortificazioni su grande scala nella maggior parte delle situazioni. Solo i bunker sotterranei sono oggi in grado di dare una qualche protezione in caso di guerra.\nMolte fortificazioni storiche furono demolite in epoca moderna e contemporanea. Napoleone all'inizio dell'Ottocento ordin\u00f2 la demolizione delle mura di Torino, risparmiando la sola cittadella. Tuttavia una parte di mura e fortificazioni sopravvive come attrazione turistica ed elemento distintivo del panorama locale.\nLa caduta in disgrazia delle fortificazioni permanenti ebbe due cause:\nFurono invece le fortificazioni campali che assunsero rilevanza nell'azione difensiva. A differenza di quelle della guerra di trincea che domin\u00f2 lo scenario della prima guerra mondiale queste difese erano temporanee per loro natura. Ci\u00f2 costituiva un vantaggio perch\u00e9 essendo meno estese fornivano un bersaglio meno evidente per le forze nemiche.\nSe il nemico disponeva di forze sufficienti per penetrare in un punto le forze l\u00ec posizionate potevano essere ritirate e la linea difensiva poteva essere ricostruita in tempi relativamente brevi. Piuttosto che essere difese impenetrabili, queste fortificazioni enfatizzavano la tecnica di difesa in profondit\u00e0 (o difesa elastica) in modo che le linee difensive arretrate potessero immediatamente farsi carico della difesa se un difensore era sopraffatto o costretto a ritirarsi. Poich\u00e9 le offensive mobili erano messe in atto da entrambi i contendenti normalmente si mettevano a punto linee di difesa relativamente sottili e si distribuivano le forze su tutta la linea.\nDopo la seconda guerra mondiale vennero sviluppati i missili balistici intercontinentali (ICBM) capaci di raggiungere in pratica ogni angolo del mondo. La velocit\u00e0 divenne il parametro essenziale sia delle forze armate che delle difese. I silo per missili furono sviluppati in modo tale da consentire il lancio di missili da un punto qualunque all'interno di un territorio per colpire bersagli (anche civili) in un altro paese. Gli aeroplani e le portaerei divennero le principali armi di offesa e di difesa al punto da portare a uno sviluppo degli aeroporti come elementi di fortificazione e alla costruzione di ricoveri corazzati per gli aerei. Nella seconda met\u00e0 del XX secolo vennero realizzate grandi opere militari fortificate nelle profondit\u00e0 delle montagne come il NORAD nel Monte Cheyenne.\nLe zone demilitarizzate lungo le frontiere sono e sono state una particolare fortificazione di tipo passivo che agisce da cuscinetto tra forze militari potenzialmente ostili. Un esempio attivo al giorno d'oggi \u00e8 la Zona demilitarizzata coreana attorno al 38\u00ba parallelo tra la Corea del Sud e la Corea del Nord.\nDefinizioni.\nMolti edifici militari vengono indicati come \"forti\" bench\u00e9 non siano sempre fortificati. I forti pi\u00f9 grandi possono essere classificati come \"fortezze\", i pi\u00f9 piccoli erano chiamati \"fortilizi\" e oggi \"fortini\". La parola fortificazione pu\u00f2 anche far riferimento alla pratica di migliorare la difesa di una zona con lavori difensivi. Le mura di difesa delle citt\u00e0, per esempio, sono fortificazioni ma non possono essere classificate come fortezze.\nLe fortificazione sono normalmente suddivise in tre tipi:\nIl castello \u00e8 una fortificazione distinta dal forte e dalla fortezza perch\u00e9 generalmente \u00e8 la residenza di un monarca o di un nobile (che viene quindi definito \"castellano\") e ha il compito strategico di difesa un territorio specifico.\nFunzioni.\nLe funzioni delle fortificazioni sono due:\nIn generale l'uso di armi da fuoco sempre pi\u00f9 perfezionate ha avuto come conseguenza una crescita nel bisogno di protezione e la funzione di ostacolo \u00e8 man mano venuta meno con la meccanizzazione delle truppe d'assalto.\nStrutture tipiche.\nForti.\nNell'accezione contemporanea e soprattutto per derivazione dalla lingua inglese per \"forte\" si intende anche un'area messa a disposizione dall'amministrazione delle forze armate di un paese per ospitare installazioni militari che in italiano sarebbe pi\u00f9 corretto definire caserma, come ad esempio Fort Bragg.\nCi sono anche alcune fortificazioni in uso al giorno d'oggi che vengono definite forti. Sono tipicamente fortificazioni semi permanenti ricavate da strutture esistenti come abitazioni o edifici pubblici che vengono fortificate Nell'uso campale si ricorre anche a gabbionate e rinforzi con sacchi di sabbia. Non sono in grado di resistere ad attacchi con armi pesanti.\nNell'epopea del West americano i forti militari durante le guerre indiane erano spesso dei recinti debolmente fortificati con palizzate di tronchi o muri di adobe. In molte occasioni i forti americani erano degli avamposti che funzionavano come stazioni di posta, e punti commerciali. Alcuni famosi forti degli Stati Uniti sono Fort Laramie e Fot Bridger conservati come parchi nazionali storici (\"National Historic Site\").\nPrigioni e campi di concentramento.\nSono fortificazioni che funzionano a rovescio in quanto il loro compito \u00e8 quello di tenere le persone contenute all'interno piuttosto che impedire l'accesso da fuori. Si tratta di prigioni, campi di concentramento e altre costruzioni come i \"supermax\" americani: pur non potendo in generale essere classificate come fortezze sono spesso dotate di reticolati, mura e di torri di guardia. Un interessante esempio \u00e8 costituito dalla Torre di Londra, oggi museo.\nVoci correlate.\nFortificazioni in Italia\nComponenti della fortezza\nTipi di forti e di fortificazioni (in ordine alfabetico)\nFortificazioni e assedio\nAlcuni architetti e ingegneri militari italiani\nEsperti di fortificazioni"}
{"id": "73608", "revid": "4252", "url": "https://it.wikipedia.org/wiki?curid=73608", "title": "Federico Pedrocchi", "text": " \u00c8 ritenuto uno degli autori pi\u00f9 influenti per la storia del fumetto italiano nonch\u00e9 il primo autore a realizzare in Italia storie lunghe incentrate sul personaggio di Paperino su autorizzazione dello stesso Disney.\nBiografia.\nNato in Argentina da genitori italiani nel 1912 si trasfer\u00ec con la famiglia in Italia dove, in seguito alla morte del padre, dovette interrompere gli studi. Nel 1929 diresse il reparto pubblicit\u00e0 di una ditta che produceva rubinetti e l'anno seguente apr\u00ec un piccolo studio di pubblicit\u00e0 iniziando a collaborare per testate quali il \"Corriere dei Piccoli, Jumbo\" e \"La Domenica del Corriere\". Nel 1935 inizia a collaborare con la casa editrice Mondadori, realizzando la sceneggiatura della sua prima storia, \"I due Tamburini\", disegnata da Kurt Caesar e pubblicata su \"I tre porcellini\".\nSuccessivamente collabor\u00f2 con Cesare Zavattini alla celebre serie a fumetti fantascientifica \"Saturno contro la Terra\" disegnata da Giovanni Scolari e ispirata ad autori classici della letteratura come Jules Verne o a personaggi dei fumetti come il Flash Gordon di Raymond, che venne pubblicata inizialmente nel 1936 su \"I tre porcellini\" per poi continuare negli anni successivi su \"Topolino giornale\" raggiungendo anche una buona risonanza internazionale, al punto di essere uno dei primi fumetti italiani ad essere pubblicati in America, nel primo numero del \"Future Comics\" del giugno del 1940. Scrive anche alcune storie del personaggio Kit Carson ideato da Rino Albertarelli che verranno disegnate da Walter Molino.\nNel 1937 ottenne l'autorizzazione a scrivere e disegnare storie con personaggi disneyani realizzando storie lunghe col personaggio di Paperino o con Biancaneve e i sette nani che verranno pubblicate sulla testata da lui stesso creata, \"Paperino e altre avventure\", edita dalla Mondadori. Le storie di Pedrocchi furono tra le prime storie lunghe e avventurose con protagonista Paperino mai prodotte, precedute di alcuni mesi solo da quelle di produzione britannica realizzate da William A. Ward, mentre ancora negli USA si pubblicavano solo strisce a fumetti autoconclusive realizzate da Al Taliaferro e la prima storia lunga statunitense con Paperino protagonista, realizzata da Carl Barks, sar\u00e0 pubblicata solamente nel 1942. Pedrocchi realizz\u00f2 le sceneggiature di tutte le storie Disney di produzione italiana pubblicate sul settimanale, disegnando anche le prime di esse (\"Paolino Paperino e il mistero di Marte\" e \"Paolino Paperino inviato speciale\"). Le successive furono disegnate da Enrico Mario Pinochi e da Nino Pagot. Pedrocchi sceneggi\u00f2 e disegn\u00f2 anche \"Paperino e la pietra filosofale\", che fu tuttavia pubblicata sugli \"Albi d'oro\".\nA seguito comunque del successo ottenuto con la testata dedicata a Paperino, Pedrocchi (che a volte utilizz\u00f2 lo pseudonimo di Costanzo Federici) ottenne l'incarico di direttore editoriale e artistico di diverse testate della Mondadori, realizzando molte storie, tra le quali \"Saturnino Farandola\", \"Virus\", \"La compagnia dei sette\", \"Dottor Faust\"; suo \u00e8 anche il personaggio di Tuffolino, un ragazzino disegnato da Pier Lorenzo De Vita allo scopo di prendere il posto di Topolino, all'epoca proibito dal regime fascista, e pubblicato in sua vece a partire dal n. 478 del 10 febbraio del 1942 fino alla fine del 1943 sulla testata \"Topolino\".\nNel 1942 divent\u00f2 direttore editoriale del \"Carroccio\", pur continuando a scrivere storie per \"Topolino\" da collaboratore esterno. Nel frattempo fu arruolato nell'esercito: nel giugno 1943 risultava \u00abarruolato presso il servizio fotoelettrico territoriale di Milano\u00bb, pur potendo beneficiare di licenze per raggiungere la famiglia a Varese. Dopo oltre un anno di servizio militare, venne congedato alla fine del 1943. Nel 1943 o nel 1944 divenne per un breve periodo il direttore di produzione del lungometraggio animato \"La rosa di Bagdad\" prima di dimettersi per divergenze artistiche con il produttore Anton Gino Domeneghini.\nMor\u00ec all'et\u00e0 di soli 37 anni a causa dei combattimenti della Seconda guerra mondiale mentre il treno sul quale si spostava regolarmente dalla sua abitazione in provincia di Varese a Milano fu mitragliato a Gallarate da un aereo inglese. Le sue storie saranno pubblicate postume fino al 1949. Suo figlio Carlo segu\u00ec il padre diventando un celebre fumettista.\nOpere.\nDisney.\nLa sua prima storia con personaggi Disney \u00e8 \"Paolino Paperino e il mistero di Marte\". La prima tavola di questa avventura fu pubblicata, in prima pagina, sul primo numero di \"Paperino\" formato giornale del dicembre del 1937. Durante l'avventura, Paperino ha a che fare con due personaggi poco affidabili: \"Baus Baus\" e \"Dottor Krauss\", interessati al segreto del \"pianeta rosso\". Portato su Marte con un inganno, Paperino dovr\u00e0 dimostrare il suo coraggio e la sua forza per tornare sulla Terra: molte le \"gag\" realizzate da Pedrocchi, forse anche a discapito della consistenza logica della trama. Da notare come il vigile che Paperino incontra ad inizio e fine storia ricordi, fisicamente, il personaggio di Pippo, ma sostanzialmente \u00e8 modellato sul poliziotto comparso nella tavola domenicale delle \"Silly Simphonies\" intitolata a Paperino del 4 aprile 1937.\nLe altre storie sono:\nDopo le prime storie, Pedrocchi si dedic\u00f2 per lo pi\u00f9 alla sceneggiatura e affid\u00f2 i disegni delle sue storie ad Enrico Mario Pinochi e a Nino Pagot.\nIn quegli anni era abbastanza semplice introdurre nuovi personaggi per le storie di Paperino, vista l'assoluta mancanza di comprimari. Ma quasi nessuno dei personaggi introdotti da Pedrocchi sopravvisse al suo autore:\nInoltre Pedrocchi diede spazio, nelle sue storie, a personaggi non suoi ed oggi quasi dimenticati:"}
{"id": "73610", "revid": "4", "url": "https://it.wikipedia.org/wiki?curid=73610", "title": "Ambrogio Bondone", "text": ""}
{"id": "73616", "revid": "1494169", "url": "https://it.wikipedia.org/wiki?curid=73616", "title": "IAMP", "text": ""}
{"id": "73619", "revid": "1318658", "url": "https://it.wikipedia.org/wiki?curid=73619", "title": "International Association of Mathematical Physics", "text": "La International Association of Mathematical Physics, abbreviata con l'acronimo IAMP \u00e8 una associazione fondata nel 1976 al fine di promuovere la ricerca in fisica matematica; essa si rivolge sia ai ricercatori che agli studenti.\nEssa sponsorizza un congresso che si tiene ogni 3 anni, dove vengono consegnati due premi: il premio Henri Poincar\u00e9 (istituito nel 1997) e l'Early Career Award (istituito nel 2009). Inoltre pubblica un bollettino quadrimestrale e cura un sito sul web. Essa viene retta da un comitato esecutivo in carica per tre anni. La IAMP ha come logo la sequenza di simboli formula_1, a simboleggiare come la fisica matematica possa essere vista come l'intersezione fra la matematica formula_2 e la fisica formula_3."}
{"id": "73620", "revid": "2225", "url": "https://it.wikipedia.org/wiki?curid=73620", "title": "5x2 - CinquePerDue", "text": ""}
{"id": "73622", "revid": "436907", "url": "https://it.wikipedia.org/wiki?curid=73622", "title": "Slipknot", "text": "Gli Slipknot sono un gruppo musicale heavy metal statunitense formatosi nel 1995 a Des Moines, nell'Iowa.\nIl gruppo si distingue in particolare per la propria immagine: durante le apparizioni ufficiali, infatti, i componenti si presentano con il volto coperto da maschere ispirate ai classici dell'horror (solitamente modificate o cambiate all'uscita di un nuovo album) e vestiti con tute numerate da 0 a 8.\nAnnoverati tra i pi\u00f9 popolari della scena nu metal nonostante i componenti stessi non amino essere catalogati in questi termini, nella loro musica incorporano vari sottogeneri del metal classico come il thrash metal, il death metal e il groove metal.\nStoria del gruppo.\nGli inizi e i primi demo (1993-1998).\nIl primo nucleo degli Slipknot sorse nel 1993 per iniziativa di Shawn Crahan, Joey Jordison e Paul Gray e aveva come primo cantante Anders Colsefini e come chitarrista Donnie Steele. La formazione iniziale non possedeva ancora un nome definitivo, cambiato da Ones a Pyg System, poi ancora a Meld e solo infine a Slipknot (nodo scorsoio). Nel 1995 raggiunsero una formazione stabile mentre l'anno successivo pubblicarono il demo \"Mate. Feed. Kill. Repeat.\", distribuito in mille copie. Poche etichette discografiche s'interessarono ai loro primi lavori: la Roadrunner Records non voleva scritturarli poich\u00e9 non apprezzava i loro testi.\nNello stesso periodo avvennero vari cambi di formazione con l'arrivo di Chris Fehn alle percussioni, del tastierista Craig Jones (dapprima sostituto di Steele alla chitarra), del cantante Corey Taylor, del chitarrista Mick Thomson e del disc jockey Sid Wilson; in seguito Colsefini, Steele, Brandon Darner e Greg Welts si separarono dal gruppo. Nel 1997 cominciarono i loro primi concerti in maschera: l'iconografia degli Slipknot fu un'idea di Crahan, che decise anche che il gruppo doveva avere tre percussionisti per \u00abcreare un vero e proprio muro sonoro\u00bb. Nello stesso anno, grazie alla promozione del dirigente della Roadrunner John Kuliak, cominciarono le trattative per scritturarli: fu allora che Taylor arriv\u00f2 al posto di Colsefini, il quale, invece di rimanere come percussionista, si separ\u00f2 dal gruppo e procedette per proprio conto.\nNel 1998 viene registrato il demo \"Slipknot Demo\", che contiene il singolo \"Wait and Bleed\": il demo fu inviato a numerose etichette e ottenne un grande successo su Internet, tanto che spinse il produttore Ross Robinson a far ottenere al gruppo un contratto con la Roadrunner Records.\nIl successo commerciale con \"Slipknot\" (1999-2000).\nNel 1999 il gruppo incise negli studi Indigo Ranch di Malib\u00f9 l'omonimo \"Slipknot\" prodotto da Robinson (alcune tracce sono rifacimenti di quelle dell'album del 1996): in tre mesi divent\u00f2 disco di platino negli Stati Uniti. \"AllMusic\" elogi\u00f2 l'album, particolarmente abrasivo e con una forte impronta rap metal, affermando: \u00absono talmente duri che i Limp Bizkit al confronto sembrano gli Osmonds\u00bb. Grazie a ci\u00f2 gli Slipknot poterono partecipare all'edizione 1999 dell'Ozzfest; poco prima dell'uscita dell'album Jim Root, chitarrista degli Stone Sour, prese il posto di Josh Brainard, che lasci\u00f2 il gruppo per motivi personali.\nNegli anni successivi si esibirono nei tour \"Tattoo the Earth\" e \"Pledge of Allegiance\" insieme a System of a Down, Mudvayne e Rammstein.\n\"Iowa\" e la pausa (2001-2002).\nNel 2001, di nuovo sotto la Roadrunner Records (rilevata dalla Universal), Robinson produsse \"Iowa\": il disco, con una maggiore vena death metal, entr\u00f2 subito al terzo posto di Billboard e al primo tra i dischi pi\u00f9 venduti nel Regno Unito. I suoi brani pi\u00f9 noti sono \"People = Shit\", \"Left Behind\", \"My Plague\", \"The Heretic Anthem\" e la title track, nei quali \u00e8 molto apprezzato il lavoro di batteria di Joey Jordison e i loro riff di chitarra presentano una notevole ispirazione da parte di Slayer, Deicide, Fear Factory e Morbid Angel. Tra il 2001 e il 2003 la band prese una pausa, cos\u00ec che alcuni componenti si possano dedicare ad altri progetti paralleli: Taylor e Root ripresero a suonare per gli Stone Sour, Jordison per i Murderdolls e Crahan per i To My Surprise, mentre Wilson incise dischi jungle e drum and bass con lo pseudonimo DJ Starscream).\n\"Vol. 3: (The Subliminal Verses)\" e la seconda pausa (2003-2007).\nNel 2003 gli Slipknot rientrano negli studi di registrazione per realizzare un terzo album. Il 25 maggio 2004 viene pubblicato \"\", prodotto da Rick Rubin ed entrato al secondo posto della classifica Billboard 200: diversamente dai lavori precedenti i brani che compongono l'album presentano discreti assoli chitarristici, qualche influenza in pi\u00f9 da parte degli Slayer e un cantato meno ritmato ed aggressivo. Dopo l'uscita di \"Vol. 3: (The Subliminal Verses)\" il gruppo part\u00ec per il tour \"The Unholy Alliance\" in Europa insieme a Slayer, Hatebreed e Mastodon.\nNel mese di ottobre del 2005 viene pubblicato \"The All-Star Sessions\", album del collettivo Roadrunner United, composto da svariati musicisti legati alla Roadrunner Records. Il mese successivo venne pubblicato l'album dal vivo \"\", contenente alcune performance degli Slipknot negli Stati Uniti, in Giappone e a Singapore. Il singolo \"Before I Forget\" vinse un Grammy Award alla miglior interpretazione metal.\nIn passato gli Slipknot sono apparsi anche nel cartone animato \"Viz\" (febbraio 2006), dove eseguono \"People = Shit\" sul finale dell'episodio \"Mrs Brady, Old Lady\". Il 5 dicembre 2006 \u00e8 stato pubblicato il DVD \"Voliminal: Inside the Nine\". Successivamente gli Slipknot entrano per la seconda volta in un periodo di pausa, durante il quale Taylor e Root sono ritornati con gli Stone Sour, Jordison suona in diverse band come turnista e produce il terzo album dei 3 Inches of Blood, Crahan fonda i Dirty Little Rabbits e Wilson continua la sua carriera come DJ Starscream. Verso la fine del 2007 il gruppo si riunisce per comporre il quarto album di inediti.\n\"All Hope Is Gone\", la morte di Paul Gray (2008-2010).\nDa febbraio a giugno 2008, a Jamaica, Iowa, si sono tenute le registrazioni del quarto album in studio \"All Hope Is Gone\", pubblicato poi il 20 agosto 2008 dalla Roadrunner Records. L'album presenta un certo distacco dal rap metal dei primi lavori; sono presenti comunque alcuni brani pi\u00f9 melodici, come ad esempio l'atipica \"Snuff\". Il primo singolo dell'album, \"Psychosocial\", \u00e8 stato pubblicato il 20 giugno 2008.\nL'album ha raggiunto il primo posto nelle classifiche di Canada, Nuova Zelanda, Svezia, Svizzera e Stati Uniti, superando le 592.000 copie vendute, ed \u00e8 stato certificato disco d'oro in Germania e negli Stati Uniti. Lo stesso anno hanno girato l'Europa, il Giappone e l'Australia per un tour che ha visto, fra i gruppi spalla, i Children of Bodom e i Machine Head. Hanno partecipato da headliner al Gods of Metal del 2009 allo stadio di Monza, il 28 giugno 2009. L'11 settembre del 2009 viene pubblicata un'edizione speciale per celebrare il decimo anniversario del loro primo album omonimo, che contiene anche diverse bonus track.\nIl 24 maggio 2010, in una stanza d'albergo a Urbandale, nell'Iowa, \u00e8 stato trovato il corpo senza vita di Paul Gray. Esami approfonditi hanno rivelato che il bassista \u00e8 morto per un'overdose di morfina e di fentanyl. Il gruppo ha commemorato il compagno deceduto con una conferenza stampa alla quale i componenti si sono presentati senza maschera. Come suo sostituto \u00e8 stato chiamato l'ex chitarrista Donnie Steele, il quale \u00e8 entrato nella formazione del gruppo esclusivamente come turnista.\n\"Antennas to Hell\" (2011-2012).\nGli Slipknot annunciano nel mese di ottobre del 2009 che avrebbero iniziato a comporre dei brani per il quinto album in studio, il quale vedr\u00e0 la pubblicazione tra il 2013 e il 2015. L'album, ancora senza titolo, dovrebbe contenere pi\u00f9 di 15 tracce, anche se il gruppo ha rivelato che per il disco sono state registrate 20 canzoni; inoltre sono stati annunciati titoli di alcune canzoni come \"Dirge\", \"Moth\", \"Chapter One: The Eleventh March\" e \"In Reverse\". Jim Root, chitarrista della band, ha affermato che questo \u00e8 forse il momento migliore della band e altri membri, in particolar modo Joey Jordison, che giudicano questo un album pesante e strumentale e che sar\u00e0 un lavoro che segner\u00e0 i progetti futuri della band. L'album, come affermato dalla band, verr\u00e0 dedicato a Paul Gray. In un'intervista, Shawn Crahan ha dichiarato che il gruppo avrebbe intrapreso un tour negli Stati Uniti entro il mese di giugno del 2012 e che non sarebbero entrati in studio prima del 2013, prendendosi una pausa dopo il tour.\nIl 24 luglio 2012 \u00e8 stata pubblicata la prima raccolta degli Slipknot, intitolata \"Antennas to Hell\" e contenente i brani pi\u00f9 famosi del gruppo. Il 17 e il 18 agosto dello stesso (rispettivamente vicino a Pacific Junction nell'Area metropolitana di Omaha-Council Bluffs e a Somerset nella Contea di St. Croix) gli Slipknot hanno inoltre tenuto la prima edizione del loro festival annuale, il Knotfest, insieme ad altri artisti come Deftones, Lamb of God e Serj Tankian.\nIl licenziamento di Jordison, \".5: The Gray Chapter\" (2013-2017).\nNel mese di novembre 2013 Corey Taylor ha rivelato che il gruppo stava lavorando su alcune demo, il cui sound \u00e8 stato descritto dal cantante come \"molto heavy\" e che \"sembra un incrocio tra \"\" e \"Iowa\". \u00c8 veramente oscuro, ma c'\u00e8 un po' di materiale esoterico, molta melodia buona senza portare via dalla pesantezza.\" Il 12 dicembre 2013 gli Slipknot hanno annunciato la dipartita del batterista Joey Jordison, allontanatosi per motivi personali: Taylor ha inoltre aggiunto che Jordison non sarebbe apparso nel nuovo album, dal momento che non ha partecipato alla composizione dei brani prima del suo abbandono a causa dei suoi impegni negli Scar the Martyr, e che il gruppo avrebbe ugualmente proseguito le registrazioni del quinto album.\nIl 1\u00ba gennaio 2014, sulla propria pagina Facebook, lo stesso Jordison ha rivelato di non aver abbandonato gli Slipknot e che l'affermazione pubblicata sul sito ufficiale del gruppo lo ha spiazzato; lo stesso ha inoltre aggiunto di non poter spiegare le motivazioni della separazione dal gruppo. Sia gli Slipknot che Jordison hanno detto che avrebbero fornito dettagli in futuro riguardo alla sua dipartita.\nA partire dal 27 febbraio 2014 gli Slipknot hanno oscurato il proprio sito ufficiale, continuando nel frattempo a lavorare al quinto album. Il 3 luglio Corey Taylor ha annunciato che l'album \u00e8 stato quasi ultimato: Nelle settimane successive gli Slipknot hanno pubblicato alcune anteprime per annunciare l'uscita del nuovo album. Il 1\u00ba agosto 2014 \u00e8 stato reso disponibile per l'ascolto il brano \"The Negative One\" attraverso il sito ufficiale del gruppo; il 5 agosto \u00e8 stato pubblicato il relativo videoclip e il singolo digitale. Taylor ha comunque affermato che il video del nuovo brano, diretto da Shawn Crahan, non \u00e8 un vero e proprio singolo, bens\u00ec un \"regalo\" per i fan, mostrando una parte di quello che ci sar\u00e0 nel nuovo album. Il 24 agosto 2014 il gruppo ha reso disponibile per l'ascolto il secondo singolo \"The Devil in I\" e ha annunciato il quinto album in studio, intitolato \"\" e uscito il 21 ottobre 2014. Il 12 settembre 2014 \u00e8 stato pubblicato il videoclip di \"The Devil in I\", mentre il 10 ottobre il gruppo ha reso disponibile per l'ascolto il brano \"Custer\".\n\".5: The Gray Chapter\" ha debuttato alla prima posizione della classifica statunitense degli album vendendo 131.000 copie; l'album ha raggiunto la prima posizione anche in Giappone, Australia, Canada, Russia e Svizzera.\nIl 3 dicembre 2014 l'ex tecnico alla batteria Norm Costa, in seguito al suo licenziamento da parte del gruppo, ha pubblicato attraverso Instagram una foto ritraente la lista del personale del gruppo in cui vengono rivelate le identit\u00e0 dei due nuovi componenti, ovvero Alessandro Venturella (chitarrista dei Krokodil e tecnico delle chitarre) al basso e Jay Weinberg (figlio di Max Weinberg della E Street Band) alla batteria, rendendo cos\u00ec ufficiali le voci sui nuovi membri che circolavano da mesi. Nello stesso mese \"The Negative One\" \u00e8 stato nominato ai Grammy Awards 2015 per la miglior interpretazione metal.\nIn seguito all'uscita dell'album gli Slipknot hanno intrapreso un tour mondiale, culminato con la pubblicazione dell'album dal vivo e DVD \"\", contenente l'intero concerto da loro tenuto in occasione del festival \"Knotfest Mexico\".\nIl licenziamento di Fehn, \"We Are Not Your Kind\" (2018-presente).\nIl 31 ottobre 2018 gli Slipknot hanno pubblicato a sorpresa il singolo inedito \"All Out Life\", accompagnato dal relativo video musicale.\nIl 18 marzo 2019 Chris Fehn \u00e8 stato allontanato dal gruppo a seguito di alcune dispute legali nei confronti del cantante Corey Taylor e Shawn Crahan, venendo rimpiazzato da un musicista sconosciuto denominato \"Tortilla Man\" dai fan per via della maschera da lui indossata.\nIl 16 maggio \u00e8 stato annunciato il sesto album \"We Are Not Your Kind\", previsto per il 9 agosto, e pubblicato il primo singolo \"Unsainted\", accompagnato dal relativo videoclip. Il 22 luglio viene pubblicato il video per il secondo singolo \"Solway Firth\", contenente alcune immagini tratte dalla serie TV \"The Boys\". Il 5 agosto viene pubblicato il video del brano \"Birth of the Cruel\", e il 16 dicembre il video del brano \"Nero forte\".\nIl 5 novembre 2021 gli Slipknot hanno pubblicato il singolo inedito \"The Chapeltown Rag\".\nStile e influenze.\nLe influenze principali sono quelle di gruppi quali Slayer, Anthrax, Metallica, Megadeth, Black Sabbath, Korn, Black Flag, Iron Maiden, Fear Factory, Skinny Puppy, Judas Priest, Sepultura, Kiss, Biohazard e Deftones. Le sonorit\u00e0 del gruppo risiedono principalmente nel nu metal, incorporando anche influenze death, rap e thrash metal, sebbene molti altri brani risentono anche di influenze pi\u00f9 melodiche. I testi trattano argomenti come il nichilismo, la psicosi, la misantropia, l'oscurit\u00e0, l'ira, l'odio e l'amore.\nMaschere.\nGli Slipknot sono conosciuti per le maschere che attirano molto l'attenzione. I vari componenti si esibiscono indossando maschere individuali uniche e uniformi corrispondenti, tipicamente tute da meccanico, mentre ogni membro viene assegnato un numero in base al loro ruolo (da 0 a 8), sebbene quest'ultima pratica sia diminuita dopo la morte di Paul Gray. All'inizio erano fatte in casa, ma dal 2000 sono state realizzate su misura dal musicista e artista di effetti speciali Screaming Mad George.\nSecondo quanto spiegato dal gruppo, l'idea di indossare delle maschere derivava da una maschera da clown che Shawn Crahan ha preso durante le prove quando hanno iniziato a suonare. Crahan in seguito divenne noto per le sue maschere da clown, adottando lo pseudonimo di \"Shawn the Clown\". Il concetto sviluppato; alla fine del 1997, gli Slipknot decisero che tutti i membri avrebbero indossato una maschera unica e una tuta coordinata. Nel 2002 Corey Taylor ha spiegato che \u00ab\u00e8 il nostro modo di essere pi\u00f9 intimi con la musica, \u00e8 un modo per noi di diventare inconsapevoli di ci\u00f2 che siamo e di ci\u00f2 che facciamo al di fuori della musica\u00bb. Il concetto di indossare tute di corrispondenza \u00e8 stato descritto come una risposta al mercantilismo nell'industria musicale e ha portato all'idea di assegnare alias numerici ai membri del gruppo.\nLe maschere, al pari delle uniformi, vengono modificate al momento della pubblicazione di un album in studio. L'aspetto e lo stile delle maschere di solito non differiscono in modo significativo tra gli album; i membri mantengono tipicamente il tema stabilito della loro maschera mentre aggiungono nuovi elementi. Joey Jordison, in un'intervista del 2004, ha affermato che le maschere vengono aggiornate per mostrare la crescita all'interno di ogni individuo. I membri degli Slipknot hanno indossato maschere speciali per occasioni specifiche, in particolare per il video musicale e le esibizioni dal vivo di \"Vermilion\" nel 2004 e nel 2005, quando indossavano maschere fatte da calchi dei loro stessi volti. Durante i servizi fotografici per il quarto album \"All Hope Is Gone\", il gruppo ha indossato maschere di grandi dimensioni denominate \u00abmaschere del purgatorio\u00bb, in seguito bruciate durante le riprese per il videoclip del secondo singolo \"Psychosocial\".\nLa musica degli Slipknot in altri media.\nDiversi sono i brani degli Slipknot presenti nei videogiochi: \"Before I Forget\" \u00e8 stato inserito nel videogioco ' e nei giochi \"Guitar Hero Live\", \"MotorStorm\" e \"Rock Band 3\". Sempre nella serie \"Guitar Hero\" \u00e8 presente \"Psychosocial\", nella lista tracce di '. \"Sulfur\" \u00e8 stato inserito in \"\", mentre \"Everything Ends\" (tratto da \"Iowa\") \u00e8 presente in \"Infected\".\nMolti brani degli Slipknot sono stati inseriti nelle colonne sonore di diversi film: \"My Plague\" \u00e8 la colonna sonora del film \"Resident Evil\", \"Vermilion\" \u00e8 la colonna sonora del film \"\", \"Wait and Bleed\" \u00e8 stata inserita nel film \"Scream 3\", \"Psychosocial\" \u00e8 stato inserito nel film \"Punisher - Zona di guerra\", mentre \"Snap\" (brano del demo del 1998) \u00e8 stato inserito nella colonna sonora di \"Freddy vs. Jason\"."}
{"id": "73630", "revid": "1543377", "url": "https://it.wikipedia.org/wiki?curid=73630", "title": "Peanuts", "text": "Peanuts \u00e8 un fumetto a strisce giornaliere e a tavole domenicali realizzato da Charles M. Schulz e pubblicato negli Stati Uniti d'America dal 2 ottobre 1950 al 13 febbraio 2000 (giorno dopo la morte dell'autore). Il fumetto, pubblicato per gran parte della sua produzione in strisce quotidiane di quattro vignette, \u00e8 stato uno dei pi\u00f9 famosi e influenti al mondo venendo pubblicato per cinquanta anni su oltre 2600 testate, tradotta in pi\u00f9 di 20 lingue e pubblicata in oltre settanta nazioni raggiungendo 355 milioni di lettori.\nI personaggi della serie hanno avuto un enorme successo commerciale e sono anche stati protagonisti di una serie di cartoni animati, di due lungometraggi animati e di una commedia musicale nel 1967; la serie \u00e8 stata oggetto di saggistica e di interessamento da parte degli intellettuali.\nStoria editoriale.\nLa serie nasce come evoluzione di un'altra intitolata Li'l Folks, una tavola domenicale a fumetti realizzata da Schulz e pubblicata dal 1947 al 1950 su un giornale locale, il \"St. Paul Pioneer Press\" la quale venne notata dallo United Feature Syndicate, societ\u00e0 che distribuiva serie a fumetti ai quotidiani, e che decise di pubblicarla nel formato a strisce a partire dal 2 ottobre 1950 su alcuni quotidiani statunitensi come il Washington Post e il Chicago Tribune. La United Feature Syndicate impose all'autore di modificare il layout passando al formato a strisce a quattro piccole vignette che sarebbero potute essere disposte a quadrato o in linea a secondo della necessit\u00e0 dei quotidiani; impose anche un nuovo titolo per evitare assonanze con Li'l Abner di Al Capp e Little Folks di Tack Knight. Il termine \"peanuts\" venne scelto perch\u00e9 indicava nel teatro la sezione con i posti pi\u00f9 economici e a volte usato anche per indicare il pubblico composto da bambini. L'autore ne fu contrariato e in un\u2019intervista molto successiva, nel 1987, defin\u00ec la scelta ridicola e senza senso o dignit\u00e0. In un'intervista del 1987 questi dichiar\u00f2 che \u00ab\"\u00e8 un nome totalmente ridicolo, non ha significato, crea confusione e non ha dignit\u00e0 - e io credo che il mio umorismo abbia dignit\u00e0\"\u00bb. Nonostante ci\u00f2 accett\u00f2 le modifiche facendole diventare punti di forza della serie in quanto lo spazio ridotto delle vignette le diede un aspetto austero che rendeva bene l\u2019alienazione di alcuni personaggi.\nInizialmente vennero pubblicate solo le strisce giornaliere su sei giorni, \nSchulz ha disegnato ininterrottamente la striscia per 50 anni, senza avvalersi di assistenti, nemmeno per i testi e la colorazione. Nel 1999 Schulz decise di ritirarsi e nell'ultima striscia fa scrivere a Snoopy, uno dei personaggi, questa lettera alla macchina da scrivere:\nL'ultima striscia \u00e8 stata disegnata il 3 gennaio 2000 e pubblicata il giorno dopo la morte di Schulz, avvenuta il 12 febbraio successivo. Poich\u00e9 Schulz nel suo testamento ha proibito la continuazione della serie, molti giornali statunitensi hanno cominciato a ripubblicare le vecchie strisce con il titolo di Classic Peanuts.\nLe strisce sono state ristampate in numerosi libri antologici nel corso degli anni, alcuni sono raccolte cronologiche delle stesse mentre altre sono raccolte tematiche. Nel 1997 durante un'intervista per il \"The Comics Journal\", Groth, il direttore della Fantagraphics Books, propose all'autore di poter raccogliere e stampare cronologicamente tutto il materiale ma inizialmente non se ne fece nulla. Dopo la morte di Schultz, Groth si rivolse direttamente alla vedova e il progetto pot\u00e9 partire. Il primo volume della collezione, \"The Complete Peanuts: 1950 to 1952\", fu pubblicato nell'aprile 2004. Nonostante i volumi siano in genere un prodotto di nicchia, l'iniziativa editoriale fu un successo arrivando a vendere per ogni volume pi\u00f9 di 15.000 copie oltre a ricevere prestigiosi premi dedicati al fumetto, come due Eisner.\nEdizioni estere.\nLa serie a strisce \u00e8 stata pubblicata fuori dagli Stati Uniti, tradotta in pi\u00f9 di 20 lingue e pubblicata in oltre settanta nazioni.\nIn Italia esordiscono il 20 febbraio 1961 sul quotidiano \"Paese Sera\", dove Charlie Brown fu ribattezzato \"Pierino\". Il personaggio ha invece il suo nome originale in una serie di volumi cartonati pubblicati dalla Milano Libri di Giovanni Gandini a partire dal 1963 e il successo arriva quando lo stesso editore pubblica il primo numero della rivista a fumetti mensile Linus, nell'aprile 1965, che prende il nome da uno dei personaggi del fumetto. Inoltre le strisce a fumetti sono state pubblicate dalla Rizzoli e dalla Baldini Castoldi Dalai. Tra i suoi traduttori figura anche Umberto Eco. Nell'aprile 2005 Panini Comics ha iniziato a pubblicare la traduzione italiana dei volumi della serie \"The Complete Peanuts\". Attualmente sono pubblicati dalla Baldini Castoldi Dalai editore cinque volumi di grande formato pubblicanti tutte le strisce raccolte per decennio. Le strisce dei Peanuts sono pubblicate in italiano ogni giorno dal giornale online \"il Post\".\nAmbientazione.\nI personaggi interagiscono prevalentemente in una generica periferia di una cittadina statunitense imprecisata, formata da tante casette, ognuna con il suo piccolo giardino e da una scuola elementare frequentata dai protagonisti che a volte si trasferiscono in un campo estivo in campagna. Caratteristica comune \u00e8 l'assenza degli adulti i quali non compaiono mai se non citati indirettamente. Lo stile \u00e8 minimalista senza sfondi oppure tratteggiati sommariamente come se costringesse \u00ab\"i suoi lettori a focalizzarsi sulle sfumature sottili, piuttosto che su ampie azioni o passaggi improvvisi\"\u00bb. Schulz mantenne questa impostazione per tutta la vita, riaffermando nel 1994 l\u2019importanza di costruire le strisce completamente da solo: \u00ab\"Non si tratta di una sciocca questione di riempire dei riquadri d\u2019inchiostro. \u00c8 un\u2019impresa terribilmente seria\u00bb\".\nPersonaggi.\nLa serie inizialmente era incentrata su quattro personaggi: Charlie Brown, Shermy, Patty (solo omonima di Piperita Patty, che arriv\u00f2 pi\u00f9 tardi), ed un bracchetto, Snoopy, che inizialmente compare come un normalissimo cane e i cui pensieri ancora non vengono scritti esplicitamente. Presto per\u00f2 l'autore inizi\u00f2 a concentrarsi maggiormente su Charlie Brown. Col tempo Shermy e Patty passano in secondo piano mentre nuovi personaggi vengono aggiunti: Schroeder, Lucy van Pelt e suo fratello Linus debuttano come bambini molto piccoli (Schroeder esordisce avvolto in pannolini e ancora incapace di parlare). Seguono poi Piperita Patty, una bambina decisa e un po' rude la quale sconvolge il mondo di Charlie Brown chiamandolo \"Ciccio\" (\"Chuck\"), facendogli la corte e rivolgendogli complimenti che lui non \u00e8 ben sicuro di meritare; Patty, capitano di un'altra squadra di baseball avversaria di Charlie Brown, porta con s\u00e9 una nuova serie di personaggi, tra cui il primo personaggio nero, Franklin, e l'amica studiosa Marcie Johnson, che la chiama \"capo\" (\"sir\") e \"Charles\" Charlie Brown mentre tutti gli altri personaggi lo chiamano sempre \"Charlie Brown\" eccetto Eudora, che lo chiama anch'essa \"Charles\" e Peggy Jean che, fuorviata involontariamente dallo stesso Charlie Brown, lo chiama \"Brownie Charles\".\nCi sono poi la sorella minore di Charlie Brown, Sally, infatuata di Linus; l'uccello Woodstock, amico di Snoopy, che parla una sua lingua resa solo con serie di barrette verticali e che qualche volta si pu\u00f2 vedere insieme ai suoi amici pennuti Conrad, Bill e Olivier; Pigpen, il bambino perennemente sporco avvolto da una nube di polvere, e Spike, uno dei fratelli di Snoopy, che vive nel deserto; altri fratelli di Snoopy sono Andy, Olaf, Pallino, e una femmina, Belle, che vive a Kansas City col figlio. Un altro personaggio importante ma sempre fuori campo \u00e8 la ragazzina dai capelli rossi di cui Charlie Brown \u00e8 innamorato, senza riuscire a trovare mai il coraggio di dichiararsi; altro personaggio spesso citato ma mai comparso \u00e8 il gatto dei vicini, odiato e temuto da Snoopy; Peggy Jean \u00e8 invece una ragazza che Charlie Brown conosce in un campeggio e alla quale Charlie Brown emozionato le dice di chiamarsi \"Browny Charles\" e cos\u00ec tutte le lettere che la ragazza gli avrebbe potuto mandare non gli arriveranno mai.\nNegli anni settanta assume maggiore centralit\u00e0 anche Snoopy, che cambia aspetto e carattere assumendo connotazioni antropomorfe, camminando su due zampe, usando le zampe davanti come mani oltre a essere indicato da Piperita Patty come \u00ab\"il bambino buffo con un gran naso\"\u00bb. In questo periodo molti episodi sono incentrate sulle vite immaginarie di Snoopy, che s'immagina nei panni di un asso del volo della prima guerra mondiale, che ingaggia immaginarie lotte aeree col Barone rosso, o un famoso giocatore di hockey, col divertimento e lo sbigottimento dei bambini che s'interrogano su cosa stia facendo e che talvolta partecipano all'azione. Nel corso della striscia, Snoopy ha impersonato oltre un centinaio di personaggi diversi, da \"Joe Falchetto\" (Joe Cool) a Topolino, dall'avvoltoio all'avvocato.\nI personaggi non invecchiano eccettuati quelli che erano esorditi come neonati e che vengono poi rappresentati con un'et\u00e0 simile a quella degli altri pi\u00f9 grandi: Linus, ad esempio, esordisce come neonato e, nell'arco dei primi dieci anni passa dall'infanzia a un'et\u00e0 simile a quella di Charlie Brown, durante i quali impara a parlare e a camminare per poi smettere di crescere quando ha circa un anno meno di Charlie Brown. Lo stesso Charlie Brown debutta sulla striscia come un bambino di quattro anni e nell'arco dei vent'anni di pubblicazione successivi passa ad avere otto anni, per poi stabilizzarsi a questa et\u00e0. Suoi coetanei sono Lucy, Shermy, Violet, Schroeder, tutti bambini di terza elementare; poi ci sono fratelli e sorelle minori come Linus, Sally, Frieda, Eudora e qualche altro personaggio minore, tutti di circa uno o due anni pi\u00f9 giovani rispetto ai precedenti e infine Replica (o \"Ripresa\" secondo un'altra traduzione, \"Rerun\" nel testo originale), fratello pi\u00f9 giovane di Linus e Lucy, che debutta come neonato e si ferma poi a un'et\u00e0 di pochi anni.\nPersonaggi principali.\nElenco dei personaggi principali in ordine di esordio nella striscia:\nPersonaggi minori.\nElenco parziale dei personaggi apparsi in singole situazioni o per un periodo di tempo limitato:\nAltri media.\nCinema.\nIl primo lungometraggio della serie apparir\u00e0 nel 1969 con il titolo \"Un bambino di nome Charlie Brown\", che verr\u00e0 seguito poi da \"Torna a casa Snoopy (Snoopy, cane contestatore) (1972)\", \"Corri pi\u00f9 che puoi, Charlie Brown (1978)\" e \"Buon viaggio, Charlie Brown (1980)\". Nell'ottobre 2012 la 20th Century Fox Animation e i Blue Sky Studios hanno acquisito i diritti per la realizzazione di un film basato sul franchise di Charles Schulz. L'uscita del film, intitolato \"Snoopy &amp; Friends - Il film dei Peanuts\", \u00e8 avvenuta il 5 novembre 2015, in concomitanza del 65\u00ba anniversario del debutto della striscia a fumetti dei Peanuts e del 50\u00ba anniversario dello speciale televisivo \"Un Natale da Charlie Brown\".\nTelevisione.\nSpot pubblicitari.\nLa prima apparizione come cartone animato in bianco e nero fu per la Ford, che utilizz\u00f2 i \"Peanuts\" per pubblicizzare nel 1959 la sua Ford Falcon.\nAncora oggi i personaggi dei \"Peanuts\" fanno la loro comparsa in animazioni per spot pubblicitari. In Italia, Linus e la sua coperta sono stati usati, fra l'altro, per reclamizzare un detersivo, un'assicurazione ed una catena di lavanderie a gettoni.\nTeatro.\nI personaggi della striscia sono stati protagonisti del musical \"You're a Good Man, Charlie Brown\" e \"Snoopy!!!\" nel 1967.\n\"You're a Good Man, Charlie Brown\" fu inizialmente un \"musical\" off-Broadway di grande successo che rimase in cartellone per quattro anni tra New York e il tour successivo, tra il 1967 ed il 1971, con Gary Burghoff nel ruolo di Charlie Brown. Un revival aggiornato ha debuttato a Broadway nel 1999. Da esso sono stati tratti anche due adattamenti televisivi, uno con attori (per la NBC) ed uno a cartone animato (per la CBS).\nVideogiochi.\nElenco probabilmente non esaustivo:"}
{"id": "73632", "revid": "1522738", "url": "https://it.wikipedia.org/wiki?curid=73632", "title": "Marcie Johnson", "text": ""}
{"id": "73633", "revid": "21880", "url": "https://it.wikipedia.org/wiki?curid=73633", "title": "Tritone alpino", "text": ""}
{"id": "73634", "revid": "891512", "url": "https://it.wikipedia.org/wiki?curid=73634", "title": "Piperita Patty", "text": "Piperita Patty (\"Peppermint Patty\" nell'originale) \u00e8 il soprannome di Patricia Reichardt, uno dei personaggi del fumetto \"Peanuts\" di Charles M. Schulz.\n\u00c8 capitano di una squadra di baseball che incontra quella di Charlie Brown, sconfiggendola regolarmente.\nLa sua immagine di \"maschiaccio\" \u00e8 piuttosto atipica per una ragazza nei fumetti dell'epoca. Piperita Patty \u00e8 decisa, atletica, molto forte fisicamente, dinamica, poco portata per lo studio e per la scuola (anche a causa della sua tendenza ad addormentarsi in classe), dove colleziona immancabilmente brutti voti nonostante l'aiuto di Marcie - la sua amica \"secchiona\" - e di Franklin. Si scontra inoltre con le autorit\u00e0 scolastiche per via del suo rifiuto di indossare un vestito consono al regolamento della scuola e di abbandonare i suoi sandali.\nNonostante questa scorza apparentemente dura, spesso si rivolge a Charlie Brown - che chiama \"Ciccio\" (\"Chuck\" nell'originale) - per cercare rassicurazioni sulla sua femminilit\u00e0. Inoltre, la stessa Piperita Patty ha una cotta per Charlie. Inutile dire che Charlie Brown, maldestro come sempre, non la rassicura affatto e la delude ulteriormente.\n\u00c8 inoltre rimasta convinta per molto tempo che Snoopy non fosse un cane, ma un \"buffo bambino col nasone\", l'unico giocatore di baseball decente - a detta sua - della squadra di Charlie Brown. E come un buffo bambino lo ha trattato, invitandolo a feste da ballo o sulla spiaggia tra la sorpresa e lo scherno degli altri bambini, che lei zittisce in modo rapido e talvolta manesco. \nSuo padre lavora spesso fuori citt\u00e0, lasciando la figlia sola a casa, dato che Patty non ha la madre.\nPiperita Patty, suo malgrado, viene chiamata \"capo\" (\"sir\" nell'originale) da Marcie ed entrambe hanno una cotta per Charlie Brown sebbene in sua presenza non lo ammettano mai. Un altro personaggio maschile che attrae Piperita Patty \u00e8 Pig Pen, nonostante la sporcizia di lui: anche Pig Pen sembra trovarsi a proprio agio con Piperita.\nSi ritiene che Schulz scelse il nome di questo personaggio traendolo da quello di una caramella, la \"York Peppermint Pattie\", prodotta da uno degli sponsor degli \"special\" a cartoni animati che la rete televisiva statunitense CBS dedic\u00f2 ai \"Peanuts\" negli anni settanta. L'autore stesso dichiar\u00f2 pi\u00f9 volte di essersi ispirato per il nome a delle caramelle alla menta piperita che si trovavano nel suo ufficio.\nPiperita Patty \u00e8 apparsa anche in un episodio de I Griffin, dove ha una relazione con Marcie."}
{"id": "73639", "revid": "5148", "url": "https://it.wikipedia.org/wiki?curid=73639", "title": "Le 95 tesi di Martin Lutero", "text": ""}
{"id": "73640", "revid": "5148", "url": "https://it.wikipedia.org/wiki?curid=73640", "title": "Le 95 tesi di Lutero", "text": ""}
{"id": "73644", "revid": "1305772", "url": "https://it.wikipedia.org/wiki?curid=73644", "title": "Lao (etnia)", "text": "I lao costituiscono un gruppo etnico del sud-est asiatico. La maggioranza dei lao vivono in Laos, circa 3.500.000, o in Thailandia, circa 19.000.000. I lao in Thailandia sono concentrati nella regione dell'Isan, da dove molti sono emigrati per lavorare in altre parti del paese, soprattutto a Bangkok. Parlano vari dialetti della lingua lao e di quella isan, che sono spesso considerate come una lingua unica. Molti abitanti dell'Isan si considerano thai a tutti gli effetti, come risultato della campagna governativa di \"Thaificazione\" del XX secolo, ma conservano stretti legami culturali con i lao.\nStoria.\nOrigini.\nSecondo la principale leggenda dei lao, nel VII secolo il mitico re dei popoli tai Khun Borom Rachathiriat (\u0e82\u0eb8\u0e99\u0e9a\u0ecd\u0ea3\u0ebb\u0ea1\u0ea3\u0eb2\u0e8a\u0eb2\u0e97\u0eb4\u0ea3\u0eb2\u0e94 in lingua lao) fond\u00f2 il suo regno nell'odierna Dien Bien Phu. Secondo tale leggenda Khun Borom era associato alla creazione del mondo, ebbe sette figli ai quali assegn\u00f2 altrettanti regni, e in particolare il principe Khun Lo, che nel 698 fond\u00f2 il Regno di Mueang Suea, l'attuale Luang Prabang. Lo Stato conserv\u00f2 l'indipendenza per un centinaio d'anni prima di cadere sotto l'influenza del Regno di Nanzhao, situato nell'odierno Yunnan. In seguito i khmer, stanziati nell'odierna Cambogia, conquistarono la maggior parte dei territori compresi tra il golfo di Thailandia ed il sud dello Yunnan.\nI lao vengono considerati uno dei popoli tai che migrarono dalla Cina del sud-ovest al sud-est asiatico. La prima citazione riguardante i tai, come coltivatori nella Cina del sud, viene da alcune annotazioni cinesi che risalgono al VI secolo d.C.\nI tai migrarono dalla regione dello Yunnan spinti dai vari conflitti del regno di Nanzhao e, nel XIII secolo, dalle invasioni mongole, e si stanziarono in varie ondate nel sudest Asia a partire dal I millennio d.C. In quel periodo l'etnia dominante della regione era quella mon-khmer.\nI tai si diffusero in un vasto territorio che comprende l'India nordorientale, nell'Assam, fino all'isola di Hainan, e dal Sichuan in Cina fino al sud della Thailandia.\nEspansione in sudest Asia.\nLe varie etnie in cui si suddivisero i tai in sudest Asia furono: gli shan in Birmania, i lao nell'alto Mekong ed i thai nell'odierna Thailandia.\nI lao si affermarono sottomettendo diverse etnie mon-khmer e si stabilirono nella fertile pianura del Mekong, divenendo cos\u00ec i lao loum (lao bassi o di pianura), costringendo nelle zone di bassa montagna i mon-khmer, che presero il nome di lao theung (lao intermedi). Altre etnie dell'odierno Laos sono comprese nel gruppo dei lao soung (lao alti o di montagna), a cui appartengono le trib\u00f9 di montagna, che vivono in uno stato pi\u00f9 primitivo delle precedenti.\nIl Regno di Lan Xang.\nIl primo vero regno dei lao fu quello di Lan Xang, che significa un milione di elefanti, fondato nel 1354 dal principe di etnia lao Fa Ngum di Luang Prabang. Questi spos\u00f2 una figlia del re khmer e conquist\u00f2 un territorio che andava dalla Cina meridionale fino all'odierna frontiera lao-cambogiana, e dall'altopiano di Korat alla catena Annamita.\nLe lotte tra le fazioni della nobilt\u00e0 portarono alla disgregazione dello Stato, che all'inizio del XVIII secolo si suddivise nei regni di Luang Prabang a nord, di Vientiane al centro e di Champasak a sud.\nLe colonizzazioni thai e francese.\nVerso la fine del XVIII secolo, il Siam, antico nome della Thailandia, conquist\u00f2 questi regni facendone degli Stati vassalli e si annett\u00e9 l'odierno Isan. Quando la rivolta di Vientiane (1826-1829) contro il Siam fall\u00ec, vi furono ingenti deportazioni di popolazione dal moderno Laos verso l'Isan, lasciando il Laos stesso scarsamente popolato.\nCon l'avvento delle potenze coloniali, il Siam dovette cedere il Laos all'Indocina francese alla fine del XX secolo, conservando per\u00f2 la maggior parte della sponda occidentale del Mekong, che divenne cos\u00ec l'Isan, una parola derivante dal sanscrito che significa nord-est. I francesi protessero il Laos dall'espansione territoriale e culturale siamese.\nL'indipendenza.\nA seguito della battaglia di Dien Bien Phu nel 1954, in cui i vietnamiti sconfissero i francesi che furono costretti a lasciare l'Indocina, ed alle lotte del locale movimento comunista Pathet Lao, il Laos raggiunse l'indipendenza.\nSia la Thailandia che il Laos hanno sviluppato delle campagne per trasformarsi in \"stati nazione\" incentrati sulla popolazione thai e lao rispettivamente. Nell'Isan questo ha comportato un processo di assimiliazione culturale conosciuto come \"thaificazione\", con cui il governo di Bangkok ha rafforzato la lealt\u00e0 della popolazione verso la Thailandia. Molti giovani si autodefiniscono isan, riconoscendo la propria appartenenza al popolo thai alla Thailandia. In Laos, viceversa, lo stesso processo \u00e8 incentrato sulla conservazione della lingua lao e della cultura nazionale.\nDistribuzione.\nIn Laos, vi sono circa 3,5 milioni di lao, che costituiscono circa il 50% della popolazione (il resto \u00e8 per lo pi\u00f9 costituito da appartenenti alle \"trib\u00f9 delle colline\") e sono la maggior parte dei \"lao loum\" (lao bassi o di pianura). I lao costituiscono circa un terzo della popolazione thailandese: la principale concentrazione \u00e8 nell'Isan (circa 15 milioni di persone) e a Bangkok (dove vivrebbero circa un milione di emigranti dell'Isan). Esistono altre popolazioni di etnia lao nella Thailandia Centrale, ma sono state per lo pi\u00f9 incorporate nella popolazione thai. Piccole comunit\u00e0 lao esistono in Cambogia, residenti principalmente nel territorio di frontiera di Stung Treng (Xieng Teng in Lao) ed in Vietnam. Altri lao sono sparsi per il mondo, la maggior parte dei quali sono emigrati dopo la presa del potere da parte del Pathet Lao e durante la guerra civile laotiana.\nLingua.\nI lao parlano la lingua lao, l'isan, che fanno parte delle lingue tai-kadai e si articolano in vari dialetti. Il dialetto di Vientiane \u00e8 stato adottato come lao standard in Laos; non esiste un dialetto standard dell'Isan e la maggior parte dei dialetti sono mutuamente comprensibili con il lao di Vientiane. Le principali differenze tra il lao e l'isan sono dovute sia all'introduzione di parole thai nell'isan che all'adozione di neologismi introdotti dalla fine del XIX secolo (p.e. \"motocicletta\" si dice \"lot motorsai\" in Isan e \"lot jak\" in Laos). La lingua isan viene scritta con l'alfabeto thai.\nData la similarit\u00e0 fra le due lingue, quasi tutti i lao parlano thai, inoltre la fascia di popolazione scolarizzata nata prima del 1960 parla il francese, retaggio dell'epoca coloniale. Negli ultimi decenni la lingua inglese \u00e8 la pi\u00f9 studiata fra le lingue straniere.\nCultura.\nIsan e Laos sono due regioni povere economicamente a causa del terreno relativamente poco fertile e del clima secco. Lo stile di vita \u00e8 quello dell'agricoltura di sussistenza con pochi centri urbani.\nLaos ed Isan condividono come religione il Buddhismo Theravada. Le cucine indigene del Laos e dell'Isan sono molto simili, gli ingredienti principali sono salsa di pesce, chilli e riso glutinoso. La cucina Lao ha assorbito qualche piatto della cucina francese ed alcuni da quella vietnamita. La povert\u00e0 delle aree rurali del Laos costringe ad un'alimentazione pi\u00f9 limitata rispetto a quella dell'Isan.\nLaos ed Isan condividono la musica popolare chiamata mor lam, basata sul suono del kh\u00e8n, considerato lo strumento nazionale laotiano. Dagli anni ottanta la \"mor lam\" dell'Isan ha esercitato una grande influenza su quella del Laos. Il tradizionale saluto laotiano \u00e8 il \"nop\", l'inchino a mani giunte mutuato dalla tradizione indiana e comune con il \"wai\" thailandese, il \"sampeah\" cambogiano ed il \"namast\u00e9\" indiano, cingalese e nepalese."}
{"id": "73656", "revid": "124670236", "url": "https://it.wikipedia.org/wiki?curid=73656", "title": "Atlante", "text": " "}
{"id": "73673", "revid": "2194416", "url": "https://it.wikipedia.org/wiki?curid=73673", "title": "Metonimia", "text": "La metonimia (dal greco \u03bc\u03b5\u03c4\u03c9\u03bd\u03c5\u03bc\u03af\u03b1, \"met\u014dnym\u00eda\", composto da , \"met\u00e0\", 'attraverso', 'oltre', e , \"\u00f2noma\", 'nome', col significato di 'scambio di nome' e dal latino metonim\u00eca) \u00e8 un tropo (cio\u00e8 una figura retorica di significato). \nDescrizione.\nConsiste nella sostituzione di un termine con un altro che ha con il primo una relazione di vicinanza, attuando una sorta di trasferimento di significato.\nLa metonimia \u00e8 simile alla sineddoche ma, mentre la seconda si basa su una relazione di carattere quantitativo tra due termini, nella prima il carattere della relazione tra i due termini \u00e8 di tipo qualitativo; tuttavia non \u00e8 facile saperle distinguere. E' inoltre concettualmente \u00e8 assai vicina alla metafora, anche se in quest'ultima i due termini appartengono a campi semantici diversi..\nTipologia.\nLa metonimia si basa su un rapporto tra i due termini di causa-effetto (\u201csentire il telefono\u201d al posto di \u201csentire lo squillo del telefono\u201d), del contenente per il contenuto (\u201cbersi una lattina di birra\u201d, dove in realt\u00e0 si beve il contenuto della lattina e non la lattina stessa), l\u2019autore per l\u2019opera (\u201cAmo Leopardi\u201d, \u201cLeggo Kafka\u201d), il materiale per l\u2019oggetto (come quando si usa \u201cferro\u201d per dire \u201cspada\u201d o \u201clegno\u201d per dire \u201cnave\u201d come nel canto di Ulisse di \"Inferno\", XVII, v. 101, o \u201cla pietra\u201d per \u201cla tomba\u201d come nel sonetto di Foscolo \"In morte del fratello Giovanni\", al v. 3), del luogo al posto di ci\u00f2 che vi si trova (\u201cil Quirinale\u201d per \u201cil Presidente della Repubblica Italiana\u201d), il concreto per l\u2019astratto (\u201conorare la maglia\u201d per \u201ctenere alto il nome della propria squadra\u201d), o l\u2019astratto per il concreto (\u201cl\u2019infanzia\u201d per \u201ci bambini\u201d).\nEsistono numerosi tipi di modalit\u00e0 di sostituzione afferenti alla metonimia, per esempio:\nIn tutti questi casi il termine usato indica comunque il concetto da esprimere malgrado la mancanza del termine proprio, in quanto tra le due parole c'\u00e8 una connessione diretta o indiretta."}
{"id": "73686", "revid": "125936079", "url": "https://it.wikipedia.org/wiki?curid=73686", "title": "Stadio Olimpico (Roma)", "text": "Lo stadio Olimpico \u00e8 un impianto sportivo polifunzionale italiano di Roma, che sorge presso il complesso del Foro Italico, alle pendici di Monte Mario, nel settore nord-occidentale della citt\u00e0.\nNonostante sia uno stadio olimpico, dunque esclusivamente dedicato allo sport, furono anche realizzati concerti musicali, in particolar modo il concerto di Claudio Baglioni del 6 giugno 1998, che detiene tutt\u2019ora il record spettatori all\u2019Olimpico con un totale di oltre 90.000 spettatori, grazie al fatto che il palco si trovava al centro dello stadio e il pubblico lo circondava riempiendo tutti i posti a sedere.\nIdeato nel 1927 e originariamente noto come stadio dei Cipressi, nacque su progetto di Enrico Del Debbio, per poi essere ripreso nel 1937 da Luigi Moretti e usato come quinta scenica dei giochi del periodo fascista; abbandonato durante la guerra e utilizzato come autoparco dalle truppe alleate, nel 1949 ne fu deciso dal CONI, suo proprietario, il completamento a cura di Annibale Vitellozzi, che lo ultim\u00f2 nel 1953; all'epoca noto come stadio dei Centomila per via della capienza che si aggirava intorno ai 100.000 posti, fu ribattezzato \"stadio Olimpico\" dopo l'assegnazione a Roma dei Giochi olimpici del 1960.\nOspita fin dall'inaugurazione, avvenuta il 17 maggio 1953, gare di calcio, atletica leggera e altri sport, oltre a eventi extrasportivi come concerti e rappresentazioni sceniche. Dal 1953, salvo brevissime interruzioni dovute a lavori di ristrutturazione, ospita gli incontri interni delle due maggiori squadre calcistiche professionistiche della Capitale, la Roma e la Lazio; ospita regolarmente anche riunioni e competizioni ufficiali di atletica leggera, come il Golden Gala dal 1980, i campionati europei di atletica leggera del 1974 e quelli mondiali del 1987.\nFin dalla sua apertura, inoltre, ha ospitato, sebbene saltuariamente, anche incontri internazionali di rugby a 15, per poi divenire definitivamente impianto interno della Nazionale per le gare del torneo Sei Nazioni, dopo l'abbandono da parte della FIR dello stadio Flaminio.\n\u00c8 uno dei quattro stadi italiani (assieme all'Olimpico Grande Torino e all'Allianz Stadium, entrambi di Torino, e al Giuseppe Meazza di Milano) a rientrare nella categoria 4 UEFA, cio\u00e8 quella con maggior livello tecnico.\nNel 2019 la gestione dello stadio \u00e8 passata a Sport e salute S.p.A., societ\u00e0 interamente partecipata dal MEF.\nStoria.\n1932: il Foro Mussolini e lo stadio dei Cipressi.\nNella sua prima forma lo stadio, all'epoca chiamato \"stadio dei Cipressi\", fu progettato e costruito nell'ambito del pi\u00f9 ampio progetto della citt\u00e0 dello sport denominata inizialmente \"Foro Mussolini\" e poi divenuta, dopo la seconda guerra mondiale, il Foro Italico.\nPrima ancora del varo del piano regolatore generale del 1931, a quello allora vigente curato nel 1909 da Edmondo Sanjust di Teulada fu prevista nel 1925-26 una variante generale che prevedeva, nell'area compresa tra Villa Madama e il Tevere, un'area adibita a complesso multisportivo. Le direttive impartite da Benito Mussolini al Governatorato di Roma nel dicembre 1925 prevedevano che lo sviluppo urbanistico e architettonico della Capitale dovesse prevedere larghi spazi intorno ai monumenti, nuovi e preesistenti sia ricorrendo a sventramenti, cio\u00e8 alla demolizione di edifici del centro storico con conseguente trasferimento degli abitanti nelle neoistituite borgate ufficiali, sia con la costruzione di nuovi edifici con funzione monumentale caratterizzati da grandi volumi e da notevoli distacchi.\nI lavori incominciarono nel 1927 su progetto dell'architetto Enrico Del Debbio; lo stadio fu inaugurato parzialmente, sino al primo anello, nel 1932. Non era prevista la realizzazione di opere murarie, ma solo la sistemazione del gigantesco invaso e delle tribune costituite da terrazze erbose a somiglianza dell'area di piazza di Siena.\nNel 1932, Del Debbio progett\u00f2 tre diversi stadi, chiamati \"dei Centomila\", i quali tuttavia non trovarono attuazione. Di tali progetti rimangono le tavole che illustrano come lo stadio da un lato fosse addossato alla collina di Monte Mario, ove erano ricavate le gradinate, e dall'altro scendesse verso la parte pianeggiante del Foro.\nI lavori ripresero nel 1937 per opera degli ingegneri Frisa e Pintonello ma si interruppero nel 1940 a causa dello scoppio della seconda guerra mondiale. L'impianto nel frattempo ospit\u00f2 manifestazioni ginnico-sportive e parate militari.\n1953-1960: dallo stadio dei Centomila allo stadio Olimpico.\nIl cantiere per il completamento dello stadio riapr\u00ec nel dicembre del 1950. Il progetto fu affidato all'ingegnere Carlo Roccatelli, membro del Consiglio Superiore dei Lavori Pubblici, con la consulenza dell'architetto Cesare Valle anch'egli membro dell'alto consesso ministeriale. In un primo momento, si pens\u00f2 a una struttura pi\u00f9 complessa di quella effettivamente realizzata, ma la scarsit\u00e0 di fondi e le caratteristiche ambientali della zona indussero a una versione meno ambiziosa.\nAlla morte di Roccatelli nel 1951, la direzione dei lavori fu affidata all'architetto Annibale Vitellozzi. In vista dei XVII Giochi olimpici del 1960, lo stadio raggiunse cos\u00ec la capienza di circa centomila persone gi\u00e0 pensata da Del Debbio. I seggiolini, inizialmente costruiti in legno, furono sostituiti in seguito da altri in pietra di colore verde chiaro; non era presente una copertura delle gradinate, con l'eccezione di una piccola struttura aggiunta in seguito che, oltre a coprire una piccola parte della Tribuna Monte Mario, ospitava le sale stampa e i radiocronisti. La struttura fu inaugurata il 17 maggio 1953, con l'arrivo della tappa Napoli-Roma del 36\u00ba Giro d'Italia e con la partita di calcio -, che termin\u00f2 3-0 per i magiari: il primo gol segnato nello stadio fu di N\u00e1ndor Hidegkuti.\nDurante i Giochi della XVII Olimpiade del 1960 lo stadio, ufficialmente ribattezzato \u00abOlimpico\u00bb ospit\u00f2 le cerimonie di apertura e chiusura e le competizioni di atletica leggera: con l'occasione furono eliminati i posti in piedi, con il risultato di portare la capienza effettiva a spettatori. In seguito lo stadio ospit\u00f2 varie edizioni dei campionati italiani di atletica leggera, i Campionati del mondo di atletica leggera 1987 e tuttora ospita annualmente il Golden Gala.\nCaratteristica principale dell'Olimpico all'epoca era la sua sorprendentemente bassa elevazione da terra, a dispetto della sua rilevante capienza, cos\u00ec come erano stati previsti gli stadi da Enrico Del Debbio nel suo progetto del Piano regolatore del Foro Italico. Questo risultato fu ottenuto grazie alla parziale sottoelevazione del terreno di gioco, sfruttando la forma naturale a conca del terreno attorno a esso. Grazie a questi accorgimenti l'impianto si integrava perfettamente con l'ambiente circostante, offrendo un impatto visivo gradevole e contenuto. Unica critica mossa negli anni allo stadio fu l'eccessiva lontananza delle curve dal campo di gioco, dovuta alla presenza della pista di atletica e alla necessit\u00e0 di ricalcare il perimetro della struttura preesistente, aspetto che penalizzava notevolmente la visione delle partite di calcio.\n1990: rifacimento e copertura.\nIn vista del , dei quali l'Olimpico era lo stadio principale, furono previsti radicali interventi di ristrutturazione. A causa dei lavori, durante il campionato 1989-90 le squadre capitoline della Lazio e della Roma giocarono le loro gare interne allo stadio Flaminio. I lavori furono affidati a un'imponente squadra di progettisti, fra cui lo stesso progettista originario Annibale Vitellozzi, l'architetto Maurizio Clerici, l'ing. Paolo Teresi e l'ing. Antonio Michetti (strutture). Dal 1987 al 1990 il piano di intervento sub\u00ec numerose modifiche, con conseguente lievitazione dei costi. In definitiva, l'impianto fu quasi interamente demolito e ricostruito in cemento armato, con l'eccezione della Tribuna Tevere, sopraelevata con l'aggiunta di ulteriori gradinate; le curve furono avvicinate al campo di nove metri. Tutti i settori dello stadio furono integralmente coperti con una tensostruttura bianca in fibra di vetro spalmata con PTFE prodotta da Montefluos, progettata dallo studio Zucker dopo che un ricorso al TAR del Lazio aveva fatto bocciare la copertura prevista in origine. Furono installati seggiolini senza schienale in plastica azzurra. Due maxischermi, costruiti nel 1987 per i mondiali di atletica, furono montati all'interno delle curve.Al termine dei lavori la nuova versione dell'Olimpico super\u00f2 gli posti, divenendo cos\u00ec il 29\u00ba stadio al mondo per numero di posti (14\u00ba tra quelli usati per il calcio) e il 2\u00ba in Italia, di poco inferiore allo stadio Meazza di Milano. I lavori di ristrutturazione, pur con il risultato di un impianto indubbiamente imponente e affascinante, non tennero conto dell'impatto sull'ambiente circostante: l'innalzamento delle gradinate e la copertura stravolsero completamente i principi secondo i quali lo stadio era stato precedentemente pensato e costruito.\nL'Olimpico rinnovato ospit\u00f2 le prime cinque partite dell' nel Mondiale e la finale tra e , che consacr\u00f2 i tedeschi campioni del Mondo. Con la stessa conformazione, il 22 maggio 1996 lo stadio Olimpico ospit\u00f2 la finale di Champions League tra Juventus e Ajax.\nIl 23 gennaio 1994 lo stadio fu obiettivo di un tentato attentato mafioso per mezzo di un'autobomba, che aveva lo scopo di far saltare i furgoni dei Carabinieri in servizio sul posto durante Roma-Udinese. L'attentato fall\u00ec per il malfunzionamento del congegno elettronico di azionamento.\n2007-2008: restyling interno.\nNel 2007 fu avviato un vasto piano di ristrutturazione interna dello stadio, per renderlo conforme alle norme UEFA in vista della finale di Champions League che si disput\u00f2 il 27 maggio 2009. I lavori, conclusi nel 2008, contemplarono la messa a norma delle strutture, con miglioramenti per la sicurezza, l'adeguamento di spogliatoi e sala stampa, la sostituzione completa dei sedili, l'installazione di nuovi maxischermi digitali ad alta definizione, l'arretramento delle panchine, la parziale rimozione delle barriere in plexiglas tra spalti e terreno di gioco, e una riduzione dei posti fino alla capienza attuale di 70.634 posti. I lavori comportarono anche l'aumento dei punti di ristoro e l'adeguamento dei servizi igienici. Questi interventi permisero allo stadio Olimpico di rientrare in \"categoria 4\" nella classificazione degli stadi UEFA.\nSettori e capienza.\nLa capienza dello stadio \u00e8 cos\u00ec distribuita:\nEventi ospitati.\nGiochi olimpici.\nDurante i Giochi della XVII Olimpiade, noti anche come \"Roma 1960\" e svolti nella capitale Italiana dal 25 agosto all'11 settembre 1960, lo stadio Olimpico ha ospitato i seguenti eventi:\nCalcio.\nCampionato italiano.\nIn quasi settant'anni di storia, lo stadio Olimpico di Roma ha ospitato incontri dei primi due livelli professionistici del campionato italiano di calcio. Dal finale della stagione 1952-1953 a oggi, l'Olimpico \u00e8 la sede degli incontri casalinghi dell'Associazione Sportiva Roma e della Societ\u00e0 Sportiva Lazio. Fanno eccezione i rari casi di squalifica del campo e di indisponibilit\u00e0 dell'impianto, per lavori di ristrutturazione, nella stagione 1989-90, quando le due societ\u00e0 romane giocarono le proprie gare interne allo stadio Flaminio.\nCoppa Italia.\nOltre a essere la sede delle gare casalinghe dell'Associazione Sportiva Roma e della Societ\u00e0 Sportiva Lazio nel torneo, lo stadio Olimpico \u00e8 anche la sede della finale della Coppa Italia. La scelta dell'impianto per lo svolgimento dell'atto conclusivo dell'evento venne effettuata nel 2007, e vi si svolge dall'edizione del 2007-2008, con la sola eccezione dell'edizione del 2020-2021 giocata al Mapei Stadium - Citt\u00e0 del Tricolore per l'indisponibilit\u00e0 dell'Olimpico in previsione delle gare giocate a Roma del campionato europeo di calcio del 2021. In precedenza, l'Olimpico \u00e8 stata sede unica della finale di Coppa Italia nel 1958, 1962, dal 1964 al 1967, dal 1972 al 1976, nel 1978 e nel 1980. Nei periodi in cui la finale veniva svolta in gara doppia negli stadi casalinghi delle formazioni qualificatesi, si disputarono all'Olimpico le finali nelle quali erano presenti la Roma o la Lazio.\nSupercoppa italiana.\nLo stadio Olimpico ha ospitato quattro finali della Supercoppa italiana: le edizioni del 2000, 2001, 2013 e 2017; nelle prime due edizioni la scelta ricadde sull'Olimpico poich\u00e9, come da tradizione, era l'impianto casalingo della formazione campione d'Italia (la Lazio nel 2000 e la Roma nel 2001) mentre nelle ultime due in quanto era lo stadio della squadra vincitrice della Coppa Italia (in entrambi i casi la Lazio)."}
{"id": "73688", "revid": "15756", "url": "https://it.wikipedia.org/wiki?curid=73688", "title": "Taurini", "text": "I Taurini furono un popolo che occup\u00f2, tra il VII e il III secolo a.C. circa, la valle del Po, al centro dell'attuale Piemonte.\nNon sono da confondere con il popolo dei Taurisci (o Norici), che abitavano nel Norico, in Baviera (anche se una parte di essi potrebbe discendere dagli stessi Taurini collocati nella zona piemontese), n\u00e9 con i Sanniti Taurasini (in Irpinia); in tutti questi casi comunque, il loro nome potrebbe derivare dalla stessa radice indeuropea \"taur\", legata o all'antica voce greca \"\u03bf\u03c1\u03bf\u03c2\" (\"oros\" = montagna), oppure al sanscrito \"sthur\" (\"massiccio\", \"robusto\", ma anche \"selvatico\"). Un'altra ipotesi \u00e8 che venga dal Celtico \"taruos\" ('toro') oppure da un'origine non Celtica ma dai Liguri.\nL'opinione pi\u00f9 comune \u00e8 che i Taurini fossero di etnia ligure, anche se il secolare contatto con popolazioni celtiche ne potrebbe aver modificato la cultura, al punto da renderli non chiaramente differenziabili da queste ultime. In tal senso, gi\u00e0 gli autori antichi avevano difficolt\u00e0 a classificarli (per Plinio e Strabone erano \"liguri antichi\", per Livio \"semi-galli\", per Appiano \"celtici\") anche oggi spesso vengono definiti prudentemente e genericamente come celto-liguri.\nSecondo Polibio, la loro sede principale era \"Taurasia\", ma non \u00e8 ancora stato possibile indicare archeologicamente la sua esatta posizione, anche se la si colloca vicina alla confluenza tra il Po e la Dora Riparia, e cio\u00e8 nel territorio di Vanchiglietta dell'odierna citt\u00e0 di Torino.\nStoria.\nLe scarsissime fonti documentali e archeologiche non permettono di fare piena luce su questo popolo, raramente citato dagli autori antichi. Sia Tito Livio che Strabone riferirono che il territorio taurino comprendeva anche alcuni passi delle vicine Alpi Cozie, controllando quindi le vie di comunicazione con la Gallia. Emanuele Tesauro nella sua \"Historia della citt\u00e0 di Torino\", si riallacci\u00f2 all'antico mito greco di Fetonte chiamato anche Eridano (antico nome attribuito al fiume Po), affermando che quest'ultimo, dedito ai culti egizi, dopo aver lasciato il Mediterraneo per disaccordi con le caste sacerdotali, avrebbe raggiunto il nord-Italia passando per le coste del Mar Tirreno, approdando nell'attuale Liguria. Da qui, avrebbe raggiunto una grande pianura percorsa da un lungo fiume, che sembrava il Nilo. Qui avrebbe fondato un culto dedicato al dio Api, a forma di toro, intorno al XV secolo a.C. I Taurini, anch'essi dediti ai culti teriomorfisti, si sarebbero adattati alla nuova divinit\u00e0.\nI Taurini sono chiamati \"Taur\u0129no\u00ed\" (\u03a4\u03b1\u03c5\u03c1\u1fd6\u03bd\u03bf\u03af) da Polibio, \"Taurini\" da Livio, \"Taurino\u00ed\" (\u03a4\u03b1\u03c5\u03c1\u03b9\u03bd\u03bf\u03af) da Strabone, \"Taurinorum\" da Plinio il Vecchio, e \"Taur\u00edn\u014dn\" (\u03a4\u03b1\u03c5\u03c1\u03af\u03bd\u03c9\u03bd; var. \u03a4\u03b1\u03c5\u03c1\u03b9\u03ba\u1ff6\u03bd, \u03a4\u03b1\u03c5\u03c1\u03b9\u03bd\u1ff6\u03bd) Claudio Tolomeo.\nCon lo sviluppo della cultura di Golasecca, e le successive invasioni galliche dal bacino del Po e del Ticino (V secolo a.C.), le popolazioni liguri presenti in Piemonte si ritirarono progressivamente ad occidente della Dora Baltea e a meridione dello stesso fiume Po. Quanto questa invasione gallica avesse una forma conflittuale o pacifica non \u00e8 noto. A favore della seconda ipotesi si rileva che non esistevano confini netti tra l'area celtica e quella ligure. Pare che i primi Taurini occupassero la piana prospiciente le valli di Susa e di Lanzo, a partire dal VII secolo a.C. circa, mentre a nord confinavano con le gi\u00e0 esistenti trib\u00f9 dei Salassi (nel Canavese), e a sud con gli Epanteri (nella piana fra Carmagnola e Bra) e i Caburriati (stanziati nel piano compreso fra il fiume Pellice ed il Po). Secondo Plinio, i Taurini furono dediti all'agricultura, alla silvicultura e l'allevamento; l'autore cit\u00f2 la coltivazione dell\"'asia\" (una variet\u00e0 di segale) e la raccolta degli \"araviceli\" (una variet\u00e0 di pinoli).\nNel 218 a.C. i Taurini furono attaccati da Annibale, gi\u00e0 alleato con i Galli Insubri. I Taurini si affiancarono ai soldati di Roma per resistere al condottiero cartaginese, tuttavia \"Taurinia\" o \"Taurasia\" (a seconda delle fonti), fu distrutta dopo un assedio di tre giorni. Sebbene non siano state trovate evidenze archeologiche, si ritiene che questa citt\u00e0 si trovasse alla congiunzione tra il fiume Po e la Dora Riparia, pertanto nell'area dell'attuale Vanchiglietta di Torino. Anche qui, le fonti sono incerte: secondo Polibio, \"Taurinia\" o \"Taurasia\" fu soltanto il principale dei tanti presidi taurini, mentre Livio sostiene che fosse l'unica loro citt\u00e0.\nCon la successiva sconfitta di Annibale e delle truppe galliche sue alleate, l'area del centro-Piemonte, considerata una zona di confine, inizi\u00f2 a venire lentamente integrata nei domini di Roma: in Val di Susa e in Val Chisone si form\u00f2 il regno dei Cozii (dal nome di un loro sovrano) che, sebbene alleato di Roma, conserv\u00f2 formalmente la propria indipendenza fino alla fine del I secolo, mentre i triumviri dedussero la colonia \"Iulia Taurinorum\", che Ottaviano, intorno al 28 a.C., ribattezz\u00f2 \"Julia Augusta Taurinorum\"."}
{"id": "73689", "revid": "45927", "url": "https://it.wikipedia.org/wiki?curid=73689", "title": "Olimpico", "text": ""}
{"id": "73692", "revid": "2128848", "url": "https://it.wikipedia.org/wiki?curid=73692", "title": "RAID", "text": "In informatica il RAID, acronimo di \"Redundant Array of Independent Disks\" ovvero \"insieme ridondante di dischi indipendenti,\" (originariamente \"Redundant Array of Inexpensive Disks\", \"insieme ridondante di dischi economici\"), \u00e8 una tecnica di installazione raggruppata di diversi dischi rigidi in un computer (o collegati ad esso) che fa s\u00ec che gli stessi nel sistema appaiano e siano utilizzabili come se fossero un unico volume di memorizzazione. \nScopi del RAID sono: aumentare le performance, rendere il sistema resiliente alla perdita di uno o pi\u00f9 dischi e poterli rimpiazzare senza interrompere il servizio. Il RAID sfrutta, con modalit\u00e0 differenti a seconda del tipo di realizzazione, i principi di ridondanza dei dati e di parallelismo nel loro accesso per garantire, rispetto ad un disco singolo, incrementi di prestazioni, aumenti nella capacit\u00e0 di memorizzazione disponibile, miglioramenti nella tolleranza ai guasti e quindi migliore affidabilit\u00e0. Le modalit\u00e0 pi\u00f9 diffuse sono RAID 0, 1, 5 e 10. La 3 e la 4 sono state praticamente soppiantate dalla 5. Alcuni sistemi usano modalit\u00e0 nidificate come la 10 o altre modalit\u00e0 proprietarie.\nIl RAID pu\u00f2 essere implementato anche nei PC normali: sono disponibili, infatti, schede RAID a basso costo quando questo non sia gi\u00e0 presente sulle schede madri pi\u00f9 sofisticate: Tuttavia \u00e8 una tecnica storicamente impiegata nei server o nelle workstation dove sono richiesti grandi volumi o elevate prestazioni di immagazzinamento di dati: ad esempio per ospitare una base di dati o una postazione di montaggio di audio o video digitali. Il RAID si trova comunemente anche nei NAS e, sempre, nei sistemi di storage per architetture blade.\nStoria.\nIl termine RAID \u00e8 stato introdotto nel 1988 da David A. Patterson, Garth A. Gibson e Randy H. Katz nell'articolo \"A Case for Redundant Arrays of Inexpensive Disks (RAID)\" pubblicato negli atti della SIGMOD Conference (pagg. 109\u2013116). Gli autori presentano in maniera sistematica alcune delle tecnologie introdotte nel decennio precedente, aggregandole sotto l'acronimo di Redundant Array of Inexpensive Disks, in italiano \"insieme ridondante di dischi economici\", e identificandole con i numeri da 1 a 5 che oggi sono noti come \"livelli\" RAID. Il primo brevetto fu depositato nel 1977 da Norman Ken Ouchi di IBM presentando quello che ora \u00e8 noto come livello 4. Il significato della lettera \"I\" nel titolo \u00e8 dovuto al fatto che negli anni '80, a differenza di oggi, il fattore chiave di tale tecnologia era l'abilit\u00e0 di combinare parecchi dischi a basso costo ed obsoleti per rendere il sistema complessivamente migliore di un disco di ultima generazione per capacit\u00e0, affidabilit\u00e0 e velocit\u00e0.\nImplementazioni RAID.\nSezionamento dei dati.\nI dati vengono suddivisi in sezioni (\"stripes\", in inglese) di uguale lunghezza, detta l'unit\u00e0 del sezionamento, e scritti su dischi differenti, solitamente secondo un algoritmo di distribuzione di tipo \"round robin\".\nQuando si richiede una lettura di dimensione superiore all'unit\u00e0 di sezionamento, diverse implementazioni di diversi sistemi RAID distribuiscono l'operazione su pi\u00f9 dischi in parallelo, aumentando le prestazioni. Ad esempio, se abbiamo sezioni da 1 bit e un array di D dischi, le sequenze di dati lunghe almeno D bit sfruttano tutti i dischi.\nEconomico o indipendente.\nSebbene la \"I\" di RAID oggi generalmente significhi \"independent\" (indipendente) invece di \"inexpensive\" (economico), uno dei vantaggi originali del RAID era l'uso di apparecchiature poco costose e rimane vero in molte situazioni, soprattutto dove vengono usati dischi IDE/ATA o SATA.\nPi\u00f9 comunemente, invece, vengono usati dischi SCSI \"indipendenti\" (e pi\u00f9 costosi), anche se il costo di tali dischi \u00e8 molto minore del sistema che il RAID in genere sostituisce.\nHardware o software.\nIl RAID pu\u00f2 essere implementato sia con hardware dedicato sia con software specifico su hardware di uso comune.\nCon una implementazione software, il sistema operativo gestisce l'insieme di dischi attraverso un normale controller (ATA, SCSI, Fibre Channel o altro). Questa opzione pu\u00f2 essere pi\u00f9 lenta di un RAID hardware, ma non richiede l'acquisto di componenti extra (anche questi, in ogni caso, soggetti a difetti).\nUna implementazione hardware del RAID richiede (almeno) un controllore RAID ad hoc. Nei computer desktop, questo pu\u00f2 essere una scheda di espansione PCI o pu\u00f2 essere usato il controller presente nella scheda madre. Nei RAID pi\u00f9 grandi, il controller e i dischi sono sistemati in un alloggiamento esterno. Questi dischi possono essere ATA, SATA, SCSI, o Fibre Channel mentre il controllore collega il computer ospite con uno o pi\u00f9 collegamenti ad alta velocit\u00e0 SCSI, Fibre Channel o connessioni iSCSI, sia direttamente sia come NAS. Questo controllore gestisce i dischi e compie i controlli di parit\u00e0 (di cui molti livelli RAID hanno necessit\u00e0).\nQuesta opzione tende a dare le migliori prestazioni e a rendere la gestione nel sistema operativo molto pi\u00f9 semplice. Le implementazioni hardware in genere supportano lo scambio a caldo (\"hot swapping\"), permettendo di sostituire un disco mentre il sistema rimane in esecuzione.\nSia i sistemi hardware che software supportano l'uso degli \"Hot-spare\", dischi preinstallati che vengono usati immediatamente (e quasi automaticamente) quando un altro disco si rompe.\nLivelli RAID standard.\nTabella riassuntiva dei pi\u00f9 comuni livelli RAID\nRAID 0: sezionamento senza ridondanza.\nIl sistema RAID 0 divide i dati equamente tra due o pi\u00f9 dischi, tipicamente tramite sezionamento (o \"striping\"), ma senza mantenere alcuna informazione di parit\u00e0 o ridondanza che aumenti l'affidabilit\u00e0 (la dicitura RAID, ancorch\u00e9 diffusa, \u00e8 pertanto impropria). RAID 0 \u00e8 usato generalmente per aumentare le prestazioni di un sistema, o per la comodit\u00e0 di usare un grande numero di piccoli dischi fisici come se fossero un piccolo numero di grandi dischi virtuali.\nL'affidabilit\u00e0 del sistema, misurata come tempo medio tra due guasti (MTBF), \u00e8 inversamente proporzionale al numero degli elementi, perch\u00e9 uguale al rapporto tra l'affidabilit\u00e0 media dei dischi e il numero di dischi presenti. Un sistema di due dischi, per esempio, \u00e8 affidabile la met\u00e0 di un disco solo. Visto che il file system utilizza tutti i dischi, infatti, il guasto di un disco rende inaccessibile una porzione cos\u00ec grande del file system da impedirne spesso ogni funzionamento, sebbene i dati possano essere recuperati, seppur incompleti e danneggiati. RAID 0 \u00e8 molto utile per creare server che necessitino di grandi spazi di stoccaggio, per i quali ridondanza \u00e8 irrilevante o gestita altrimenti (cfr. RAID 1+0 e RAID 0+1), ma dove avere un grande numero di volumi sarebbe dispendioso, come un server NFS costretto ad esporre decine di punti di montaggio, o impossibile, come un sistema Microsoft Windows che ha il limite massimo di 128 volumi logici.\nConcatenazione.\nSebbene una concatenazione di dischi non sia uno dei livelli RAID, \u00e8 un metodo popolare per combinare un insieme di dischi fisici in un grande disco virtuale. Come il nome indica, \u00e8 semplicemente un concatenamento di dischi al fine di far sembrare l'insieme come un singolo disco.\nIn questo senso, la concatenazione \u00e8 un modo per invertire il partizionamento. Mentre il partizionamento prende un singolo disco fisico e crea uno o pi\u00f9 dischi logici, la concatenazione usa due o pi\u00f9 dischi fisici per creare un singolo disco logico. Anche la concatenazione, come il RAID 0, nel caso di rottura di un disco rende inutilizzabile l'intero array di dischi. In questo caso per\u00f2 il recupero dei dati sar\u00e0 un po' pi\u00f9 probabile rispetto al RAID 0 in quanto i dati sono scritti linearmente come se fosse un solo Hard Disk con un numero di blocchi danneggiati pari alla dimensione dell'Hard Disk danneggiato.\nPer questo motivo pu\u00f2 essere definito un Insieme di dischi Economici (senza ridondanza), e pu\u00f2 essere visto come un parente lontano del RAID. La concatenazione \u00e8 utile a volte per trasformare un insieme di dischi di \"diverse\" dimensioni in un disco logico di dimensioni \"utili\". Quindi, la concatenazione pu\u00f2 usare dischi da 3 GB, 15 GB, 5,5 GB e 12 GB per creare un singolo disco logico da 35,5 GB, di certo pi\u00f9 utile dei singoli dischi presi separatamente.\nIn Linux 2.6 \u00e8 definito come RAID.\nConcatenazione indipendente (o JBOD).\nJBOD \u00e8 un acronimo inglese che significa \"Just a Bunch of Disks\" ovvero \"solo un mucchio di dischi\". Il termine JBOD viene spesso utilizzato in modo impreciso come sinonimo di \"concatenazione\", quando in realt\u00e0 dovrebbe significare \"i dischi messi l\u00ec cos\u00ec come sono\". Visto che l'uso non \u00e8 certo si pu\u00f2 intendere (e va verificato di volta in volta) come: o gruppo di dischi accessibili singolarmente, o gruppo di dischi visibili in modo concatenato.\nLa definizione corretta di JBOD \u00e8 comunque \"gruppo di dischi accessibili singolarmente\". Il termine pi\u00f9 corretto per definire la concatenazione \u00e8 SPAN.\nRAID 1: replicazione.\nIl sistema RAID 1, detta anche \"mirror\", mantiene una copia esatta di tutti i dati su almeno due dischi. \u00c8 utile quando la ridondanza sia ritenuta un'esigenza pi\u00f9 importante rispetto allo sfruttamento ottimale della capacit\u00e0 di stoccaggio dei dischi. L'insieme, infatti, limita il suo volume a quello del disco di taglia inferiore. D'altro canto, visto che un sistema con \"n\" dischi \u00e8 in grado di resistere alla rottura di \"n - 1\" componenti, l'affidabilit\u00e0 aumenta linearmente al numero di dischi presenti.\nA livello prestazionale, il sistema RAID 1 aumenta tipicamente i risultati per le operazioni di lettura, perch\u00e9 molte implementazioni sono in grado di effettuare diverse operazioni in parallelo: mentre la lettura di un blocco \u00e8 ancora in corso su un disco, cio\u00e8, possono effettuarne un'altra su un disco diverso. In ogni caso, la velocit\u00e0 di lettura raggiunge quella del disco pi\u00f9 veloce in presenza di dispositivi di memorizzazione con prestazioni diverse: una singola operazione di lettura \u00e8 richiesta inizialmente e contemporaneamente su tutti i dischi, ma si conclude nel momento della prima risposta ricevuta. Viceversa, la velocit\u00e0 di scrittura scende a quella del disco pi\u00f9 lento,\nperch\u00e9 questo tipo di azione richiede il compimento della replica della stessa operazione su ogni disco dell'insieme.\nUna pratica comune consiste nel creare una copia aggiuntiva di un disco (detto anche \"Business Continuance Volume\" o BCV) che pu\u00f2 essere diviso dal sistema RAID originario ed essere usato in maniera indipendente. In alcune implementazioni, questo genere di copie possono essere divise e aggiunte in maniera incrementale, invece di richiedere una ricostruzione completa del RAID.\nRAID 2: sezionamento a livello di bit.\nUn sistema RAID 2 divide i dati al livello di bit (invece che di blocco) e usa un codice di Hamming per la correzione d'errore che permette di correggere errori su singoli bit e di rilevare errori doppi. Questi dischi sono sincronizzati dal controllore, in modo tale che la testina di ciascun disco sia nella stessa posizione in ogni disco. Questo sistema si rivela molto efficiente in ambienti in cui si verificano numerosi errori di lettura o scrittura, ma al giorno d'oggi, data l'inclusione della correzione tramite codice di Hamming (ECC) direttamente nel controller del disco, il RAID 2 non viene utilizzato ed \u00e8 considerato obsoleto.\nRAID 3: sezionamento a livello di byte con disco di parit\u00e0.\nUn sistema RAID 3 usa una divisione al livello di byte con un disco dedicato alla parit\u00e0. Il RAID-3 \u00e8 estremamente raro nella pratica. Uno degli effetti collaterali del RAID-3 \u00e8 che non pu\u00f2 eseguire richieste multiple simultaneamente. Questo perch\u00e9 ogni singolo blocco di dati ha la propria definizione diffusa tra tutti i dischi del RAID e risieder\u00e0 nella stessa posizione, cos\u00ec ogni operazione di I/O richiede di usare tutti i dischi.\nNell'esempio accanto, una richiesta per il blocco A richieder\u00e0 di cercare attraverso tutti i dischi. Una richiesta simultanea per il blocco B rimarr\u00e0 invece in attesa.\nRidondanza.\nIn caso di guasto, si accede al disco di parit\u00e0 e i dati vengono ricostruiti. Una volta che il disco guasto viene rimpiazzato, i dati mancanti possono essere ripristinati e l'operazione pu\u00f2 riprendere. La ricostruzione dei dati \u00e8 piuttosto semplice. Si consideri un array di 5 dischi nel quale i dati sono contenuti nei dischi X0, X1, X2 e X3 mentre X4 rappresenta il disco di parit\u00e0. La parit\u00e0 per l'i-esimo bit viene calcolata come segue:\nSi supponga che il guasto interessi X1. Se eseguiamo l'OR esclusivo di X4(i) \u2295 X1(i) con entrambi i membri della precedente equazione otteniamo:\nCos\u00ec, i contenuti della striscia di dati su X1 possono essere ripristinati dai contenuti delle strisce corrispondenti sugli altri dischi dell'array. Questo principio persiste nei livelli RAID superiori.\nRAID 4: sezionamento a livello di blocco con disco di parit\u00e0.\nIl sistema RAID 4 usa una divisione dei dati a livello di blocchi e mantiene su uno dei dischi i valori di parit\u00e0, in maniera molto simile al RAID 3, dove la suddivisione \u00e8 a livello di byte. Questo permette ad ogni disco appartenente al sistema di operare in maniera indipendente quando \u00e8 richiesto un singolo blocco.\nSe il controllore del disco lo permette, un sistema RAID 4 pu\u00f2 servire diverse richieste di lettura contemporaneamente. In lettura la capacit\u00e0 di trasferimento \u00e8 paragonabile al RAID 0, ma la scrittura \u00e8 penalizzata, perch\u00e9 la scrittura di ogni blocco comporta anche la lettura del valore di parit\u00e0 corrispondente e il suo aggiornamento.\nNell'esempio accanto, una richiesta al blocco A1 potrebbe essere evasa dal disco 1. Una richiesta simultanea al blocco B1 dovrebbe aspettare, ma una richiesta al blocco B2 potrebbe essere servita allo stesso momento.\nRAID 5: sezionamento a livello di blocco con parit\u00e0 distribuita.\nUn sistema RAID 5 usa una suddivisione dei dati a livello di blocco, distribuendo i dati di parit\u00e0 uniformemente tra tutti i dischi che lo compongono. \u00c8 una delle implementazioni pi\u00f9 popolari, sia in software, sia in hardware, dove praticamente ogni dispositivo integrato di \"storage\" dispone del RAID-5 tra le sue opzioni.\nNell'esempio sottostante, una richiesta al blocco A1 potrebbe essere evasa dal disco 1. Una simultanea richiesta per il blocco B1 dovrebbe aspettare, ma una richiesta simultanea per il blocco B2 potrebbe essere evasa in contemporanea.\nOgni volta che un blocco di dati (chiamato delle volte \"chunk\") deve essere scritto nel sistema di dischi, un blocco di parit\u00e0 viene generato all'interno della \"stripe\" (cos\u00ec \u00e8 chiamata una serie di blocchi consecutivi. Un blocco \u00e8 spesso composto da molti settori di disco, delle volte anche 256). Se un altro blocco, o qualche porzione dello stesso blocco, \u00e8 scritta nella stessa \"stripe\", il blocco di parit\u00e0 viene ricalcolato e riscritto. Il disco usato per memorizzare le parit\u00e0 viene modificato tra una \"stripe\" e la successiva; in questo modo si riescono a distribuire i blocchi di parit\u00e0.\nBisogna notare che il blocco di parit\u00e0 non viene letto quando si leggono i dati da disco, visto che sarebbero un sovraccarico non necessario e diminuirebbe le prestazioni. Il blocco di parit\u00e0 \u00e8 letto, invece, quando la lettura di un settore d\u00e0 un errore CRC. In questo caso, il settore nella stessa posizione relativa nei blocchi di dati rimanenti della \"stripe\", insieme al blocco di parit\u00e0, vengono usati per ricostruire il blocco mancante. In questo modo l'errore di CRC viene nascosto al computer chiamante. Nella stessa maniera, se un disco dovesse danneggiarsi all'interno del sistema, i blocchi di parit\u00e0 dei dischi rimanenti sono combinati matematicamente \"al volo\" con i blocchi dati rimasti per ricostruire i dati del disco guasto.\nQuesta procedura viene chiamata di solito \"Interim Data Recovery Mode\". Il computer principale non \u00e8 messo al corrente che un disco si \u00e8 danneggiato. Le letture e scritture verso il sistema di dischi avvengono tranquillamente come prima, sebbene con qualche calo di prestazioni.\nIn un sistema RAID 5 che ha un solo blocco di parit\u00e0 per \"stripe\", la rottura di un secondo disco comporta la perdita di tutti i dati presenti nel sistema.\nIl numero massimo di dischi \u00e8 teoricamente illimitato, ma una pratica comune \u00e8 di mantenere il numero massimo di dischi a 14 o meno per le implementazioni che hanno solo un blocco di parit\u00e0 per \"stripe\". Le ragioni per questo limite sono che la probabilit\u00e0 che due dischi del sistema si rompano in successione cresce con il crescere del numero di dischi. Quando il numero di dischi in un sistema RAID-5 cresce, il \"MTBF\" del sistema nel suo complesso pu\u00f2 persino diventare minore di quello di un singolo disco. Questo succede quando la probabilit\u00e0 che si rompa un secondo disco degli formula_1 rimanenti, tra il tempo di accorgersi, sostituire e ricreare il primo disco guasto, diventi maggiore della probabilit\u00e0 che un singolo disco si guasti.\nBisogna ricordare che l'aggregazione di pi\u00f9 dischi in spazi ridotti causa un aumentare della temperatura ed espone questi ultimi a maggiori vibrazioni, influendo quindi sulla tolleranza agli errori, aumentando il rischio di failures e rischiando di ridurne il ciclo di vita. Inoltre, i dischi di uno stesso gruppo comprati nello stesso periodo potrebbero raggiungere la fine della loro vita insieme, abbassando in maniera significativa il \"MTBF\" del sistema. \u00c8 buona norma, normalmente seguita dai produttori di server, inserire in RAID dischi identici ma provenienti da partite differenti, ovvero con numeri di serie e/o date e luogo di produzione distinti e lontani. \u00c8 semplicemente falsa e - come abbiamo visto - anche controproducente l'affermazione, che spesso si trova in alcune aste online o su alcuni mercatini, che vorrebbe una coppia di dischi con numeri di serie contigui come perfettamente adatta all'utilizzo in RAID.\nNelle implementazioni con pi\u00f9 di 14 dischi, o in situazioni dove \u00e8 necessaria grande ridondanza dei dati, viene usata spesso una implementazione RAID 5 con \"doppia parit\u00e0\" (detta anche RAID 6), che riesce a gestire il guasto contemporaneo di due dischi.\nRAID 6: sezionamento a livello di blocco con doppia parit\u00e0 distribuita.\nUn sistema RAID 6 usa una divisione a livello di blocchi con i dati di parit\u00e0 distribuiti \"due volte\" tra tutti i dischi. Non era presente tra i livelli RAID originari.\nNel RAID-6, il blocco di parit\u00e0 viene generato e distribuito tra due \"stripe\" di parit\u00e0, su due dischi separati, usando differenti \"stripe\" di parit\u00e0 nelle due \"direzioni\".\nIl RAID-6 \u00e8 pi\u00f9 ridondante del RAID-5, ma \u00e8 molto inefficiente quando viene usato in un numero limitato di dischi. Vedi la doppia parit\u00e0, spiegata di seguito, per una implementazione ancora pi\u00f9 ridondante.\nLivelli RAID annidati.\nMolti controllori di disco possono annidare alcuni livelli di RAID. Cio\u00e8, un sistema RAID pu\u00f2 usarne un altro come elemento di base.\nRAID 0+1 (\"o RAID 01\").\nUn sistema RAID 0+1 \u00e8 un RAID che viene usato sia per replicare che per condividere dati tra diversi dischi. La differenza tra il RAID 0+1 e il RAID 1+0 \u00e8 la diversa disposizione di ogni sistema RAID. Si consideri l'esempio sottostante del RAID 0+1: sei dischi da 120 GB sono usati per creare un sistema RAID 0+1.\nLo spazio totale \u00e8 di 360GB, divisi tra due sistemi. Il vantaggio principale \u00e8 che quando un disco si rompe tra quelli del RAID-0, i dati mancanti possono essere trasferiti dall'altro RAID-0. Comunque, aggiungere un disco richiede di aggiungere due dischi per bilanciare lo spazio tra i due sistemi.\nIl sistema non \u00e8 cos\u00ec robusto come il RAID 1+0 e non pu\u00f2 sopportare la rottura simultanea di due dischi, se non appartengono alla stessa famiglia di RAID 0. Cio\u00e8, se un disco si rompe, ogni altro disco dell'altra \"stripe\" (riferita al RAID 1) \u00e8 un elemento critico per il sistema. Inoltre, se un disco viene sostituito, per ricostruire il sistema devono partecipare tutti i dischi dell'insieme RAID 0 ancora funzionante.\nRAID 1+0 (\"o RAID 10\").\nUn sistema RAID 1+0, chiamato anche \"RAID 10\", \u00e8 simile al RAID 0+1 ma i livelli RAID sono usati in senso invertito. Nell'esempio sottostante si possono vedere 3 insiemi di dischi da 120 GB in RAID 1 che sono uniti per raggiungere lo spazio complessivo di 360 GB.\nOgni disco di ogni sistema RAID 1 pu\u00f2 danneggiarsi senza far perdere dati al sistema. Comunque, se il disco danneggiato non viene sostituito, il disco rimasto nel RAID 1 rimane il punto critico del sistema. Se il disco rimasto si dovesse rompere, tutte le informazioni contenute nell'intero sistema andrebbero perse.\nUn disco da 120 GB potrebbe essere aggiunto in ogni momento nel sistema RAID 1 per aumentare la ridondanza. Diversamente dal RAID 0+1, i sotto-sistemi RAID 1 non devono essere aggiornati contemporaneamente.\nLivelli RAID proprietari.\nSebbene tutte le implementazioni RAID siano diverse dalle specifiche idealizzate, alcune ditte hanno sviluppato sistemi completamente proprietari che sono molto diversi da tutti gli altri.\nDoppia parit\u00e0.\nUna delle modifiche pi\u00f9 comuni ai livelli RAID esistenti \u00e8 la \"doppia parit\u00e0\", detta anche \"parit\u00e0 diagonale\". Come nel RAID 6, sono creati due tipi di parit\u00e0 diverse, ma diversamente il secondo tipo non \u00e8 soltanto una copia aggiuntiva del primo. Al contrario molte implementazioni a doppia parit\u00e0 calcolano la parit\u00e0 aggiuntiva su un gruppo diverso di blocchi. Mentre i sistemi RAID 5 e RAID 6 calcolano tradizionalmente la parit\u00e0 su un gruppo di blocchi standard (A1, A2, A3, AP), la doppia parit\u00e0 usa anche gruppi diversi; per esempio, nel disegno sottostante, il RAID 5 e RAID 6 calcolano la parit\u00e0 rispetto tutti i blocchi inizianti per \"A\". Il sistema a doppia parit\u00e0 usa invece anche i blocchi numerati con \"1\" per ricavare una parit\u00e0 diversa.\nRAID 7.\nIl sistema RAID 7 \u00e8 un marchio registrato della Storage Computer Corporation. Aggiunge un sistema di caching al RAID-3 o RAID-4 per aumentare le prestazioni."}
{"id": "73698", "revid": "486946", "url": "https://it.wikipedia.org/wiki?curid=73698", "title": "Powerbook", "text": ""}
{"id": "73700", "revid": "767487", "url": "https://it.wikipedia.org/wiki?curid=73700", "title": "Ombre e nebbia", "text": "Ombre e nebbia (\"Shadows and Fog\") \u00e8 un film del 1991 diretto da Woody Allen.\nTrama.\nIn una nebbiosa ed imprecisata citt\u00e0 mitteleuropea, uno strangolatore folle \u00e8 in circolazione e nel cuore della notte un gruppo di cittadini isterici butta gi\u00f9 dal letto il povero e insignificante impiegato Kleinman perch\u00e9 si unisca a loro per dargli la caccia. Lui non ha alcuna idea di ci\u00f2 che deve fare, n\u00e9 sembrano saperlo gli altri, ma spera soltanto di non trovarsi mai faccia a faccia con l'assassino. Ben presto i sospetti ricadono proprio su di lui, e cos\u00ec la sua notte diventa una grottesca e surreale successione di eventi dove si trova a doversi difendere dall'ister\u00eca della gente della citt\u00e0.\nIntanto in citt\u00e0 arriva il circo, dove si sviluppano parallelamente altre storie: Paul, un clown, ha una storia d'amore con la trapezista Marie, e cos\u00ec la moglie Irmy, una mangiatrice di spade, decide di fare i bagagli e si dirige in citt\u00e0, dove si ritrova suo malgrado protagonista di un'intricata serie di episodi che alla fine la conduce ad una casa di tolleranza dove incontra un gruppo di prostitute e viene scambiata per una di loro da un romantico studente universitario, che la paga l'esorbitante cifra di 700 dollari per il servizio; ma poi viene arrestata perch\u00e9 non ha la licenza e l\u00ec incontra Kleinman, che, rincorso dalla folla inferocita, trova rifugio nel circo, dove fa il suo incontro con il killer. Alla fine Irmy incontra suo marito, che nel frattempo era andato a cercarla, trova una bambina abbandonata vicino al cadavere della madre per la strada (l'ennesima vittima dello strangolatore) e la prende con s\u00e9. Kleinman invece, decide di partire con il circo dove far\u00e0 da assistente al prestigiatore Armstead, suo idolo (Kleinman anche un prestigiatore dilettante).\nProduzione.\nGirato in studio a New York fra il gennaio ed il marzo del 1991, il film usc\u00ec in anteprima in Francia il 12 febbraio 1992, ed in patria il 20 marzo 1992.\nCitazioni.\n\"Ombre e nebbia\" \u00e8 un film con moltissimi riferimenti e citazioni."}
{"id": "73704", "revid": "2232278", "url": "https://it.wikipedia.org/wiki?curid=73704", "title": "Bruno Bozzetto", "text": "Autore di alcuni lungometraggi animati e numerosi cortometraggi, molti dei quali vedono come protagonista il suo Signor Rossi, simbolo del cittadino italiano medio alle prese con il malcostume della propria societ\u00e0. \u00c8 stato candidato ai Premi Oscar nel 1990 e come tale, membro dell'Academy.\nBiografia.\nNato a Milano il 3 marzo 1938, figlio di Umberto Bozzetto, imprenditore costruttore di apparecchiature fotografiche. Complice la predisposizione artistica ereditata dal nonno materno, \u00e8 infatti nipote del pittore martinenghese Girolamo Poloni, sin da piccolo disegnava molto e crescendo continu\u00f2 a farlo. Lo stesso Bozzetto in un'intervista, riguardo alla sua passione per il disegno disse: \"Mio nonno era pittore. Aveva uno stile molto diverso dal mio: dipingeva angeli, madonne, figure vicine alla pittura seicentesca. Deve per\u00f2 aver instillato in me le nozioni del disegno, della prospettiva, della via di fuga\".\nCon l'aiuto del padre (dopo avere realizzato appena quindicenne con i compagni di scuola il primo cortometraggio \"Donald Duck\", versione grottesca e orwelliana del personaggio Disney) e con una autoprodotta tecnica di ripresa casalinga, da giovane universitario gira due primi film sul mondo degli insetti: \"Piccolo mondo amico\" (1955) e \" A filo d\u2019erba\" (1957). Il suo primo \"vero\" film \u00e8 per\u00f2 \"Tapum! La storia delle armi\", nel 1958. Il film viene proiettato al Festival di Cannes, attirando l'attenzione dell'animatore canadese Norman McLaren e del produttore inglese John Halas, con il quale il giovane disegnatore collaborer\u00e0.\nNel 1960 fonda la Bruno Bozzetto Film (1960-2000), a cui partecipano nel tempo autori e artisti come Guido Manuli, Giuseppe Lagan\u00e0, Giovanni Mulazzani, Walter Cavazzuti, Giancarlo Cereda, e Maurizio Nichetti. Con la fondazione di questa personale casa di produzione coincide anche la creazione del personaggio che porter\u00e0 Bozzetto al successo: il Signor Rossi, un personaggio che incarna un comune cittadino italiano di mezz'et\u00e0, protagonista di una lunga serie di cortometraggi e sette lungometraggi. Il primo cortometraggio \u00e8 del 1960, con il titolo \"Un Oscar per il signor Rossi\". Il primo lungometraggio \u00e8 invece \"Il Signor Rossi cerca la felicit\u00e0\".\nNel 1965 realizza il lungometraggio \"West and Soda\", seguito nel 1968 da \"Vip - Mio fratello superuomo\" e nel 1976 da \"Allegro non troppo\", risposta al film \"Fantasia\" di Walt Disney. Gli intermezzi tra un'esecuzione e l'altra sono girati dal vero, con Maurizio Nichetti come protagonista. Negli stessi anni vengono realizzati alcuni filmati pubblicitari per Carosello. Negli anni settanta Bozzetto crea alcune strisce a colori incentrate sulle nuove avventure del Signor Rossi (\"Il Signor Rossi e le donne\"), ma anche di \"Vip mio fratello superuomo\" e \"West &amp; Soda\" , pubblicate su Il Corriere dei Piccoli. Pubblica i libri a fumetti \"Mille piccoli cretini\", \"Gli abominevoli sciatori\" e \"Ventun Din fotoamatore\".\nSi dedica successivamente alla realizzazione di cortometraggi dal vero. Prodotti in questi anni sono: \"Oppio per oppio\", \"La cabina\" e la serie \"Sandwich\". Segue verso la fine degli anni Ottanta il primo lungometraggio dal vero \"Sotto il ristorante cinese\" (1987) con Nancy Brilli, Amanda Sandrelli e Bernard Blier. Tra i vari cortometraggi realizzati: \"Mister Tao\" vincitore dell'Orso d'oro al Festival di Berlino nel 1990, e \"Cavallette\" nel 1991, per il quale ottiene una candidatura al Premio Oscar 1991 nella categoria \"Miglior cortometraggio d'animazione\". Bozzetto ha operato anche nel campo della divulgazione scientifica, realizzando con Piero Angela circa 100 filmati inseriti nella rubrica televisiva \"Quark\" (1981-1988). Nell'anno 1995 lo Studio partecipa al progetto \"What a Cartoon!\" di Hanna-Barbera, producendo per la trasmissione statunitense il cortometraggio \"Help!\".\nDalla fine degli anni Novanta Bozzetto \u00e8 impegnato nella realizzazione di animazioni al computer tramite l'uso di Adobe Flash. Con questa tecnica ha prodotto una quindicina di cortometraggi tra i quali: \"Yes&amp;No\", \"Storia del mondo per chi ha fretta\", \"To bit or not to bit\", \"Adam\", \"Life\", \"Neuro\", \"Olympics\" e \"Otto in 17\". Il pi\u00f9 noto \u00e8 forse \"Europa&amp;Italia\", che descrive in modo semplice e sarcastico alcuni stereotipi della societ\u00e0 italiana. Nel 2000 la Bruno Bozzetto Film chiude i battenti e nel 2008 nasce la Studio Bozzetto &amp;Co. Bruno Bozzetto \u00e8 ideatore della serie TV \"La famiglia Spaghetti\" prodotta dalla Rai (2003) e realizzata presso The Animation Band con la regia di Giuseppe Lagan\u00e0.\nDal 2000 in poi collabora con la Provincia di Bergamo per la produzione di cortometraggi educativi, come \"Armi su strada\" (2008), cortometraggio che tratta il tema degli incidenti stradali. Realizza inoltre la serie \"Bruno the great\", prodotta da Disney Channel. Nel 2007 l'Universit\u00e0 di Bergamo conferisce a Bruno Bozzetto la Laurea honoris causa in \"Teoria, Tecniche e Gestione delle Arti e dello Spettacolo\". Un anno dopo l'autore riceve il Premio De Sica alla carriera.\nIl 9 novembre 2013, a Quinto Vercellese riceve il Premio Internazionale \"Poesia Civile Citt\u00e0 di Vercelli - L'Occhio insonne\", con il poeta lussemburghese Lambert Schlechter. Bozzetto \u00e8 il primo cineasta a ricevere tale riconoscimento solitamente dedicato a poeti e scrittori di carta stampata, grazie a \"la poeticit\u00e0 e ai temi di alto impegno civile, pacifista ed ecologico, di cui le sue opere su pellicola a disegno animato sono intrise e che hanno reso grande l'Italia a livello internazionale\".\nDal 21 novembre 2013 fino al 7 aprile 2014, il Walt Disney Family Museum di San Francisco gli tributa un riconoscimento per i suoi lavori nel campo dell'animazione dedicandogli una mostra retrospettiva dal titolo \"Animation, Maestro!\". Nel 2014, pi\u00f9 precisamente il 27 novembre, ritira il Premio Maria Adriana Prolo alla carriera 2014, dell'Associazione Museo Nazionale del Cinema (AMNC), all'interno del 32\u00b0 Torino Film Festival.\nNel 2016 Marco Bonfanti realizza un documentario sulla vita di Bruno Bozzetto, dal titolo Bozzetto non troppo, che viene presentato alla 73\u00aa Mostra internazionale d'arte cinematografica di Venezia. Nella successiva edizione Home video del film editata nel 2018, \u00e8 presente anche un inedito cortometraggio di Bonfanti dal titolo \"Bruno e i Giornali\", in cui Bozzetto racconta tutta la sua carriera attraverso la lettura di alcuni quotidiani d'epoca.\nIl 18 novembre 2017 La1, rete ammiraglia della televisione nazionale svizzera (RSI), manda in onda una versione \"fiction\" del Signor Rossi, interpretato dal comico Pietro Ghislandi. Dal 30 novembre 2019 al 26 gennaio 2020, Bruno Bozzetto \u00e8 l'ospite d'onore della XV edizione della \"Mostra internazionale di illustratori contemporanei\" (Super), che ha luogo a Santa Maria della Piet\u00e0 (Cremona). La sezione speciale a lui dedicata \u2013 dal titolo \"La linea intorno all'idea\" \u2013 \u00e8 una retrospettiva di circa 250 opere."}
{"id": "73706", "revid": "30274", "url": "https://it.wikipedia.org/wiki?curid=73706", "title": "Il Cenacolo", "text": ""}
{"id": "73709", "revid": "767487", "url": "https://it.wikipedia.org/wiki?curid=73709", "title": "Incubus (gruppo musicale)", "text": "Gli Incubus sono un gruppo musicale alternative metal statunitense, formatosi nel 1991 a Calabasas (California).\nAll'inizio della loro carriera si sono distinti come esponenti del filone nu metal, nella fattispecie una declinazione pi\u00f9 classica e meno aggressiva ispirata da Primus e Faith No More.\nStoria del gruppo.\nPrimi anni e album di debutto (1991-1997).\nAlla fine degli anni ottanta il futuro cantante Brandon Boyd e il futuro batterista Jos\u00e9 Pasillas si conobbero alle scuole elementari come compagni di classe. Successivamente frequentarono anche la stessa scuola media, dove conobbero il chitarrista Mike Einziger. Nel liceo di Calabasas cominciarono a \"parlare\" di musica e con l'avvento di Dirk Lance (alias Alex Katunich), bassista studente come loro, cominciarono a mettere in pratica quello che fino ad allora era stato solo teoria.\nNel 1991 decisero di formare un gruppo: inizialmente i ragazzi, senza patente, riuscirono a suonare poco in giro, ma al compimento del sedicesimo anno di et\u00e0 di Boyd con conseguente arrivo della patente si ritrovarono a suonare dal vivo nei club californiani girando la valle di San Fernando. Il primo demo (la leggenda vuole che sia stato prodotto grazie a 100 dollari trovati per terra da Einziger), si intitola \"Closet Cultivation\", pubblicato in musicassetta nel 1994 e costituito da tre brani; il 7 gennaio dell'anno successivo venne pubblicato il secondo demo, dal titolo omonimo e costituito da cinque canzoni (quattro inedite). Cominciarono ad arrivare i primi consensi e cos\u00ec nel novembre 1995 la Chillum Records pubblic\u00f2 il loro primo album in studio, \"Fungus Amongus\", prodotto da Jim Wirt. Il disco si pu\u00f2 considerare come uno dei primi lavori con influenze nu metal, insieme ai Korn, senza l'influenza dei quali gli Incubus non si sarebbero mai formati.\nSulla scia del disco, uscito comunque in una prima tiratura di sole 1.000 copie, gli Incubus continuarono con le performance dal vivo in giro per la California, ed \u00e8 proprio durante uno di questi concerti, al \"Cody\" di Los Angeles per la precisione, che vennero avvicinati da Gavin Koppel (alias DJ Lyfe), il quale pens\u00f2 di unire la loro musica con le proprie tracce hip hop. \"Ma non era semplicemente quella l'idea: molti gruppi avevano gi\u00e0 un DJ che semplicemente scratchava qua e l\u00e0. Noi volevamo poter aggiungere uno strumento alla nostra musica, n\u00e9 pi\u00f9 n\u00e9 meno di una chitarra, basso o tastiera!\".\nLa Immortal Records, responsabile del successo dei Korn, dopo i soldi riscossi con la band prodotta precedentemente, tent\u00f2 la fortuna e decise di pubblicare, sempre sotto la produzione di Jim Wirt, l'EP \"Enjoy Incubus\" il 7 gennaio 1997, a due anni esatti di distanza da \"Fungus Amongus\". Il gruppo cominci\u00f2 dei piccoli tour insieme a gruppi quali Far, i Phunk Junkeez, The Urge, Shootyz Groove e altri, per la promozione del disco. Ma la notoriet\u00e0 non tard\u00f2 ad arrivare grazie al Life is Peachy Tour al quale parteciparono assieme agli Urge di spalla ai Korn e che li portarono in tutto il mondo, ed anche alla colonna sonora di Spawn, alla quale collaborarono scrivendo \"Familiar\" insieme a DJ Greyboy.\n\"S.C.I.E.N.C.E.\" (1997-1998).\nGli Incubus per\u00f2 \"esplodono\" all'uscita del secondo album \"S.C.I.E.N.C.E.\"; il disco, uscito nel novembre 1997 fu registrato in sei settimane alla 4th Street Recording sotto la supervisione di Jim Wirt, ormai fedele produttore, il quale a detta del gruppo \u00abmiglior\u00f2 tutto quello che avevamo fatto senza tentare di cambiarlo o di stravolgerlo!\u00bb L'album \u00e8 caratterizzato da suoni di chitarra molto duri e corposi tipici del nu metal ma con frequenti inserti funky che richiamano i lavori precedenti della band. Non manca la parte elettronica curata soprattutto da Einziger. Boyd si destreggia tra parti vocali melodiche e parti gridate tipiche di stili metal pi\u00f9 estremi. Tutto l'album \u00e8 caratterizzato, inoltre, da linee ritmiche molto decise e tirate. Lo stile complessivo dell'album \u00e8 a forti tinte statunitensi.\nGli Incubus intrapresero cos\u00ec un tour con i 311 e con i Sugar Ray, tour che aument\u00f2 i consensi del pubblico nei loro confronti, ma che fece allontanare DJ Lyfe dal gruppo poich\u00e9, a detta del resto del gruppo, \u00abavrebbe rischiato di compromettere la nostra produttivit\u00e0\u00bb. Il suo posto venne preso da DK Kilmore.\nGrazie a \"S.C.I.E.N.C.E.\", il gruppo partecip\u00f2 ad importanti festival mondiali, quali l'Ozzfest e il Reading and Leeds Festivals, esibendosi insieme ad artisti quali System of a Down, Snot, Hed P.E.; successivamente il gruppo part\u00ec assieme a Korn, Limp Bizkit, Orgy, Rammstein e Ice Cube per il Family Values Tour.\n\"Make Yourself\" (1999-2000).\nDopo due anni passati in tour, gli Incubus si ritrovarono nuovamente in studio per registrare il nuovo album, pubblicato verso la fine di ottobre 1999 con il titolo \"Make Yourself\", reso famoso dai singoli \"Pardon Me\" e \"Stellar\". Il disco fu registrato ogni giorno per nove settimane nell'estate agli NRG Recording Studios con la co-produzione di Scott Litt (in precedenza produttore dei R.E.M., Nirvana e dei Days of the New) e mixato da Rick Will e dallo stesso Litt.\nIl disco si discosta leggermente dallo stile nu metal che aveva caratterizzato i dischi precedenti e inizia ad avvicinarsi a sonorit\u00e0 pi\u00f9 tipicamente rock. Le parti vocali sono molto pi\u00f9 melodiche. I suoni adottati per le chitarre sono sempre molto decisi e presenti ma si intuisce un'apertura, da parte di Einziger, verso nuove timbriche. I singoli \"Drive\" e \"Pardon Me\" evidenziano tutto ci\u00f2. La band \u00e8 ancora ancorata al nu metal americano grazie alle parti ritmiche di basso e batteria e agli inserti di DJ Kilmore.\nIl gruppo successivamente intraprese un tour con Primus e Buckethead il 6 novembre a Cleveland (Ohio) per poi partecipare allo Sno-Core Tour; nella primavera del 2000 intrapresero il tour europeo, partendo da Manchester, mentre nell'agosto dello stesso anno esce, in edizione limitata di sole 100.000 copie, la registrazione di una performance acustica tenuta in uno studio televisivo, durante la quale eseguono anche \"No Scrubs\" delle TLC e che nella prima settimana registra vendite intorno alle 40.000 copie. I cinque californiani ricominciarono pi\u00f9 tardi a girare l'America assieme a Deftones e Taproot.\n\"Morning View\" (2001-2002).\nGli Incubus decisero di prendersi una pausa durante la prima parte del 2001, prima di andare in una villa sulla spiaggia di Malibu, in California, per registrare il loro quarto album. Il 23 ottobre 2001, anticipato dal singolo \"Wish You Were Here\", venne pubblicato il pi\u00f9 riflessivo \"Morning View\", album le cui sonorit\u00e0 cambiano ancora e si avverte sempre di pi\u00f9 il passaggio ad uno stile pi\u00f9 riflessivo e meno schizofrenico. I suoni chitarristici sono decisamente meno duri. Boyd si adagia su melodie pi\u00f9 avvolgenti e pensati e inizia a mettere in risalto tutto il suo talento canoro. La band con questo album esce definitivamente dallo stile nu metal e si avvicina sempre pi\u00f9 ad uno stile rock pi\u00f9 classico.\nLa band poi ripart\u00ec per il tour promozionale, il Civic Tour, che interess\u00f2 diverse parti del Globo e nell'estate del 2002 il gruppo rimase occupato nel tour americano alla fine del quale si prende un periodo di riposo. Il 3 aprile 2003 Boyd annunci\u00f2 la dipartita del bassista Dirk Lance, il quale venne rimpiazzato da Ben Kenney (proveniente dai The Roots), che fece il proprio debutto con il gruppo al Lollapalooza 2003. Il 2 ottobre 2003, tramite la \"World Wide Live Fan Conference\", il gruppo annunci\u00f2 l'arrivo del quinto lavoro in studio, che sarebbe uscito sotto la Epic Records.\n\"A Crow Left of the Murder...\" (2003-2004).\nLe registrazioni si svolsero alla Southern Tracks Recording Studios di Atlanta e furono eseguite completamente dal vivo, senza l'uso del multitraccia. Nel dicembre 2003 usc\u00ec il primo singolo, \"Megalomaniac\", una controversa invettiva contro il governo di George W. Bush. Nel 2004 venne pubblicato il quinto album, \"A Crow Left of the Murder...\", e cominci\u00f2 a circolare su MTV anche il videoclip di \"Talk Shows on Mute\", ispirato al romanzo \"La fattoria degli animali\" di George Orwell. Nell'estate del 2004 cominci\u00f2 il tour mondiale, culminato con la pubblicazione del DVD \"Alive at Red Rocks\", registrato a Red Rocks, nel Colorado.\n\"A Crow Left of the Murder...\" segn\u00f2 un cambiamento decisivo nel sound del gruppo: ormai le sonorit\u00e0 nu metal sono un lontano ricordo e anche la parte ritmica \u00e8 ormai allineata allo stile degli Incubus grazie anche al contributo in fase di composizione del nuovo arrivato Ben Kenney. Boyd sfoggia acuti e melodie all'altezza del suo talento incominciando a crearsi uno stile totalmente personale. I suoni delle chitarre sono decisamente pi\u00f9 alternative rock e, in fase di composizione, Einziger impreziosisce le sue parti con fraseggi di ottima tecnica. Cambiamento importante \u00e8 anche la quasi totale abolizione dello scratch da parte di DJ Kilmore, il quale si dedica sempre di pi\u00f9 all'uso del sintetizzatore.\n\"Light Grenades\" e \"Monuments and Melodies\" (2005-2009).\nNella primavera del 2005 cominciano le registrazioni del sesto album, intitolato \"Light Grenades\" e pubblicato il 28 novembre 2006 dopo vari rinvii. Il disco debutt\u00f2 alla prima posizione della classifica Billboard, spinto dal primo singolo estratto \"Anna-Molly\". Successivamente, il gruppo lanci\u00f2 un concorso per realizzare il video del secondo singolo estratto \"Dig\", mentre nell'estate del 2007 venne estratto il singolo \"Love Hurts\".\n\"Light Grenades\" \u00e8 un album dalle sonorit\u00e0 molto aggressive e decise ma le linee melodiche restano sempre rock. C'\u00e8 un uso pi\u00f9 deciso di tastiere ed effetti. Le parti vocali a tratti sono leggermente pi\u00f9 ostiche rispetto al precedente album ma in linea di massima mantengono fondamentalmente le stesse caratteristiche.\nIl 16 giugno 2009 venne pubblicato il Greatest Hits \"Monuments and Melodies\", composto da due dischi che contiene anche rarit\u00e0 e i due inediti \"Black Heart Inertia\" e \"Midnight Swim\".\n\"If Not Now, When?\" e \"8\" (2011-presente).\nIl manager degli Incubus Steve Rennie rivel\u00f2 attraverso un messaggio l'ultimazione di un nuovo album del gruppo. Il 12 luglio 2011, a distanza di cinque anni da \"Light Grenades\", usc\u00ec pertanto \"If Not Now, When?\", caratterizzato da nuove sonorit\u00e0 e dalla tendenza di alleggerire molto i suoni. Le parti vocali sono le protagoniste di questo album e Boyd sfoggia tutto il suo potenziale. I brani sono molto riflessivi e avvolgenti. Le parti strumentali formano una base omogenea senza mai uscire fuori dalle righe e preparano il campo alle melodie cantate. Einziger e DJ Kilmore utilizzano molti suoni di tastiere e pianoforti a rendere ancora pi\u00f9 denso il tappeto musicale. Einziger inoltre utilizza pochissimi suoni distorti per le sue chitarre.\nIl 14 agosto 2012 \u00e8 stato pubblicato dalla Legacy Recordings \"HQ Live\", disco dal vivo in versione CD, DVD e box con doppio CD e DVD registrato durante una residency di sette date tenute dalla band californiana a La Brea Avenue di Los Angeles dal 30 giugno al 6 luglio dell'anno precedente, al fine di promuovere il nuovo album. La band termin\u00f2 il suo tour con l'Honda Civic Tour, il quale comprende solamente concerti nell'America del Nord, partito il 10 agosto 2012 e conclusosi il 10 settembre 2012. Al tour parteciparono anche i Linkin Park e i Mutemath.\nIl 17 aprile 2017 esce \"8\", l'ottavo album della band, anticipato dal singolo \"Nimble Bastard\"."}
{"id": "73713", "revid": "2093383", "url": "https://it.wikipedia.org/wiki?curid=73713", "title": "Pedro Almod\u00f3var", "text": "Dai tardi anni ottanta del XX secolo \u00e8 il regista pi\u00f9 popolare del cinema spagnolo, rinomato anche a livello internazionale.\nBiografia.\nAlmod\u00f3var nasce a Calzada de Calatrava, nella Castiglia-La Mancia, il 25 settembre del 1949. All'et\u00e0 di otto anni si trasferisce con la famiglia in Estremadura, dove studia presso i frati Francescani e Salesiani. A sedici anni si trasferisce a Madrid per studiare alla Scuola Nazionale di Cinema. Lavora per dodici anni nella societ\u00e0 Telef\u00f3nica e contemporaneamente si interessa di cinema e di teatro d'avanguardia, prendendo parte come membro del gruppo teatrale Los Goliardos. Nello stesso periodo si dedica alla pubblicazione di fumetti e racconti in riviste underground. Nei primi anni ottanta gira anche i suoi primi lungometraggi. \nEsordio cinematografico.\n\"Pepi, Luci, Bom e le altre ragazze del mucchio\" \u00e8 il suo film di esordio nel 1980 (ma aveva girato anche un primo film lungo in Super 8 due anni prima). E' seguito nel 1982 da \"Labirinto di passioni\", nel 1983 da \"L'indiscreto fascino del peccato\" e nel 1984 da \"Che ho fatto per meritare questo\". In questi film si trovano storie surreali, personaggi eccentrici e il regista alterna il registro drammatico con quello comico, la tragedia e la parodia.. Con \"Matador\" del 1986 e \"La legge del desiderio\" del 1987 inizia a definirsi la componente melodrammatica del suo cinema, pur sempre venata di toni ironici.\nIl successo.\n\"Donne sull'orlo di una crisi di nervi\" del 1988 ottiene la consacrazione a livello internazionale, coronata da una nomination agli Oscar e da una lista interminabile di premi e riconoscimenti in tutto il mondo. Il film rappresenta una mirabile sintesi del cinema di Almodovar degli anni ottanta.\nSeguono negli anni novanta alcuni importanti realizzazioni come \"Il fiore del mio segreto\", \"Carne tremula\" e \"Tutto su mia madre\" nei quali si vanno definendo i caratteri peculiari della sua poetica: il rapporto fra arte e vita, la diversit\u00e0 sessuale, l'amore come malattia e salvezza.\nGli anni duemila.\nAnche negli anni duemila Almod\u00f3var realizza opere importanti e incisive in cui dimostra di aver raggiunto una straordinaria padronanza della narrazione cinematografica. Nel 2003 ottiene un altro Oscar, questa volta per la migliore sceneggiatura originale, per \"Parla con lei\". Il successo di pubblico continua col suo film del 2004 \"La mala educaci\u00f3n\". Del 2011 \u00e8 il film \"La pelle che abito\", presentato anche questo in concorso a Cannes ed ispirato da un romanzo di Thierry Jonquet. Nel 2019, alla Mostra internazionale d'arte cinematografica di Venezia, riceve il Leone d'oro alla carriera.\nVita privata.\nPedro Almod\u00f3var \u00e8 dichiaratamente ateo e omosessuale. Inoltre, nella sua biografia-intervista \"Tutto su di me\" (\"Conversations avec Pedro Almod\u00f3var\"), scritta da Fr\u00e9d\u00e9ric Strauss e pubblicata nel 2008, si dichiara contrario alla psicoanalisi.\nStile e influenze.\nNonostante gli studiosi delle opere di Almodovar non risultino essere in totale accordo tra loro, \u00e8 possibile ricondurre le opere di Almodovar a quattro tappe stilistiche:\nOggi Almodovar, senza rinunciare alla rappresentazione delle realt\u00e0 marginali della societ\u00e0, caratteristica principale delle sue pellicole d'esordio, sviluppa trame principalmente basate sulle passioni e i sentimenti, sempre pi\u00f9 sofisticate e \"colorate\", con un'abbondanza di elementi scandalistici e provocatori. Temi tipici del regista sono i rapporti fra donne, l'ambiguit\u00e0 sessuale, l'amore e la passione omosessuale (spesso trattata con tocco ironico e autoironico), la critica alla religione.\nI registi che hanno influenzato l'opera di Almod\u00f3var sono Luis Bu\u00f1uel, Rainer Werner Fassbinder, Federico Fellini e Marco Ferreri. Tra gli attori ispanici che pi\u00f9 frequentemente hanno lavorato con lui, si annoverano Carmen Maura, Marisa Paredes, Pen\u00e9lope Cruz, Cecilia Roth, Victoria Abril, Antonio Banderas, Rossy de Palma, Chus Lampreave e Javier Bardem."}
{"id": "73714", "revid": "1314750", "url": "https://it.wikipedia.org/wiki?curid=73714", "title": "Servizio austriaco all'estero", "text": "L'associazione servizio austriaco all'estero (\"\u00d6sterreichischer Auslandsdienst\") ai sensi dell'articolo 12b della legge del servizio civile non a scopo di lucro, \u00e8 stata fondata nel 1998 dal Dott. Andreas Maislinger. Cerca di trovare collocazioni per cittadini austriaci che prestano servizio civile all'estero. Il servizio civile, che dura normalmente 9 mesi, viene sostituito da un servizio di 12 mesi senza remunerazione presso una delle organizzazione partner. Ci sono molteplici requisiti funzionali differenti.\nIl servizio all'estero \u00e8 un'istituzione della Repubblica d'Austria che offre ai giovani austriaci un'alternativa al servizio militare, principalmente in campo sociale. Il \"Verein f\u00fcr Dienste im Ausland\" cerca di offrire un'alternativa al servizio civile in tre campi diversi:\nEsempi di progetti svolti sono: protezione ambientale, aiuto per bambini di strada, educazione in villaggi del fanciullo, assistenza agli anziani e disabili, assistenza medica, supporto per omosessuali.\nStoria.\nGli Inizi.\nNegli anni settanta Dott. Andreas Maislinger si impegna per ancorare il Servizio austriaco all\u00b4estero nelle leggi austriache. L'obiettivo era, ed ancora \u00e8 informare la gente sul tempo del fascismo in Austria ed in Germania, e specialmente informare sull\u00b4 olocausto.\nIl 10 ottobre 1980 Dott. Maislinger ebbe l'opportunit\u00e0 di presentare il suo progetto \"Servizio Civile a Auschwitz\" nello show \"Kreuzverh\u00f6r\", su invito di Anton Pelinka.\nIl presidente d\u00b4Austria Rudolf Kirchschl\u00e4ger aveva bocciato per\u00f2 l'idea di Maislinger, con la giustificazione 'un austriaco non deve espiare niente a Auschwitz'. Kirchschl\u00e4ger riconobbe il risultato positivo del \u201eGedenkdienst\u201c (servizio commemorativo) di Maislinger pi\u00f9 tardi.\nNel 1980/81 Maislinger fece parte del progetto \u201eAktion S\u00fchnezeichen Frieden\u201c. Lavor\u00f2 insieme con Joachim Schl\u00f6r nella sezione polacca. Maislinger era un volontario. Durante la sua permanenza in Polonia assist\u00ec gruppi di giovani tedeschi al museo \u201eAuschwitz-Birkenau\u201c. Al suo ritorno in Austria, dopo quest\u00b4 esperienza, Maislinger era ancor pi\u00f9 convinto di realizzare un simile programma in Austria. In questo fu supportato da Simon Wiesenthal, Teddy Kollek, AriRath, Herbert Rosenkranz, Gerhard R\u00f6thler e Karl Pfeifer. Pi\u00f9 tardi anche uno dei figli di R\u00f6thler ha fatto parte del Gedenkdienst.\nLa realizzazione.\nNel maggio 1991 Mailinger ricevette una lettera dal Ministro degli Interni dell\u00b4Austria Franz L\u00f6schak con la quale venne informato che il servizio nel Gedenkdienst in futuro sar\u00e0 ammesso come alternativa ufficiale del servizio militare obbligatorio in Austria e che i finanziamenti necessari, fino ad un certo limite, verranno stanziati dal governo austriaco. Il 1\u00ba settembre 1992 la prima recruta \"Gedenkdiener\" iniziava il suo servizio a Auschwitz.\nEvoluzione.\nDal 1997 \u00e8 anche possibile fare servizio sociale (Sozialdienst) o servizio per la pace (Friedensdienst) anche al di fuori dell'Austria. Nel 2001, durante il madato di Ernst Strasser come ministro degli interni nacque la associazione \u201eAuslandsdienst F\u00f6rderverein\u201c. Adesso pi\u00f9 di 1.000 giovani austriaci hanno fatto il loro servizio civile nell\u00b4 estero. L'organizzazione \u201eServizio austriaco all\u00b4estero\u201c \u00e8 l'unica che offre servizio commemorativo, servizio sociale ed anche servizio per la pace in tutti i 5 continenti.\nGedenkdienst (servizio commemorativo) in Italia.\nCi sono 3 sedi attive in Italia. \nConsiglio internazionale.\nErnst Florian Winter, presidente\nSedi d'impiego del Servizio austriaco all'estero.\nLa Fondazione Museo della Shoah Onlus nasce nel 2008. La missione del progetto \u00e8 quella di iniziare la costruzione del Museo Nazionale della Shoah a Roma: Il Museo della Shoah sar\u00e0 un luogo dove gli allestimenti e la raccolta di documentazione, curati dai maggiori storici contemporanei, permetteranno a visitatori, docenti e studenti di conoscere in profondit\u00e0 cosa \u00e8 stata la Shoah. I Gedenkdiener austriaci possono aiutare a organizzare mostre, promuovere attivit\u00e0 didattiche, compresa la realizzazione di materiali didattici, e partecipare a eventi e convegni sui predetti temi."}
{"id": "73715", "revid": "287204", "url": "https://it.wikipedia.org/wiki?curid=73715", "title": "Pedro Almodovar", "text": ""}
{"id": "73716", "revid": "228587", "url": "https://it.wikipedia.org/wiki?curid=73716", "title": "Santa Caterina", "text": "Geografia.\nLocalit\u00e0 di altri stati.\nNumerose localit\u00e0 portano il nome, nella lingua locale, di Santa Caterina. Vedi:"}
{"id": "73718", "revid": "289247", "url": "https://it.wikipedia.org/wiki?curid=73718", "title": "Caterina Benincasa", "text": ""}
{"id": "73719", "revid": "2074952", "url": "https://it.wikipedia.org/wiki?curid=73719", "title": "Ska-P", "text": "Gli Ska-P (pronuncia: \"\") sono un gruppo musicale ska-punk spagnolo formatosi nel 1994 a Madrid; \u00e8 una delle pi\u00f9 conosciute ed importanti ska-band in Europa e nel mondo (soprattutto in America Latina).\nIl nome del gruppo deriva dal loro genere musicale (ska e punk), ma anche da un gioco di parole: in spagnolo \"Ska-P\" \u00e8 pronunciato come il vocabolo \"escape\", che significa \"fuga\". La mascotte del gruppo \u00e8 il gatto Lopez.\nStoria.\nInizi.\nGli Ska-P si formarono a Vallecas, un quartiere operaio nella periferia di Madrid, caratterizzato da una lunga tradizione di lotta contro la dittatura franchista. Il gruppo era inizialmente composto da Roberto Ga\u00f1an Ojea (\"Pulpul\") come prima voce e chitarra, Toni Escobar come chitarrista solista, Julio C\u00e9sar S\u00e1nchez (\"Julio\") al basso, Francisco Javier Nav\u00edo (\"Pako\") alla batteria e Alberto Javier Amado (\"Kogote\") alle tastiere. Il debutto avvenne in mancanza di fondi e di possibilit\u00e0 economiche, ma gli Ska-P, almeno inizialmente, non si cercarono una casa discografica: preferirono autoprodursi.\nGli Ska-P cominciarono ad esibirsi nei piccoli locali di Vallecas, ed una piccola etichetta indipendente (AZ-Records) li aiut\u00f2 a diffondere il loro primo disco omonimo, uscito nel 1994. In una intervista, il chitarrista Joxemi, parla di questo primo lavoro come di un \"flop\". La band continu\u00f2 a far sentire la sua voce all'interno del quartiere accompagnando gruppi pi\u00f9 noti e trasmettendo le loro canzoni attraverso la radio locale. Nel 1995 Toni abbandon\u00f2 la band per impegni di lavoro e venne sostituito da Jos\u00e9 Miguel Redin (\"Joxemi\"), unico membro degli Ska-P non originario di Vallecas. Oltre a lui, entra nel gruppo Ricardo Degaldo de la Obra (\"Pipi\"), amico di Pulpul, che prese il ruolo di seconda voce e di \"showman\" del gruppo, avendo cos\u00ec un ruolo simile a quello di Danilo Fatur in uno dei gruppi punk italiani pi\u00f9 conosciuti ed influenti d'Europa: i CCCP Fedeli alla linea (all'epoca ormai gi\u00e0 sciolti da parecchio tempo e tramutati in Consorzio Suonatori Indipendenti).\nIl successo internazionale.\nIl successo arriv\u00f2 con il secondo album, \"El vals del obrero\", uscito nel 1996 con l'etichetta RCA Records (di propriet\u00e0 della Sony BMG), specialmente con i brani \"Cannabis\" e \"El vals del obrero\", diventati dei classici della band. Gli Ska-P aumentarono inoltre la loro popolarit\u00e0 partecipando al Vallekas Rock Festival, e attraverso una tourn\u00e9e in Spagna e Francia.\nNel 1998 fu pubblicato invece l'album \"Eurosis\", con il quale il gruppo continu\u00f2 con tour in Spagna e Francia, toccando anche l'Italia (partecipando all'Arezzo Wave) e l'America Latina, esibendosi in Argentina e Messico. Il batterista Pako, che aveva abbandonato la band a met\u00e0 tour, venne sostituito da Luis Miguel Garc\u00eda (\"LuisMi\").\nCon ormai un manager (Tony Lopez) ed una nota casa discografica, gli Ska-P raggiunsero definitivamente la fama internazionale grazie a tour in tutto il mondo e al loro quarto album \"Planeta Eskoria\". Uscito il 15 maggio del 2000 contiene molte tra le loro canzoni oggi pi\u00f9 apprezzate e famose. Il 27 aprile 2002, dopo un lungo tour mondiale in Europa e Sud America, fu la volta di \"\u00a1\u00a1Que corra la voz!!\", che ebbe un ottimo successo, riuscendo a riscuotere un buon consenso e a vendere un elevato numero di copie, soprattutto in Italia.\nLa carriera della band continu\u00f2 con numerosi tour internazionali in Italia, Francia, Spagna, Paesi Bassi, Svizzera, Belgio, Austria, Germania, Russia, Messico, Ecuador, Venezuela, Argentina, Cile, Brasile e molte altre nazioni. Per questa ultima serie di concerti entrarono nel gruppo i due fiati Alberto Iriondo \"Txikit\u00edn\" (tromba) e Garikoitz Badiola \"Gari\" (trombone).\nScioglimento.\nNel 2003 usc\u00ec un CD live, \"Incontrolable\", contenente 16 tracce audio pi\u00f9 un DVD di 13 canzoni registrate in Italia, Francia e Svizzera. Due anni dopo gli Ska-P annunciarono la fine della loro produzione discografica: il loro scioglimento, o meglio \"pausa a tempo indeterminato\", fu per\u00f2 preceduto da un ultimo tour per l'Europa e il Sud America. Pipi inizi\u00f2 a suonare nel gruppo spagnolo dei \"The Locos\" mentre Joxemi prosegu\u00ec un progetto con la moglie nei \"No Relax\", band ska-core italo-spagnola.\nLe ragioni dello scioglimento non sono chiare: \nPulpul aveva dapprima parlato di una rimasterizzazione del primo disco con nuovi contenuti speciali, in probabile uscita nel 2007-2008, ma il progetto fu infine abbandonato.\nReunion.\nIl 12 ottobre del 2007, due anni dopo l'ultimo concerto degli Ska-P in Argentina, Pulpul pubblic\u00f2 un comunicato sul sito ufficiale del gruppo, dicendo che aveva preso contatti con tutti i suoi compagni, e annunciava che, a partire dal mese di gennaio 2008, avrebbero ricominciato le prime prove musicali. Il 24 aprile 2008, un altro comunicato firmato da Pulpul annunciava che le prove dei primi mesi dell'anno avevano avuto un esito positivo: il 7 ottobre 2008 usc\u00ec il loro settimo album \"L\u00e1grimas y gozos\". Il gruppo riunito \u00e8 composto da tutti i suoi membri storici, compreso Pipi che, dopo essersi detto disinteressato al progetto per dedicarsi al suo attuale gruppo, \"The Locos\", ha invece deciso di tornare nel gruppo.\nIl gruppo \u00e8 poi partito per un mini-tour in giro per l'Europa ed a Milano, dove il tutto esaurito fu annunciato mesi prima del concerto il 13 dicembre 2008, assieme alle pi\u00f9 di 10.000 persone presenti, manifestarono il proprio disprezzo per il governo di centrodestra di Silvio Berlusconi. Il tutto esaurito fu registrato anche in molte altre citt\u00e0, quali Bruxelles, Madrid, Parigi, Zurigo, Amsterdam, Vienna, Monaco di Baviera.\nDal loro album \"Lagrimas y gozos\" \u00e8 stato estratto il singolo \"Crimen sollicitationis\", critica al clero e al Vaticano, accusato di avere intenzionalmente coperto i crimini di pedofilia commessi da alcuni preti. L'album arriv\u00f2 alla sesta posizione nelle classifiche spagnole ed ebbe un buon successo anche in quelle francesi, italiane ed inglesi. \"Rolling Stone\" recens\u00ec l'album in modo estremamente positivo, mettendo in evidenza il coraggio del gruppo nell'aver fatto una canzone cos\u00ec aggressiva e critica. Altri temi criticati dalle canzoni dell'album sono l'inquinamento globale ed il governo statunitense. Il secondo singolo tratto dall'album \u00e8 \"El libertador\", anch'essa apprezzato dal \"Rolling Stone\" italiano in cui si pu\u00f2 leggere \"Ska-zzatissimi con il mondo ma dal cuore d'oro\". Nel 2009-2010 continuano a fare tappe in giro per il mondo, dove registrano molte volte il tutto esaurito e dove li si vedranno ancora in Italia con le citt\u00e0 Olbia, Milano e Rimini, ma soprattutto per la prima volta nella loro carriera eseguiranno un mini tour nei tanto odiati Stati Uniti (dove, come previsto dal gruppo stesso, il pubblico fu molto ridotto rispetto ai concerti europei e sudamericani) nelle citt\u00e0 di New York e Los Angeles.\n2013: esce l'album \"99%\".\nIl 5 marzo 2013 \u00e8 uscito un nuovo album, \"99%\", distribuito in Italia a partire dal 12 marzo. Questo contiene 15 tracce di cui due precedentemente pubblicate, \"Se acab\u00f3\" e \"Canto a la Rebeli\u00f3n\". Il titolo dell'album, che riprende il famoso slogan del movimento \"Occupy Wall Street\", si riferisce, come definito da Pulpul in diversi video promozionali, al disequilibrio fra una ristretta minoranza che governa sulla maggior parte della popolazione. Le date del tour di concerti sono iniziate con il Portogallo, a Oporto, il 2 marzo 2013 e si sono concluse il 25 ottobre 2013 a Oberhausen, Germania. Le date italiane sono state a Milano il 13 aprile, il 18 luglio 2013 a Roma, il 17 agosto 2013 Gallipoli e il 29 agosto 2013 alla XXII Festa di Radio Onda d'urto, a Brescia.\n2014: nuova pausa a tempo indeterminato.\nAgli inizi del 2014 la band annuncia, assieme alle nuove date dei concerti del tour, che si ritirer\u00e0 dalle scene per una pausa a tempo indeterminato. Questo periodo di inattivit\u00e0 cade a 9 anni di distanza dal precedente \"scioglimento\" del 2005. Sulla decisione ha influito la situazione di salute di Pulpul, colpito da acufene acuta. Nei prossimi anni Pipi si ritrover\u00e0 a suonare con il suo secondo gruppo (The Locos) mentre Joxemi e Julio si uniranno alla band ska-core italo-spagnola dei No Relax.\n2018: esce \"Game Over\".\nIl periodo di pausa termina nel Settembre 2018, quando esce il singolo \"Jaque al Rey\", parte di un nuovo disco intitolato \"Game Over\".\nNello stesso periodo la band ricomincia a suonare dal vivo, con una serie di concerti in America latina ed in Europa.\nIdeali e critiche.\nGli Ska-P sono figli della classe operaia e da quest'ultima hanno ricevuto gli ideali che vengono sostenuti con forza nella maggior parte delle loro canzoni, nelle quali sono temi comuni i diritti umani, l'abolizione della pena di morte (\"Welcome to Hell\"), l'antifascismo (\"Paramilitar\", \"A la mierda\"), la denuncia della corruzione della classe politica (\"Espa\u00f1a va bien\"), la legalizzazione della marijuana (\"Cannabis\", \"Mis colegas\"), l'anticlericalismo (\"La mosca cojonera\", \"Sexo y religi\u00f2n\", \"Villancico\", \"Crimen sollicitationis\"), l'abolizione della corrida (\"Verg\u00fcenza\", \"Wild Spain\"), la critica alla vivisezione (\"Animales de laboratorio\"), all'imperialismo economico e militare degli Stati Uniti (\"T\u00edo Sam\", \"America latina libre!!\", \"El imperio caer\u00e1\"), l'anarchismo, l'anticapitalismo, i movimenti sociali di sinistra e anti-globalizzazione (\"Seguimos en pie\", \"Solamente por pensar\"), l'antisionismo e la causa del popolo palestinese (\"Intifada\"). Gli Ska-P si oppongono alla maggior parte delle visioni tradizionali e conformiste della loro societ\u00e0, e lo fanno tramite un attacco diretto al potere che passa per la graffiante ironia dei testi e la vivace musica ska.\nD'altro canto, gli Ska-P sono stati accusati di ipocrisia poich\u00e9, nonostante si dichiarino vicini al movimento anti-globalizzazione, sono legati contrattualmente alla BMG, posseduta dalla discussa multinazionale Sony. Il gruppo \u00e8 stato criticato anche da chi ritiene che i componenti non abbiano pi\u00f9 tra loro un legame di amicizia ma solo commerciale, \"tradendo\" cos\u00ec gli ideali che li avevano resi celebri.\nStile ed influenze.\nInfluenzati molto dalla musica del gruppo inglese punk dei Clash, i componenti della band spagnola mescolano differenti stili proprio come faceva la band inglese. Tra la pratica del vivace ska e del punk, gli Ska-P sono considerati tra i maggiori esponenti, sulla scena internazionale, della musica ska-punk e third wave of ska. Oltre che dai Clash, gli Ska-P si dichiarano anche fan dei Ramones, altro importante gruppo della scena punk 77. Il chitarrista della band Joxemi, molto influenzato dalla musica punk 77, in molti concerti con gli Ska-P ha preso il ruolo anche di cantante, eseguendo cover dei Ramones e dei Sex Pistols, considerati i fondatori del movimento punk britannico.\nTra i gruppi pi\u00f9 influenzati dalla musica degli Ska-P se ne possono trovare moltissimi in Italia, tra cui Peter Punk, Porno Riviste e Punkreas.\nPulpul ha invece detto di ammirare in modo particolare gruppi come Persiana Jones e Banda Bassotti, entrambi gruppi ska italiani, anche se \u00e8 risaputo che durante l'adolescenza \u00e8 stato influenzato da moltissimi gruppi punk spagnoli tra cui i Barricada e La Polla Records."}
{"id": "73722", "revid": "298229", "url": "https://it.wikipedia.org/wiki?curid=73722", "title": "Robert Garrett", "text": "Biografia.\nGarrett proveniva da una famiglia agiata e questo gli aveva consentito di studiare privatamente. Prima di entrare all'universit\u00e0 non aveva mai fatto sport. Appena entrato a Princeton venne notato per la struttura robusta (1,85\u00a0m per 79\u00a0kg) ed avviato all'atletica leggera.\nLa madre, vedova, era presidente della banca di cui il padre era stato direttore, la \"Garrett &amp; Sons\" di Baltimora. Lo zio di Garrett, che aveva il suo stesso nome, era stato presidente di una compagnia ferroviaria, anch'essa con sede a Baltimora.\nPer questo Garrett era stato in grado di pagare il viaggio ai suoi tre compagni di universit\u00e0: Frank Lane (4\u00ba nei 100\u00a0m), Herbert Jamison (2\u00ba nei 400\u00a0m) e Albert Tyler (2\u00ba nell'asta).\nGarrett, nominato capitano della squadra di atletica della sua universit\u00e0, era uno specialista del getto del peso, ma si iscrisse anche nei salti (alto e lungo) e, su consiglio del professore William Milligan Sloane, anche nel lancio del disco, che avrebbe visto la sua nascita (o, meglio, la rinascita) proprio ad Atene. In questa gara si esercit\u00f2 con un disco di circa 12 libbre, corrispondenti a 5\u00a0kg, fatto costruire appositamente da un fabbro, tuttavia non raggiunse misure considerevoli e, quindi, lasci\u00f2 perdere l'idea di gareggiare in questa specialit\u00e0. Quando giunse ad Atene si accorse che il disco pesava in realt\u00e0 5 libbre (cio\u00e8 poco pi\u00f9 di due kg), motivo per cui rientr\u00f2 in gara tentando la fortuna.\nLa tecnica usata da Garrett nel lancio del disco era diversa da quella classica: egli usava una tecnica simile a quella del lancio del martello, girando su s\u00e9 stesso, tecnica ben diversa da quella elegante ma poco produttiva degli atleti greci. I primi tentativi furono impacciati e rischi\u00f2 anche di colpire il pubblico, ma il quinto e ultimo fu perfetto e super\u00f2 quello del suo avversario greco.\nVinse anche la gara di getto del peso, lanciando a 11,22\u00a0m, precedendo il greco Miltiad\u012bs Gouskos. Nella stessa edizione dei Giochi olimpici giunse secondo nel salto in lungo e nel salto in alto.\nAlle Olimpiadi del 1900 si ripet\u00e9 con il getto del peso (arrivando terzo) e col salto triplo da fermo, ma non partecip\u00f2 al lancio del disco perch\u00e9 la gara si svolgeva di sabato.\nFu campione di getto del peso della NAAAA (una delle due associazioni di atleti dilettanti statunitensi) nel 1897.\nDopo le Olimpiadi divent\u00f2 banchiere e benefattore della scienza, specialmente della storia e dell'archeologia. Infatti organizz\u00f2 una spedizione archeologica in Siria, guidata dal prof. John Finney. Il suo hobby era la collezione di manoscritti medievali e rinascimentali che, quando nel 1942 don\u00f2 all'Universit\u00e0 di Princeton, ammontavano alla cifra considerevole di 10.000, con alcuni pezzi rari del periodo bizantino.\nGarret muore nel 1961 ed \u00e8 sepolto nel Green Mount Cemetery di Baltimora, Maryland."}
{"id": "73723", "revid": "22475", "url": "https://it.wikipedia.org/wiki?curid=73723", "title": "Andrew Tanenbaum", "text": ""}
{"id": "73728", "revid": "56620", "url": "https://it.wikipedia.org/wiki?curid=73728", "title": "Province storiche della Francia", "text": ""}
{"id": "73730", "revid": "2225", "url": "https://it.wikipedia.org/wiki?curid=73730", "title": "Ska-p", "text": ""}
{"id": "73735", "revid": "373458", "url": "https://it.wikipedia.org/wiki?curid=73735", "title": "Karl Schuhmann", "text": "Biografia.\nFrequent\u00f2 la \"Volksschule\" dal 1947 al 1950 e successivamente il \"St\u00e4dtisches Realgymnasium\" fino al 1960 a W\u00fcrzburg. Inizi\u00f2 gli studi di filosofia nell'anno accademico 1960-61 a Monaco e alla \"P\u00e4dagogische Hochschule\" di Esslingen sul Neckar. Successivamente studi\u00f2 filosofia all'Universit\u00e0 Cattolica di Lovanio (in Belgio) dal 1963 al 1966. Ottenne la laurea \"magna cum laude\" nel 1966 con uno scritto su Fichte sotto la direzione di Andr\u00e9 Wylleman\nA Lovanio nacque il suo interesse per Husserl a causa della presenza dell'Archivio Husserl, che era stato fondato da Herman Van Breda per custodire e salvaguardare tutti i manoscritti e la biblioteca personale di Husserl. Dal 1967 divenne assistente all'Archivio e nel 1972 ottenne il suo dottorato in filosofia, seguito nel 1973 dal grado di \"magister cooptatus\", paragonabile alla \"Habilitation\" vigente in Germania.\nNel 1975 si trasfer\u00ec da Lovanio a Utrecht dove occup\u00f2 la cattedra di storia della filosofia fino alla sua morte. Assieme a Jitendra Nath Mohanty negli anni '80 fond\u00f2 la rivista \"Husserl Studies\", il cui primo numero apparve nel dicembre del 1984. Schuhmann rimase direttore della rivista fino al 1993.\nNelle sue pubblicazioni e lezioni, a parte Husserl e Hobbes, si occup\u00f2 anche di Adolf Reinach, Alexander Pf\u00e4nder, Johannes Daubert, Theodor Lipps, Anton Marty, Carl Stumpf, Alexius Meinong, Bernardino Telesio, Pierre Gassendi, e pi\u00f9 in generale di fenomenologia, la Scuola di Brentano, la fenomenologia realista di Monaco.\nAttivit\u00e0.\n\u00c8 stato membro del comitato editoriale di varie riviste specializzate:\n\u00c8 stato membro del consiglio direttivo di vari istituti di ricerca:"}
{"id": "73738", "revid": "122605782", "url": "https://it.wikipedia.org/wiki?curid=73738", "title": "Ciclismo ai Giochi della I Olimpiade", "text": "Le gare di ciclismo ai Giochi della I Olimpiade furono 6 eventi di ciclismo che si svolsero tra l'8 e il 13 aprile 1896, durante i primi Giochi olimpici dell'era moderna che si svolsero ad Atene nel 1896. Gli eventi su pista si tennero nel velodromo Neo Phaliron.\nI protagonisti della disciplina, durante questa manifestazione, furoro i francesi L\u00e9on Flameng e Paul Masson e l'austriaco Adolf Schmal; i tre si piazzarono per 11 volte su 16 alle prime tre posizioni e, se escludiamo la gara su strada dove non erano presenti, 11 volte su 13. Paul Masson, in particolare, pass\u00f2 poi al mondo del professionismo con buoni risultati e con lo pseudonimo di Paul Nossam.\nProbabilmente i tre facevano uso di biciclette professionali, basta guardare le foto in cui compaiono accanto alla bicicletta di Aristeid\u012bs K\u014dnstantinid\u012bs che, ad esempio, vinse la gara su strada su un mezzo amatoriale che ruppe per ben due volte e alla seconda sembra che abbia preso la bicicletta di una persona del pubblico per concludere la gara.\nQuindi era chiara la differenza tra i tre, ai limiti del professionismo, e il resto dei partecipanti, dilettanti di fatto, infatti di recente si sono identificate le figure dei partecipanti britannici, Frank Keeping e Edward Battel, che sembrano essere il fante e il maggiordomo dell'ambasciatore inglese ad Atene.\nNazioni partecipanti.\nUn totale di 47 atleti, provenienti da 5 nazioni, gareggiarono alle Olimpiadi di Atene nel ciclismo:"}
{"id": "73739", "revid": "4506", "url": "https://it.wikipedia.org/wiki?curid=73739", "title": "Carl Schumann", "text": ""}
{"id": "73740", "revid": "4506", "url": "https://it.wikipedia.org/wiki?curid=73740", "title": "Karl Schumann", "text": ""}
{"id": "73742", "revid": "1543377", "url": "https://it.wikipedia.org/wiki?curid=73742", "title": "Lotta ai Giochi della I Olimpiade", "text": "La lotta fu una delle discipline olimpiche dei Giochi della I Olimpiade, tenutasi ad Atene nel 1896. Venne disputata una sola gara di lotta greco-romana che vide iscritti 5 atleti, provenienti da 4 nazioni:"}
{"id": "73744", "revid": "228587", "url": "https://it.wikipedia.org/wiki?curid=73744", "title": "Peneo", "text": ""}
{"id": "73748", "revid": "1504506", "url": "https://it.wikipedia.org/wiki?curid=73748", "title": "Contee e ducati francesi", "text": "Lista delle contee e dei ducati francesi."}
{"id": "73749", "revid": "9", "url": "https://it.wikipedia.org/wiki?curid=73749", "title": "Generalit\u00e0 della Francia", "text": ""}
{"id": "73751", "revid": "125879184", "url": "https://it.wikipedia.org/wiki?curid=73751", "title": "Buster Keaton", "text": "Divenne celebre per l'espressione stralunata e malinconica dei suoi personaggi e soprattutto per il suo talento \"acrobatico\" nelle \"gag\" che portava sullo schermo cinematografico e televisivo.\nL'American Film Institute lo inser\u00ec al ventunesimo posto tra le pi\u00f9 grandi star della storia del cinema.\nBiografia.\nEsordi sul palcoscenico.\nNacque, primo di tre figli, in una famiglia di attori di vaudeville. I genitori - Joseph e Myra Keaton - collaborarono a lungo con Bessie e Harry Houdini. Il celebre mago frequentava spesso la casa dei Keaton; un giorno assistette sbigottito a una rovinosa caduta dalle scale del piccolo Joseph, il quale non si fece nulla: \u00abWhat a buster!\u00bb (Che bel capitombolo!) esclam\u00f2. Quindi fu proprio l'illusionista a creare il soprannome al piccolo Keaton \"Buster\", il termine infatti venne subito adottato dal padre dell'artista per indicare il figlio.\nSi narra inoltre che sia stato portato in scena ancora in fasce o che, a nove mesi, sia entrato casualmente in scena. Ma si tratta, verosimilmente, di leggende mentre lo stesso Keaton fece risalire il suo esordio ufficiale al 1899 quando aveva tre anni (intervista ai \"Cahiers du cin\u00e9ma\", 1962), a Wilmington (Delaware), assieme ai genitori nello sketch comico \"The Three Keatons\". La madre Myra suonava il sassofono mentre il padre e il bambino si esibivano al centro del palcoscenico. Il clou dello spettacolo consisteva in un atto acrobatico da parte del bambino che avendo fatto adirare il padre veniva lanciato in aria atterrando con un gigantesco capitombolo. Col tempo l'atto si \u00e8 evoluto diventando sempre pi\u00f9 spettacolare. La maniglia di una valigia fu cucita negli indumenti di Buster per favorire la presa e il lancio da parte del padre e il bambino, gettato a lunga distanza sul palcoscenico e poi anche nell'orchestra o tra il pubblico, perfezion\u00f2 sempre pi\u00f9 la sua tecnica di atterraggio morbido, moltiplicando l'effetto di sorpresa e paura da parte degli spettatori.\nPur non essendo una compagnia tra le pi\u00f9 famose, quella dei Keaton non se la passava male, anche se nel corso di una serata a New York il loro spettacolo venne interrotto e i Keaton furono condannati al pagamento di una multa di 300 dollari e fu loro interdetta la recitazione a New York fino al 1909 proprio perch\u00e9 l'impiego del giovane Buster venne considerato sfruttamento di minore e pericoloso per il bambino, anche se lo stesso Keaton ha sempre ripetuto di non essersi mai fatto male sul palcoscenico e che anzi si divertiva cos\u00ec tanto che per evitare di rovinare la scena con le proprie risate, adott\u00f2 quella espressione impassibile che lo avrebbe da allora sempre contraddistinto e reso famoso come attore.\nNel 1906 Buster si ciment\u00f2 anche come attore bambino in teatro recitando la parte di protagonista nell'adattamento teatrale de \"Il piccolo Lord\". Keaton non la ricorder\u00e0 come un'esperienza felice. Il melodramma lo annoiava per la sua mancanza di azione e movimento e i lunghi dialoghi da imparare a memoria, una \"parte infernale\" per un bambino abituato ai ritmi serrati del vaudeville e che non avendo mai frequentato regolarmente una scuola non era a suo agio con la lettura del copione (\"75 pages ... and no action\").\nDopo essersi trasferita in Michigan, la famiglia Keaton part\u00ec nel 1909 per una tourn\u00e9e in Inghilterra, che si rivel\u00f2 per\u00f2 poco fortunata. Tornata negli Stati Uniti, la famiglia continu\u00f2 a mettere in scena i suoi spettacoli e il crescente successo di pubblico e critica che il giovane Buster ricevette lo convinse nel 1917 a recarsi, da solo, a New York.\nEsordio cinematografico.\nQui conobbe Natalie Talmadge, che spos\u00f2 nel 1921. Natalie, oltre a essere sorella di due famose attrici dell'epoca (Norma e Constance Talmadge), era segretaria di produzione di un famoso comico di quel periodo, Roscoe \"Fatty\" Arbuckle. Natalie present\u00f2 Keaton ad Arbuckle e questi gli offr\u00ec di lavorare con lui nel cinema con un contratto di 40 dollari la settimana (all'epoca Charlie Chaplin ne guadagnava 1250 la settimana e Arbuckle 1000 al giorno).\nKeaton non ebbe esitazioni e il suo primo film fu \"Fatty macellaio\", cui seguirono altri 14 cortometraggi tra il 1918 e il 1919, tra i quali \"Chiaro di luna\", \"Il fattorino\", \"Fatty alla festa\", \"Il cuoco\". I due diventarono presto amici; per lavorare con Arbuckle, Keaton rinunci\u00f2 a un'importante parte che gli era stata offerta per una rivista a Broadway. Ebbe cos\u00ec inizio la carriera di uno dei pi\u00f9 grandi comici che abbiano calcato i \"set\" del muto.\nNel 1918 Keaton interruppe temporaneamente la carriera per svolgere il servizio militare in Francia. Terminata questa esperienza, gir\u00f2 con Arbuckle altri tre film appartenenti al genere cosiddetto \"slapstick comedy\", in cui la trama \u00e8 spesso esile, basata su una continua serie di \"gag\" spesso slegate l'una dall'altra, filmate in un unico ambiente.\nDietro la macchina da presa.\nSul finire del 1919 Joseph Schenck, che aveva sposato Norma Talmadge (e che nel 1916 aveva creato la Comique Films per cui lavorava Arbuckle) propose a Keaton di creare una compagnia autonoma, la Buster Keaton Comedies. Fu cos\u00ec che Keaton si mise in proprio, ma, prima di tornare al cortometraggio, accett\u00f2 di interpretare un film di ben sette bobine - \"The Saphead\" - che costitu\u00ec una sorta di cerniera tra il primo periodo e il ben pi\u00f9 significativo secondo periodo in cui Keaton oltre che interprete fu anche soggettista, sceneggiatore e regista.\nIl primo cortometraggio di questa seconda fase della sua carriera cinematografica \u00e8 \"Tiro a segno\" (\"The High Sign\") anche se per molti anni si \u00e8 pensato che fosse \"Una settimana\". L'equivoco si spiega con il fatto che il neoregista estremamente esigente non rimase soddisfatto della sua prima prova e il film fu distribuito oltre un anno dopo essere stato girato (la prima \u00e8 dell'aprile 1921) quando Keaton era costretto all'inattivit\u00e0 a causa di un incidente occorsogli sul set.\nTra il 1920 e 1923 Keaton interpret\u00f2 23 cortometraggi di cui cur\u00f2 anche la regia (sempre insieme con Eddie Cline, se se ne escludono due in cui lo affianc\u00f2 Mal St. Clair e uno diretto dal solo Keaton). La visione di queste pellicole, anche di quelle meno riuscite, mostra una netta discontinuit\u00e0 con quelle interpretate e dirette da Arbuckle. I film diretti da Keaton hanno una trama e una loro precisa riconoscibilit\u00e0. L'attore regista mostra una notevole padronanza tecnica. Il suo processo di maturazione artistica \u00e8 rapido ma ben visibile.\nLe singole pellicole, pur molto diverse tra loro, evidenziano l'eclettismo di Keaton ma anche alcuni temi cari al regista e ricorrenti anche negli anni successivi, primo tra tutti il rapporto tra opposti e soprattutto quelli tra veglia e sogno, tra realt\u00e0 e finzione, tra il normale e l'imprevisto (e imprevedibile). Un rapporto i cui margini sono spesso sfumati e inafferrabili. La caratteristica che forse \u00e8 per\u00f2 pi\u00f9 evidente \u00e8 la struttura narrativa: \"i suoi cortometraggi erano pensati come se fossero dei lungometraggi - come dei \"lungometraggi corti\" insomma\" (G. Cremonini). E questo gli consent\u00ec di fare ci\u00f2 che riusc\u00ec a pochi (e tra questi Chaplin con \"Il monello\"): passare senza alcun problema a ideare, dirigere e interpretare pellicole di durata decisamente maggiore.\nLungometraggi.\nIn verit\u00e0 il contratto firmato con la First National prevedeva venti cortometraggi, ma l'ultimo non fu mai realizzato. Quando infatti Keaton stava per incominciarne la lavorazione, Joseph Schenck ricevette dal presidente della compagnia un telegramma in cui si dichiarava non interessato al rinnovo del contratto. In seguito si seppe che il telegramma aveva il solo scopo di evitare che il rinnovo fosse maggiormente oneroso per la First National, ma intanto Keaton aveva deciso di non realizzare quell'ultimo lavoro e aveva accettato l'offerta della Metro Pictures Inc. (la futura Metro-Goldwyn-Mayer) di distribuire dei lungometraggi da lui diretti.\nPrima dell'avvento del sonoro ne interpret\u00f2 dodici (anche se l'ultimo non fu diretto da lui) tra il 1923 e il 1929; le riprese duravano mediamente otto settimane e altre due o tre erano dedicate al montaggio. Se nei primi film Keaton ebbe piena libert\u00e0, negli ultimi le influenze delle major si fecero sempre pi\u00f9 forti e anche la qualit\u00e0 dei film inevitabilmente ne risent\u00ec. Lo stesso Keaton in seguito confess\u00f2: \u00abNel 1928 commisi l'errore pi\u00f9 grande della mia vita. Mi lasciai convincere da Joe Schenck, mio malgrado, a rinunciare ai miei \"studios\" per lavorare con la Metro-Goldwyn-Mayer.\u00bb In realt\u00e0 non aveva scelta. Lo stesso Schenck voleva passare alla grande distribuzione cinematografica, sicch\u00e9 \"vendette\" il contratto di Keaton.\nIl matrimonio con Natalie Talmadge.\nIl 31 maggio 1921 spos\u00f2 finalmente Natalie Talmadge, diventando cos\u00ec cognato del suo produttore Joseph Schenck. Si pensa che fu proprio Schenck a organizzare la cosa per una questione di nepotismo e per avere cos\u00ec un sicuro introito per s\u00e9 e per la famiglia Talmadge. Comunque la terza moglie di Keaton, nel documentario Buster Keaton An Hard Act To Follow, asserisce che i due si sposarono per vero amore.\nNatalie, sentendosi da sempre complessata e in un netto stato di inferiorit\u00e0 rispetto alle sorelle (sebbene avesse un rapporto ottimo con loro), spendeva molto denaro in abiti lussuosi che non indossava mai e si lasciava influenzare dalla onnipresente madre, che arriv\u00f2 ben presto a prendere le redini della casa della giovane coppia. Keaton cos\u00ec arriv\u00f2 a perdere ogni voce in capitolo nella gestione della propria famiglia e ben presto Natalie mise in secondo piano i desideri e le opinioni del marito. A Keaton cos\u00ec non rest\u00f2 altro che gettarsi totalmente nel lavoro e trascorrere felici momenti con i figli quando non lavorava.\nNel 1922 e nel 1924 i Keaton diventarono infatti genitori di James e Robert, ma, dopo la nascita del secondo figlio, Natalie, spinta dalla madre e dalle sorelle, decise di non avere pi\u00f9 alcun rapporto fisico con il marito per evitare ulteriori gravidanze. Dopo soli tre anni di matrimonio i due vissero di fatto separati in casa e questo fu un grande sconforto per Buster, dato che erano ancora molto innamorati. Tuttavia Keaton, con il \"permesso\" del clan Talmadge, ebbe relazioni fedifraghe a patto di fare il tutto con discrezione.\nQuesto patto di discrezione stipulato con la moglie resistette fino al 1929, anno in cui conobbe Dorothy Sebastian, conosciuta durante le riprese di un film per la Metro-Goldwyn-Mayer: la loro fu una relazione alla luce del sole, \"un segreto di Pulcinella\". La Sebastian rappresent\u00f2 per l'attore tutto quello che la moglie Natalie non voleva pi\u00f9 offrirgli. Fu una relazione intensa, fatta di complicit\u00e0 e di divertimento, ma, dato che Keaton era sposato, l'attrice decise di troncare sposandosi con un amico attore perch\u00e9 voleva una famiglia. Si riuniranno nel 1937, entrambi liberi dai reciproci vincoli matrimoniali. Ironia della sorte, la relazione si interruppe nuovamente e in modo definitivo quando un'altra donna entr\u00f2 nella vita di Keaton, diventando in seguito la sua terza moglie: Eleanor Norris, all'epoca appena ventenne.\nArrivo del sonoro e declino.\nLe difficolt\u00e0 con la Metro-Goldwyn-Mayer furono per\u00f2 solo l'inizio. L'avvento del sonoro infatti implic\u00f2 una trasformazione complessiva del linguaggio cinematografico che fece molte vittime tra le star del muto. Tuttavia, la difficolt\u00e0 di Keaton non stava direttamente nel problema del sonoro: aveva una voce baritonale e priva di accento, risultando quindi perfettamente idoneo per i film sonori, ma quel nuovo mondo delle grandi industrie cinematografiche lo spaes\u00f2 non poco, era lontano dal suo modo di fare cinema.\nInfine, come sottolinea il biografo Jeffrey Vance, la MGM non aveva capito cosa aveva portato Keaton al successo, relegandolo progressivamente in ruoli di caricatura, creando un personaggio che chiedeva compassione, una cosa che non aveva mai fatto prima: Keaton poteva tollerare il fallimento del suo matrimonio, ma non la perdita della libert\u00e0 nel suo lavoro. Incominci\u00f2 cos\u00ec a bere.\nNel 1929 Keaton gir\u00f2 il suo primo film sonoro: \"Hollywood che canta\" dove ebbe una piccola parte; recit\u00f2 nel film \"Io... e l'amore\" (Spite Marriage 1929) e cominci\u00f2 una relazione altalenante con la protagonista Dorothy Sebastian. I successivi film - che furono girati anche in versioni francesi, tedesche e spagnole, perch\u00e9 non esisteva il doppiaggio - non erano all'altezza dei precedenti, seppure ebbero un enorme successo al botteghino. Ormai l'attore sembr\u00f2 essere quasi una vittima predestinata del sonoro e nel febbraio 1932 venne addirittura licenziato dalla Metro-Goldwyn-Mayer. Louis B. Mayer l'aveva cacciato in un momento d'ira dopo una accesa discussione, dato che Keaton arrivava spesso sul set ubriaco, rallentando enormemente i tempi della produzione del film \"What! No beer?\" dove l'attore per l'ennesima volta era affiancato dall'italo-americano Jimmy Durante. Allora Irving Thalberg, braccio destro di Mayer, tent\u00f2 di convincere Keaton a ritornare agli Studios nella speranza di riuscire a mettere pace tra i due e riassumerlo, ma Keaton rifiut\u00f2, in preda forse, al vortice autodistruttivo dell'alcolismo.\nLo stesso anno Natalie Talmadge chiese il divorzio e gli port\u00f2 via una buona parte del loro patrimonio, compresa la loro lussuosa Italian Villa. La donna ottenne anche la custodia dei figli cambiando loro il cognome da Keaton a Talmadge; infine, con l'appoggio della sua famiglia, riusc\u00ec ad allontanare i due bambini dal padre e interrompere i contatti tra loro. Keaton, senza lavoro, solo, senza pi\u00f9 alcun contatto con i figli, si disper\u00f2 entrando ancor pi\u00f9 nel vortice dell'alcolismo. Anni dopo lui stesso raccont\u00f2: \"I due anni peggiori della mia vita furono quelli tra il 1933 e il 1935. Mi misi a scolare una bottiglia dietro l'altra e fui colpito da un brutto attacco di delirium tremens\". Fu ricoverato pi\u00f9 volte in clinica per disintossicarsi ma con risultati lontani da quelli sperati.\nIl mistero del secondo matrimonio e il \"Limbo\" dei primi anni trenta.\nKeaton infatti tent\u00f2 di uscire dal vortice dell'alcolismo ricorrendo all'ambito medico, sicch\u00e9 gli venne affiancata una infermiera, Mae Scrivens, per mantenerlo sobrio. Poco tempo dopo si ritrov\u00f2 sposato con lei ma, in preda ai fumi dell'alcool durante la cerimonia, non ricorder\u00e0 nulla e, dato che il divorzio con Natalie Talmadge non era ancora ufficiale, Keaton correva pure il serio rischio di essere accusato di bigamia. Una volta arrivato il divorzio convoler\u00e0 a nozze con Mae una seconda volta (da sobrio) nel 1933, forse spinto da una tremenda necessit\u00e0 di non sentirsi solo e la Scrivens, in compenso, desiderava sposare una celebrit\u00e0 del cinema.\nLa seconda Mrs. Keaton stessa dichiarer\u00e0 che solo in occasione della seconda cerimonia aveva scoperto che il vero nome del marito non era \"Buster\", ma \"Joseph\". Per guadagnarsi da vivere (dato che la nuova moglie si era licenziata credendo di vivere nel jet-set di Hollywood) nel periodo 1934-1937 interpret\u00f2 sedici cortometraggi per la Educational Pictures, e prese parte pure alla realizzazione di una pellicola francese, ossia \"Il re dei Campi Elisi\" (\"Le roi des Champs \u00c9lys\u00e9es\"), con la regia di Max Nosseck (1935). Tuttavia, nel luglio del 1935 Mae, durante una vacanza, sorprese il marito fra le braccia di un'amica di famiglia di lui, la ricca (e sposata) Leah Clampitt Sewell, sicch\u00e9 chiese il divorzio (e un risarcimento dalla donna, che tuttavia non ottenne). Fu un ulteriore colpo per Keaton: all'et\u00e0 di quarant'anni dovette affrontare un secondo divorzio e un secondo danno economico.\nCome se non bastasse, la prima moglie Natalie era ritornata all'attacco chiedendo gli arretrati degli alimenti. Keaton cominci\u00f2 a bere ancora di pi\u00f9, tanto che fu internato nel reparto psichiatrico di un ospedale con una camicia di forza, per impedirgli di bere e salvargli cos\u00ec la vita. Mae, quasi commossa, decise di ritornare alla carica offrendogli il suo aiuto (pubblicizzando il suo pio intento ai giornali), ma Keaton non volle pi\u00f9 avere niente a che fare con lei. Nel dicembre di quell'anno Keaton berr\u00e0 a casa un ultimo cocktail e decider\u00e0 di rimanere sobrio per i successivi cinque anni, riuscendoci.\nMae Scrivens non incontrer\u00e0 mai pi\u00f9 il celebre marito, si firmer\u00e0 sempre con l'epiteto \"ex signora Keaton\"; si sposer\u00e0 altre volte e tenter\u00e0 la carriera di scrittrice. Verr\u00e0 ricoverata in un manicomio negli anni cinquanta, entrando e uscendo dall'ospedale psichiatrico, sottoposta a massicci trattamenti con l'elettroshock. In questi istituti non venivano fornite informazioni circa i pazienti, e quindi \u00e8 impossibile sapere con precisione che destino ebbe la presunta seconda signora Keaton dagli anni sessanta in poi, o ottenere notizie riguardanti la sua data di morte e il suo luogo di sepoltura.\nSeconda met\u00e0 degli anni trenta. Il nuovo inizio per Keaton.\nDal 1936 Keaton, ormai sobrio, riusc\u00ec a riprendere il controllo della propria vita sia dal punto professionale sia privato. Fu un periodo sereno per l'attore, che riscopr\u00ec il piacere di vivere. La prima moglie Natalie continuava per\u00f2 a tartassarlo con continue ingiunzioni per ottenere altri alimenti, e Keaton chiese nel contempo la custodia dei figli. Pur avendo ripreso il controllo della sua vita, egli non ottenne l'accoglimento della sua richiesta da parte del tribunale, ma neppure l'ex moglie Natalie ebbe la meglio.\nInfatti, ogni qualvolta Natalie Talmadge portava il suo ex marito in tribunale, otteneva l'effetto contrario: non solo il giudice non accoglieva la sua richiesta, ma diminuiva di volta in volta gli alimenti che lui doveva versarle. Alla fine Natalie dovette arrendersi, dato che anche la stampa (e l'opinione pubblica) era contro di lei. Sempre nel 1936 Keaton incominci\u00f2 un flirt con una showgirl, Marlyn Stuart, ma poco dopo riprender\u00e0 la relazione con Dorothy Sebastian, ormai divorziata. Quando la Educational Pictures si trov\u00f2 costretta a chiudere i battenti tra il 1939 e il 1941, Keaton interpret\u00f2 dieci cortometraggi per la Columbia Pictures.\nSono pellicole dirette da altri con pochi mezzi e con risultati artistici scadenti; ci\u00f2 nonostante da alcuni di essi continua a trasparire a tratti la grandezza di Keaton attore. Inoltre, grazie alla distribuzione dei cortometraggi della Columbia, Keaton si fece in qualche modo pubblicit\u00e0. Gli addetti ai lavori infatti (registi e produttori) si resero conto che Keaton era sobrio e in ottima forma, e che non disdegnava alcun ruolo. Gradualmente aumentarono per lui gli ingaggi per altri film, come comparsa, regista non accreditato e gag-man. Nel 1940, dopo aver concluso il lavoro con la Columbia, rifiut\u00f2 un rinnovo del contratto e lavor\u00f2 come gag-man alla Metro-Goldwyn-Mayer, partendo con un salario di 100 dollari a settimana per poi ottenere un aumento a 300 dollari.\nIl terzo e definitivo matrimonio.\nNel 1938 Buster, durante una partita di bridge conobbe una giovane promettente ballerina: Eleanor Ruth Norris (1918-1998). Norris era una ballerina professionista dall'et\u00e0 di quattordici anni e da qualche anno lavorava nei pi\u00f9 famosi musical della Metro-Goldwyn-Mayer e della Universal Studios Hollywood. Nonostante fosse molto giovane, era una ragazza \"dura\", matura e decisa, che \u00abconosceva gi\u00e0 il mondo e sapeva affrontarlo\u00bb. Desiderosa di imparare il gioco del bridge, aveva accettato il suggerimento di frequentare proprio la casa di Keaton, considerato uno dei pi\u00f9 grandi esperti del gioco di tutta Hollywood, oltre ad essere ritenuto un paziente maestro.\nPer circa sei mesi fra Keaton e la giovane ballerina intercorse solo una normale frequentazione tra conoscenti. Quando un giocatore del gruppo la rimprover\u00f2 per avere giocato una pessima mano, lei sbott\u00f2 furiosa, difendendosi energeticamente, e per la prima volta Keaton si accorse realmente della giovane: come Eleanor Norris spieg\u00f2 in seguito, la loro storia d'amore cominci\u00f2 in quell'attimo. Lei non aveva mai visto un film di Keaton, ma s'innamor\u00f2 di lui per la sua gentilezza e le sue buone maniere.\nI due convolarono a nozze il 29 maggio 1940, in seguito alla proposta matrimoniale della ragazza stessa quattro mesi prima. Nonostante le obiezioni di parenti e amici, la loro fu un'unione molto felice e, a detta di Jeffrey Vance; Eleanor salv\u00f2 la vita e la carriera del marito dall'alcolismo, aiutandolo e sostenendolo costantemente in ogni maniera. Fu una delle coppie pi\u00f9 longeve e innamorate di Hollywood, e quando la Norris rimase vedova non si rispos\u00f2 e non ebbe alcuna relazione sentimentale o flirt.\nRiavvicinamento con i figli.\nNel giugno del 1938 i figli James e Robert (ormai due adolescenti di sedici e quattordici anni) si presentarono alla casa di Keaton, intenzionati a riprendere i rapporti con il padre dopo cinque anni di lontananza, nonostante il parere contrario della madre. Keaton nella sua autobiografia defin\u00ec questo momento come uno dei pi\u00f9 belli della sua vita. Da allora egli continu\u00f2 a ricevere regolarmente le visite dei figli, e con il passare degli anni si aggiunsero le nuore e i sei nipoti.\nLa carriera successiva, la televisione e i riconoscimenti.\nNel 1949 ritorn\u00f2 a recitare nel ruolo di coprotagonista in un film della Metro-Goldwyn-Mayer, \"I fidanzati sconosciuti\", diretto da Robert Z. Leonard (1949). Sempre in quell'anno, il critico cinematografico James Agee scrisse su di lui un'ottima recensione: un articolo per \"Life\" riguardante il periodo del muto. Protagonisti di questa recensione furono Keaton, Charlie Chaplin, Harold Lloyd e Harry Langdon: per Keaton fu l'inizio della riscoperta da parte del pubblico. Nel dicembre di quell'anno apparve per la prima volta in televisione nel programma di Ed Wynn dove ripropose il primo sketch fatto nel 1917 con Roscoe Arbuckle.\nKeaton divent\u00f2 gradualmente un personaggio molto presente sugli schermi televisivi e negli spot commerciali, sempre pi\u00f9 noto a un nuovo pubblico. La televisione riport\u00f2 all'attenzione del pubblico i suoi film di successo, facendo s\u00ec che venisse riscoperto il suo talento. Inoltre recit\u00f2 nel ruolo del vecchio pianista in \"Luci della ribalta\" (1952) (nel quale fece da spalla al suo grande amico e rivale Chaplin).\nNel 1955 ricevette il premio George Eastman Award insieme ad altri colleghi del cinema muto, compresi quelli assenti come l'ormai esiliato Chaplin e Norma Talmadge. Tornato a casa, ebbe un'emorragia grave all'esofago, e per alcune settimane i medici disperarono di salvarlo. Tuttavia riusc\u00ec a riprendersi e collabor\u00f2 alla realizzazione di un film sulla sua vita, \"La storia di Buster Keaton\", che in realt\u00e0 di Keaton ha solo il nome. La produzione aveva pagato un'ingente somma di denaro per i diritti per realizzare il film, e questo permise a Keaton di comprare una casa a San Fernando Valley e delle terre. Ormai il benessere era assicurato, grazie anche agli ingenti guadagni derivanti dagli spot.\nNel 1961 partecip\u00f2 al 13\u00ba episodio della terza stagione della serie \"Ai confini della realt\u00e0\" (\"The Twilight Zone\") e altri ancora; prese parte anche ad alcuni episodi di \"Candid Camera\". Nel 1959 aveva scritto, insieme a C. Samuels, un libro di memorie: \"My Wonderful World of Slapistick\" (poi pubblicato anche in Italia con il titolo \"Memorie a rotta di collo\"), pubblicato l'anno successivo. Partecip\u00f2 anche ad alcune \"tourn\u00e9e\" del Circo Medrano tra il 1947 e il 1954 insieme con la moglie Eleanor. Intanto il nuovo socio di Keaton Raymond Rohauer ottenne dal nuovo proprietario della Italian Villa, James Mason, dei film che si riteneva fossero andati perduti: erano invece nascosti in una cassa dimenticata dentro una stanza dell'ex dimora dei Keaton. Furono restaurati e ridistribuiti.\nNel 1957 fu ospite a \"This Is Your Life\", ma anche in programmi come \"I Have Got a Secret\" e molti altri. Nel 1960 il cinema riconobbe il suo grande contributo artistico assegnandogli l'Oscar onorario. Nel 1962 venne distribuito nuovamente nei cinema europei \"Come vinsi la guerra\", ottenendo il successo che non era riuscito ad avere nel 1927.\nA questo punto Keaton dichiar\u00f2 di volersi ritirare, ma negli anni sessanta era ancora sulla breccia. Nel 1964 fu protagonista del cortometraggio canadese \"Railrodder\" e del relativo documentario \"Buster Keaton Rides Again\". Partecip\u00f2 anche al film italiano \"Due marines e un generale\" (1965) in cui recit\u00f2 a fianco di Franco e Ciccio: Keaton recit\u00f2 muto per tutto il tempo e solo nel finale disse l'unica battuta: \"Grazie\". Nel settembre di quell'anno fu ospite d'onore a Venezia per il suo ruolo dell'uomo che cancella s\u00e9 stesso nel cortometraggio \"Film\" (1964), unico film del drammaturgo teatrale Samuel Beckett.\nMorte.\nTenuto all'oscuro dalla moglie e dai figli di essere un malato terminale, Buster mor\u00ec il 1\u00ba febbraio 1966 per un cancro ai polmoni, poco dopo la fine delle riprese del suo ultimo film, \"Dolci vizi al foro\" (\"A Funny Thing Happened on the Way to the Forum\"). La moglie in seguito raccont\u00f2 che mor\u00ec poco dopo aver giocato tranquillamente a carte con i suoi amici e ci\u00f2 \u00e8 confermato anche dal documentario del 1987 \"\" di Kevin Brownlow e David Gill.\nKeaton riposa nel Forest Lawn Memorial Park di Los Angeles, California. La vedova per pi\u00f9 di trent'anni svolse una assidua attivit\u00e0 per mantenere viva la memoria del marito fino alla propria morte nell'ottobre del 1998.\nIl sorriso di Buster Keaton.\nEleanor Keaton si sentiva chiedere spesso se nel privato il marito sorridesse: lei rispondeva ogni volta che non solo sorrideva, ma che rideva: \"Buster - dir\u00e0 - aveva una splendida risata\". Marion Meade (avvalendosi dell'opinione di un esperto del campo) afferma che la sua freddezza, la sua \"maschera\" inespressiva, fosse dovuta a un trauma, a un intimo disagio dovuto al suo sfruttamento da parte del padre durante il periodo del vaudeville. Di opinione contraria Imogen Sara Smith e altri: essi spiegano che era una semplice scelta artistica di Buster, come lo stesso, del resto, aveva dichiarato pi\u00f9 volte. Keaton riteneva un comico che ride di s\u00e9 stesso poco credibile.\nNel 1965 il cinegiornale della Rai riporta un'intervista veloce a Buster Keaton, risalente al periodo in cui l'attore era a Roma per le riprese di \"Due marines e un generale\". In questa occasione Keaton stesso spiega che era sempre stato sul palcoscenico fin da piccolo insieme con il padre, e gi\u00e0 da allora aveva capito che per fare ridere il pubblico bisognava avere un'espressione triste e glaciale: a poco a poco si era dimenticato di avere quella maschera, rendendosene conto solo durante i primi film.\nLa questione del suo analfabetismo.\nRaymond Rohauer, ultimo manager di Keaton, raccontava spesso che il comico era un analfabeta e un uomo privo di cultura. Egli in effetti, sotto insistenza peraltro dei nonni materni, fu mandato a scuola ma il suo carattere esuberante fece s\u00ec che il bimbo venisse cacciato. La madre allora decise di insegnargli a leggere e scrivere.\nKeaton dunque mancava di scolarizzazione, ma sapeva leggere, scrivere e tenere dei libri contabili precisi e accurati, anche se questo era un compito che non amava, preferendo, se possibile, delegarlo ad altri. L'attore era inoltre molto portato per le attivit\u00e0 meccaniche e il modellismo (passione, quest'ultima, ereditata dai figli).\nInfine, gestire e produrre i film richiedeva una certa capacit\u00e0 organizzativa, nonch\u00e9 precisione e inventiva. Questi erano peraltro alcuni dei requisiti necessari anche nel gioco del bridge, in aggiunta alla fantasia e alla prontezza di spirito: difatti Keaton era considerato all'epoca un eccellente giocatore. Quando lavorava nei film sonori della MGM, Buster Keaton doveva recitare anche in lingua straniera (non esisteva il doppiaggio in quei primi anni) e si dimostrava molto versatile.\nKeaton era perfettamente consapevole di non avere una cultura di base, preferiva quindi non interessarsi di politica; era, tuttavia, una persona che teneva gli occhi aperti su quello che lo circondava, e questo spirito di osservazione \u00e8 presente nei suoi lavori in ogni periodo della sua vita, anche negli ultimi anni. Infatti non disdegnava la modernit\u00e0 e non la guardava con sospetto: lo dimostra il fatto che conosceva e ascoltava Elvis Presley e i Beatles.\nAlcolismo.\nMolto si \u00e8 detto sull'alcolismo di Buster Keaton. Per certo questa dipendenza raggiunse livelli allarmanti tra il 1932 e il 1935, ma segu\u00ec un periodo di totale astinenza fino al 1940, anno in cui riprender\u00e0 a bere, ma non in maniera morbosa: all'epoca, infatti, si era sposato da poco con Eleanor Norris e, come suggerisce Imogen Sara Smith nella sua biografia, con molta probabilit\u00e0 Keaton aveva fiducia nel proprio autocontrollo o - pi\u00f9 semplicemente - sapeva che la sua giovane e attenta moglie gli avrebbe impedito di eccedere. Fino al 1955 Keaton consum\u00f2 alcool e liquori in qualche occasione (mai quando lavorava), ma dopo aver sofferto a causa di una grave emorragia (che lo port\u00f2 quasi alla morte) scelse di rinunciare agli alcolici, fatta eccezione per due birre al giorno prima dei pasti. Mor\u00ec di cancro ai polmoni a causa della sua lunga vita di fumatore accanito.\nLe presunte difficolt\u00e0 economiche.\nKeaton non aveva subito una crisi finanziaria ma senz'altro ha trascorso dei momenti critici in quanto, a causa dei divorzi e della difficolt\u00e0 di trovare un ingaggio migliore, doveva mantenere la madre e i suoi due fratelli che non lavoravano. Con il terzo matrimonio l'economia della famiglia Keaton miglior\u00f2 dato che la giovane moglie Eleanor lavorava come ballerina alla Metro-Goldwyn-Mayer e aveva uno stipendio fisso, sicch\u00e9 per circa dieci anni la \"terza signora Keaton\" fu di fatto considerata la capofamiglia.\nQuando Keaton incominci\u00f2 a lavorare per la televisione le finanze migliorarono notevolmente e, grazie ai diritti d'autore del film \"The Buster Keaton Story\" (1957), i coniugi Keaton (che avevano cominciato a vivere da soli dopo la morte della madre di Keaton nel 1955) poterono permettersi di comprare il ranch dei loro sogni e delle terre a San Fernando Valley, di cui Keaton divenne sindaco onorario. Si susseguirono numerosi ingaggi per la pubblicit\u00e0 commerciale, la televisione e anche per alcuni ruoli cinematografici, abbastanza per poter conferire a Keaton una vita di agi. Come ribad\u00ec la terza moglie, Keaton guadagnava come in passato, grazie anche ai diritti d'autore per i suoi film muti e i loro proventi.\nLinguaggio cinematografico.\nBuster Keaton \u00e8 stato uno dei mostri sacri del cinema muto a Hollywood, quella stagione del cinema statunitense tra il 1915 e il 1928, come Charlie Chaplin o Erich von Stroheim. Il suo cinema fu un meccanismo con continui rovesciamenti di senso, all'insegna di un esercizio continuo della logica: gli oggetti cambiano di senso, le azioni semplici diventano complesse e quelle impossibili diventano facilissime, ci\u00f2 che sembra innocuo diventa un pericolo e le avversit\u00e0 si rivelano aiuti impensati.\nNei suoi film il mondo reale diventa astratto, surreale, tutto ci\u00f2 che \u00e8 sbagliato \u00e8 anche giusto e viceversa. Per esempio ne \"Il maniscalco\" (1922) un'inquadratura da lontano sembra mostrarlo intento a lavorare al fuoco, mentre invece si sta cuocendo due uova al tegamino; in \"Una settimana\" una casa prefabbricata montata male diventa una giostra che ruota su s\u00e9 stessa, ma alla fine gli abitanti scendono ringraziando per il giro.\nFilmografia.\nLa quasi totalit\u00e0 dei cortometraggi interpretati tra il 1917 e il 1923 non ha visto una normale distribuzione cinematografica e i titoli italiani sotto riportati sono quelli con cui sono stati pubblicati in una raccolta in 6 DVD.\nCortometraggi con Arbuckle.\nFilm di due bobine, della durata tra i 18 e i 25 minuti della \"Comique Foil Corp.\" interpretati da Keaton e scritti e diretti da Roscoe \"Fatty\" Arbuckle, tranne ove indicato:\nFilm muti nel periodo d'oro.\nLungometraggio (sette bobine) per la \"Metro Pictures Corp.\" in cui Keaton \u00e8 solo attore:\nCortometraggi (due bobine) con soggetto, sceneggiatura e interpretazione di Keaton. La regia, a meno di indicazione diversa, \u00e8 di Keaton e Eddie Cline:\nMediometraggi e lungometraggi del periodo del muto. La regia, a meno di indicazione diversa, \u00e8 dello stesso Keaton che ne \u00e8 anche interprete:\nPrimi film sonori.\nA meno di indicazione diversa si tratta di lungometraggi:\nCortometraggi Educational Pictures.\nA meno di diversa indicazione la regia \u00e8 di Charles Lamont:\nCortometraggi Columbia.\nA meno di diversa indicazione la regia \u00e8 di Jules White:"}
{"id": "73752", "revid": "1632387", "url": "https://it.wikipedia.org/wiki?curid=73752", "title": "Bruzi", "text": "I Bruzi () erano un antico popolo di stirpe italica che abit\u00f2 la quasi totalit\u00e0 dell'odierna Calabria che, in epoche successive, fu la parte meridionale della Regio III augustea Lucania et Bruttii.\nStoria.\nOrigini.\nNel corso dell'et\u00e0 del ferro, gruppi di genti di stirpe indoeuropea penetrarono in diverse ondate in Italia, distribuendosi lungo l'arco delle dorsali appenniniche centro-meridionali. Tali popoli, collettivamente, sono conosciuti con il nome di Italici. Tra di essi distinguiamo le popolazioni degli Apuli, dei Sanniti, degli Oschi, dei Lucani, tutti caratterizzati da una lingua comune, l'osco.\nLa tradizione letteraria concorda nell'identificare i Bruzi inizialmente come pastori e servi dei Lucani, molti dei quali a carattere nomade, con alte concentrazioni prevalentemente nella parte settentrionale di quella che sar\u00e0 la Regio III augustea. Tali li definisce Strabone, e altrettanto Diodoro Siculo e Pompeo Trogo: quest'ultimo autore, inoltre, conferma la loro discendenza dai Lucani e la vittoriosa rivolta contro questi ultimi intorno al 356 a.C., negli anni della lotta che vedevano Dione di Siracusa opporsi a Dionisio II. \nSono proprio i Lucani dunque a dare il nome a questo popolo, infatti i Lucani chiamavano \"Bretti\" i ribelli. Nel frattempo, da popolo ormai libero, le trib\u00f9 dei Bruzi si coalizzarono in una lega, ed eressero a loro capitale una citt\u00e0, non \u00e8 dato di sapere se fondata ex novo o preesistente, e che chiamarono Consentia (l'attuale Cosenza), nome che suggellava proprio il \"consenso\" delle varie trib\u00f9.\nProprio per queste origini, il popolo bruzio viene descritto come un popolo di guerrieri, rude e bellicoso. La storia ce li tramanda come un antico popolo che ha fatto della sua potenza bellica e della voglia di indipendenza e libert\u00e0 la sua grandezza, ma anche la sua rovina.\nConsentia.\nUna volta consolidatisi in una grande lega, venne il momento di cercare un posto strategico su cui erigere la propria capitale. Essa venne indicata sul colle Pancrazio, che dominava una grande vallata nella quale sorgeva molto probabilmente un villaggio italico fondato nell'VIII secolo a.C. (Kos, Cosa o Cossa, \"Grotta\", presumibilmente per le abitazioni scavate nel tufo), ed era separata da essa da due fiumi che si univano proprio alla base del colle, e che lo rendeva un posto fortificato naturalmente. Il colle era per\u00f2 occupato da 600 mercenari africani al soldo di Dionisio, alleato dei Lucani. La cosiddetta \"Battaglia della Rocca Bretica\" vide i Bretti, guidati da una donna, conquistare il colle dopo un sanguinoso scontro e designando la definitiva resa dei Lucani. Venne sancita la pace, passata alla storia come la \"Pace di Donna Brettia\", in onore della condottiera dei Bruzi. Sul colle, dunque, il villaggio che vi sorgeva divenne Consentia (l'attuale Cosenza), che prende il nome latino (datole quindi dai Romani) dal \"consenso\" dato da tutte le trib\u00f9 bruzie e gli stessi Lucani che aderirono alla Confederatio Bruttiorum e/o dal \"consensum\", ovvero dalla confluenza dei due fiumi. In essa coniarono le proprie monete e inizi\u00f2 un fiorente periodo per questo popolo.\nLa Confoederatio Bruttiorum.\nDa quel momento, finita la fase nomade di questo popolo, in meno di un secolo, i Bretti si costituirono in numerosi piccoli villaggi distanti pochi chilometri l'uno dall'altro, intervallati da roccaforti chiamate oppida, nuclei urbani fortificati, nelle quali si riunivano le classi sociali pi\u00f9 elevate (guerrieri, magistrati e, si pensa, sacerdoti) per prendere decisioni per la gestione e la difesa dei villaggi limitrofi. Venne battuta moneta, e il tessuto sociale inizi\u00f2 a prendere forma con il consolidamento delle classi sociali. La pi\u00f9 importante era quella dei guerrieri. Iniziarono le mire espansionistiche, e i Bruzi riuscirono ad ottenere importanti successi sia a sud che a nord del loro territorio fino ad impattare ad oriente e ad occidente con le polis della Magna Grecia.\nEra nata la \"Confoederatio Bruttiorum\", il culmine dell'espansione, della cultura e dell'economia dei Bretti.\nEssa si pu\u00f2 identificare nell'attuale intera provincia di Cosenza, escludendone la parte pi\u00f9 settentrionale, quella compresa tra il Pollino e l'istmo tra la foce del Crati e quella del Laos, corrispondente, secondo Strabone alla parte meridionale della Lucania storica, e arrivando ad estendersi, con le successive conquiste i territori interni della dorsale appenninica dalla Sila fino a raggiungere l'Aspromonte.\nOltre ad un sistema di monetazione proprio, i Bretti, di lingua osca, ma definiti dagli antichi popolo bilingue per la familiarit\u00e0 che avevano anche col greco appreso negli assidui contatti col mondo italiota, avevano anche adottato formalmente una scrittura basata appunto sull'alfabeto dorico di tipo acheo.\nOltre Consentia, le principali citt\u00e0 erano (in latino, ): Pandosia (citt\u00e0 di cui ancora oggi si cercano le tracce e che forse doveva sorgere fra gli attuali comuni di Castrolibero, Mendicino, Marano Principato e Marano Marchesato sul Crati o presso l'attuale Acri sul Mucone), Aufugum (l'attuale Montalto Uffugo), Argentanum, Clampetia, Bergae, Besidiae l'attuale Bisignano ed Ocriculum. La cosiddetta confederazione dei Bruzi. Per la fase che precede l\u2019occupazione romana della regione nell'et\u00e0 ellenistica la ricerca archeologica ha permesso di individuare una sessantina di centri indigeni nella Calabria, di cui quindici risultano fortificati.\nLa guerra con i Greci.\nTra la met\u00e0 del IV e la met\u00e0 del III secolo a.C., i Bruzi attaccarono e conquistarono diverse citt\u00e0 magno-greche, (tra cui, sul versante tirreno Themesa e Terina, Hipponion (l'attuale Vibo Valentia), e su quello ionico addirittura la mitica Sybaris.\nLe polis magno-greche riuscirono a respingerli solo per un breve periodo dopo l'alleanza con Dionisio. I Greci d'Italia quindi tentarono di resistere per l'ultima volta, invocando l'aiuto di Alessandro il Molosso, re d'Epiro e zio di Alessandro Magno, ma anch'esso venne sconfitto dai Bruzi perdendo la vita proprio alle porte di Pandosia (331 a.C.). Al principio del III secolo a.C. il lungo assedio dei Brettii a danno delle superstiti citt\u00e0 libere di Crotone, Locri e Reggio, comport\u00f2 che le citt\u00e0 magno-greche dovettero pagare ai Brettii pesanti tributi per assicurarsi un territorio da coltivare in sicurezza, almeno per garantire l\u2019alimentazione alla popolazione. \nIn questa fase vennero a svilupparsi gli insediamenti collinari della Brettia ionica, tra Thurii e Crotone, secondo il modello vicano-paganico, ossia di un territorio (\"pagus\") fittamente disseminato da fattorie rurali, la cui base economica era incentrata sullo sfruttamento delle risorse agro-silvo-pastorali e che utilizzava dei villaggi (\"vicus\") come centro servizi per il mercato, le funzioni religiose e le assemblee. Alcuni dei \"vici\" erano fortificati con cinta muraria per accogliere gli abitanti in caso di emergenza, e fra questi la ricerca archeologica del XIX sec. ha consentito di identificare i \"vici\" di Castiglione di Paludi, Cerasello e Muraglie a Pietrapaola, Pruija a Terravecchia, il tempio di Apollo Aleo a Cir\u00f2, che venne rivitalizzato ed ampliato, Petelia (Strongoli) la metropolis dei Lucani ricordata da Strabone (VI, 1, 3 C254).\nLa conquista romana.\nI Bretti erano ormai riconosciuti come una piccola potenza in rapida ascesa. La loro prerogativa era quella di continuare a svilupparsi come civilt\u00e0 autonoma e conquistatrice e ci\u00f2 li spinse all'ostilit\u00e0 verso Roma, quando essa buss\u00f2 ai loro confini, e in seguito, dunque, alla loro definitiva disfatta.\nInizi\u00f2 cos\u00ec una serie di sconfitte, fra cui quella del 275 a.C. La Confederazione dei Brezi si era alleata con Pirro re d'Epiro e, tacitamente, quindi con molte delle citt\u00e0 italiote; con la loro disfatta, cadeva per la prima volta \"Consentia\", che fu annessa alla Repubblica. Nel 270 a.C. il territorio dei Bretti era completamente caduto sotto il dominio dei Romani. Le condizione di pace imposte da Roma ai Bretti furono onerose: essi furono privati della meta della Selva della Sila, che fu trasformata in \"ager publicus\". A seguito di questa occupazione, nei primi decenni del III secolo a.C., si avvia la crisi di quel sistema cantonale \u2013 formato da pagi, vici e fattorie \u2013 che aveva determinato la relativa ricchezza dei Bretti. Le citt\u00e0 del Bruzio furono chiamate alleate/federate, un'alleanza ineguale imposta dall'egemone, venendo loro proibito di fare alleanze per conto proprio e di coniare monete. Unico vantaggio concesso da Roma fu quello di conservare le tradizionali leggi, magistrature e costumanze: si trattava di una autonomia formale, perch\u00e9 i presidi romani installati nelle cittadelle fortificate vigilavano affinch\u00e9 tutto si svolgesse in funzione degli interessi romani.\nMa i Bretti in realt\u00e0 non si sottomisero mai del tutto e, riorganizzatisi, approfittarono dell'invasione di Annibale nel 218 a.C. con il quale si allearono durante la seconda Guerra Punica. Riconquistarono cos\u00ec \"Consentia\" e, forti del nuovo alleato, mossero guerra di nuovo contro Roma per riottenere la loro indipendenza. Sia lo storico e geografo Strabone che lo storico romano Tito Livio, citano anche \"Ocricolo\" (in latino \"Ocriculum\") insieme a \"Consentia\" nel raccontare le ultime fasi della guerra annibalica nell'anno 204-202 a.C. Ocricolo \u00e8 una delle localit\u00e0 che si arresero al console Gneo Servilio Cepione dopo la conquista della citt\u00e0 di \"Clampetia\".\nQuando Annibale per\u00f2 venne sconfitto e costretto a tornare in patria, ordin\u00f2 ai Bruzi di seguirlo, ma essi vollero rimanere nelle loro terre, attirando cos\u00ec su di loro la sua vendetta. Dalla partenza di Annibale verso l'Africa, Roma procedette a sedare ogni focolaio di ribellione brettica. Il territorio venne di nuovo sottomesso da Servilio e questa volta i Bretti vennero puniti duramente: privati del diritto di portare armi, divennero in massa schiavi o impiegati in ruoli inferiori (Appiano e Aulo Gellio riferiscono che essi subirono l'umiliazione di non poter servire negli eserciti romani come legionari, ma solo come attendenti al servizio dei magistrati della Repubblica). Roma tolse a \"Consentia\" la carica di citt\u00e0-stato, sciolse la Confederazione e confisc\u00f2 quasi tutto il territorio trasformandolo in \"ager publicus\", in cui vennero dedotte alcune colonie romane (II e I secolo a.C.). Il sistema delle fortificazioni collinari venne abbandonato o distrutto.\nDurante la guerra sociale i Lucani e i Bruzi ribelli, guidati dal lucano Lamponio, assediarono Reggio ma furono respinti dal pretore Gaio Norbano. Non \u00e8 chiaro se anche i Bruzi ottennero, insieme agli altri popoli italici, la cittadinanza romana tramite la \"Lex Plautia Papiria\" dell'89 a.C.; infatti tale legge si applicava soltanto a coloro che avessero fatto richiesta della cittadinanza entro due mesi dall'approvazione della legge stessa, mentre \u00e8 certo che nel Bruzio permasero sacche di resistenza ancora per molto tempo. Nel 73 a.C. \"Consentia\" e i Bretti (o almeno una buona parte di essi) ripresero nuovamente le armi contro Roma, unendosi alla rivolta che Spartaco aveva mosso contro la Repubblica, scatenando una guerra servile. Nel 71 a.C., dopo due anni di rivolte, Spartaco venne accerchiato e sconfitto dal console Licinio Crasso nei pressi del fiume Sele; tantissimi erano i Bruzi tra i 5.000 morti in battaglia e i 6.000 crocefissi.\nNel 29 a.C. \"Consentia\" diventa colonia sotto Augusto, il quale le concesse la cittadinanza romana dopo essersi assicurato delle totale resa dei Bretti (\u00e8 verosimile che i provvedimenti umilianti, di cui si \u00e8 parlato sopra, imposti a questi ultimi dopo la seconda guerra punica siano caduti con la concessione della cittadinanza romana). \nNon \u00e8 fuori luogo ritenere che l'etnico BRVTTII, in seguito l'unico e solo usato per definire questo popolo, in realt\u00e0 altro non sia che una trasformazione omofonetica, effettuata a scopo \"punitivo\" dai Romani dopo la ripetuta ribellione di \"Consentia\" all'Urbe, una sorta di \"damnatio memoriae\" perpetrata attraverso il passaggio da Bretti, in greco BPETTIOI (o meglio nella pi\u00f9 frequente forma \u0392\u03a1\u0395\u03a4\u03a4\u0399\u03a9\u039d, al genitivo, come leggibile sulla monetazione della Confederazione) a BRVTTII, o peggio BRVTII ovvero in latino \"bruti\", \"vili\", nel senso proprio di traditori, di ribelli alle leggi e al dominio di Roma.\nTerritorio: il Bruzio e la transizione in Calabria.\nL'antica regione dei Bruttii \u00e8 spesso indicata come Bruttium, italianizzata in Bruzio. I Bretti occuparono o controllavano, nel momento della massima espansione, prima di venire sconfitti dalla Repubblica romana a Thurii nel 282 a.C. l'intero territorio dell'odierna Regione Calabria.\nTale denominazione \"Bruttium,\" come sostantivo, \u00e8 impropria, poich\u00e9 di derivazione moderna, in quanto la terra dei Brettii era una parte della Regio III Lucania e Bruttii (o Brittii), una delle undici regioni in cui era divisa l'Italia augustea e che corrisponde \"grosso modo\" all'intero territorio della odierna Regione Calabria; Il termine \"Bruttium\" non ha in realt\u00e0 riscontri in epoca antica e tardoantica, trovandosi invece attestato l\u2019uso di \"terra Bruttii o Brittii\", cio\u00e8 la sola denominazione etnica (\"la terra dei Bruttii\"), identificando il territorio col nome dei suoi componenti la comunit\u00e0, e non gi\u00e0 con un nome di territorio. Tale denominazione \u00e8 rimasta inalterata anche dopo la caduta dell'impero Romano d'Occidente, nel Regno Ostrogoto, l'Esarcato d'Italia, fino alla parziale conquista della regione dai parte del Ducato Longobardo di Benevento e nella fase protobizantina (VI sec. d.C.). Dopo la conquista dei Longobardi di parte della provincia di Apulia et Calabria (coincidente circa con l'attuale regione Puglia, di cui la Calabria rappresentava circa il territorio dell'attuale Salento) all'Impero Romano d'Oriente, ai Bizantini non rest\u00f2 che la parte centro-meridionale della terra dei Bruttii e la Calabria e che andarono a costituire il Ducato di Calabria. Nella prima met\u00e0 del VII sec. d.C., e dal 650 d.C. nei documenti bizantini, la regione viene indicata come - Bruttium o Brettia nelle aree a nord sotto il controllo diretto dei Longobardi, mentre la parte meridionale, sotto il controllo degli imperatori romei viene indicata come \u201cCalabria\u201d in quanto unita alla parte del territorio pugliese sotto il loro controllo e cos\u00ec denominata. Quanto l'Impero Romano d'Oriente perse anche il resto della Puglia, il Ducato di Calabria rest\u00f2 ad indicare anche la sola parte delle terra dei Bretti rimasta in loro possesso. \nDue secoli dopo, con la cosiddetta \"riconquista bizantina della Calabria\", intorno all'885 d.C. sotto l'imperatore Basilio I, le truppe del generale Niceforo Foca riconquistarono l'intero territorio regionale scacciando sia i saraceni che i longobardi, cos\u00ec che il Ducato di Calabria and\u00f2 ad indicare l'antica terra dei Bruttii. La denominazione di Calabria and\u00f2 cos\u00ec definitivamente a sostituire quella di terra dei Bruttii."}
{"id": "73759", "revid": "767487", "url": "https://it.wikipedia.org/wiki?curid=73759", "title": "Legio I Macriana liberatrix", "text": "La Legio I \"Macriana liberatrix\" (\"liberatrice di Macro\") era una legione romana arruolata in Africa dal governatore Lucio Clodio Macro nel 68. L'emblema della legione \u00e8 sconosciuto.\nScopo della legione era di unire le forze con la III \"Augusta\" per appoggiare una ribellione contro l'imperatore Nerone. Nerone in seguito si suicid\u00f2 e venne sostituito da Galba, ma il nuovo imperatore vedeva Macro con sospetto, temendo un'altra ribellione contro il proprio potere. Macro venne ucciso nel 69, l'anno dei quattro imperatori e subito dopo la I \"Macriana liberatrix\" venne sciolta; \u00e8 possibile che gli uomini di questa legione siano confluiti in una delle legioni di Vitellio.\nIl nome della legione \u00e8 attestato da una delle monete di Macriano."}
{"id": "73761", "revid": "1543377", "url": "https://it.wikipedia.org/wiki?curid=73761", "title": "Carl Schuhmann", "text": "Biografia.\nCrebbe a Colonia, dove divent\u00f2 membro della locale associazione ginnica dal 1886 al 1889.\nA 19 anni vinse a Colonia la combinata di 12 prove ginniche alla Gau-Turnfest. Nello stesso periodo vinse nella regione della Ruhr il salto in alto e gli anelli. Nel 1889 ottenne un riconoscimento particolare alle gare ginniche nazionali. Nel 1890 si trasfer\u00ec a Berlino, dove esercit\u00f2 la professione di orafo. Questo fu il periodo migliore della sua attivit\u00e0 sportiva. Nel 1894 giunse sesto alle prove ginniche a Breslavia e quarto nel 1895 a Roma (con le prime quattro posizioni in tutti gli attrezzi).\nAlle I Olimpiadi di Atene fu l'atleta che vinse pi\u00f9 medaglie d'oro. Fu presente a quasi tutte le gare di ginnastica, alla gara di lotta, ma anche a quelle di atletica leggera e di sollevamento pesi. Nonostante la sua bassa statura (1.63\u00a0m), seppe predominare anche in gare in cui sarebbe stato apparentemente svantaggiato.\nNella gara di lotta greco-romana vinse, contro tutte le aspettative, battendo prima il favoritissimo Launceston Elliot e poi in finale l'atleta greco Ge\u014drgios Tsitas, beniamino del pubblico. Elliot prese cos\u00ec a male la sua sconfitta che dovette essere trascinato fuori dai principi della casa reale. Nella ginnastica vinse le gare di trave a squadre, di parallele a squadre e di volteggio.\nPrese parte anche alle gare del cavallo, della trave, delle parallele e degli anelli, ma senza risultati di rilievo. Nell'atletica leggera partecip\u00f2 al salto triplo, al salto in lungo e al getto del peso. Arriv\u00f2 quinto nel sollevamento con due mani.\nDopo Atene vinse ancora in Germania nel 1898 e nel 1903 e continu\u00f2 l'attivit\u00e0 agonistica fino al 1908, ottenendo un 38\u00ba posto.\nSi trasfer\u00ec in Inghilterra, dove continu\u00f2 ad esercitare la sua professione di orafo e di insegnante di ginnastica alla Societ\u00e0 tedesca di Ginnastica.\nVenne internato nell'isola di Man durante la prima guerra mondiale. Nel 1919 torn\u00f2 in patria, dove dal 1919 al 1939 fu allenatore della Charlottenburger TG. Nel 1936 venne invitato ai giochi olimpici in ricordo dei suoi fasti.\nMor\u00ec nel 1946 e venne sepolto nel cimitero forestale di Heerstrasse, a Charlottenburg.\nPalmar\u00e8s.\nIn carriera ha conseguito i seguenti risultati:"}
{"id": "73763", "revid": "729019", "url": "https://it.wikipedia.org/wiki?curid=73763", "title": "Legio I Adiutrix", "text": "La Legio I \"Adiutrix\" (\"ausiliatrice\"), fu una legione romana formata nei primi mesi del 68 con i marinai della flotta di Miseno, forse da Galba su ordine di Nerone. L'ultima registrazione che menziona la \"Adiutrix\" \u00e8 del 444, quando questa era di stanza a Sz\u00f6ny (\"Brigetio\"), nella provincia romana di Pannonia. L'emblema della legione era un Capricorno, usato assieme ad un cavallo alato Pegaso.\nStoria.\nDalla guerra civile ai Flavi: 68-96.\nDurante il turbolento anno dei quattro imperatori, la legione presumibilmente combatt\u00e9 prima per Galba, e quindi nell'esercito di Otone, nella battaglia di locus Castorum (ma non \u00e8 sicuro) e nella prima battaglia di Bedriaco, dove questo imperatore venne sconfitto da Vitellio. Nel 70, la legione combatteva le ultime fasi della Rivolta batava.\nLa citt\u00e0 di Magonza (\"Mogontiacum\") \u00e8 la prima base conosciuta della legione, che condivideva con la Legio XIV \"Gemina\". Qui le due legioni si occupavano principalmente di difendere la nuova provincia della Germania superiore. Nell'83 parteciparono alle campagne germaniche di Domiziano contro la popolazione dei Catti, una trib\u00f9 germanica che viveva oltre il Reno a nord del fiume Meno. Alcune sue \"vexillationes\" potrebbero essere state inviate nel vicino \"castum\" di Mirebeau a costituire una riserva strategica dell'imperatore Domiziano.\nPoco pi\u00f9 tardi nell'85-86 prese parte con sue vexillationes alla nuova guerra contro i Daci, promossa da Domiziano. A partire dall'89 prese parte anche alle campagne suebo-sarmatiche di Domiziano (concluse da Traiano nel 97), durante le quali potrebbe essere stata gi\u00e0 trasferita in Pannonia (anche in seguito alla distruzione di un'intera legione ad opera dei sarmati Iazigi), o forse per un paio d'anni a \"Burnum\" in Dalmazia. Il primo \"castrum\" pannonico alcuni ipotizzano possa essere stato quello di \"Mursa\" (dal 90 circa), vista la vicinanza con quello di \"Sirmio\", dove era dislocata la legio II Adiutrix.\nDa Nerva agli Antonini: 96-192.\nA seguito dell'assassinio di Domiziano del 96, la \"Adiutrix\", assieme all'armata danubiana, gioc\u00f2 un ruolo importante nella politica romana nell'ottobre del 97, favorendo l'adozione di Traiano da parte di Nerva, successore della dinastia flavia. La legione era ora certamente stanziata a \"Brigetio\" (se non gi\u00e0 dal 90). Quando Traiano divenne imperatore (nel 98), diede alla legione il \"cognomen\" di \"pia fidelis\" (\"leale e fedele\") in riconoscimento del suo appoggio.\nTra il 101 e il 106, sotto il comando del nuovo imperatore, la \"Adiutrix\" partecip\u00f2 alla conquista la Dacia ed occup\u00f2 la nuova provincia (insieme alle legioni Legio IIII \"Flavia Felix\" e Legio XIII \"Gemina\") con sue \"vexillationes\" lasciate ad \"Apulum\". Una volta divisa la provincia di Pannonia in Pannonia inferiore e Pannonia superiore (nel 103), il \"castrum\" di \"Brigetio\" rientr\u00f2 nella giurisdizione del governatore di quest'ultima, almeno fino a quando l'imperatore Caracalla non modific\u00f2 i confini tra le due nuove province, attribuendo \"castrum\" e legione alla provincia \"inferior\".\nTraiano utilizz\u00f2 questa legione anche nella campagna contro la \"Partia\" (115-117). Una volta conclusa la pace da parte di Adriano, la I Adiutrix fu stanziata di nuovo in Pannonia, a Brigetio. Si hanno notizie della sua presenza l\u00ec fino all'anno 444.\nDurante i decenni successivi alle campagne di Traiano, la I \"Adiutrix\" rimase stanziata sulla frontiera danubiana, a parte una breve permanenza di sue \"vexillationes\" nel Ponto per una campagna contro gli Alani lungo i confini della Cappadocia (al tempo di Publio Elio Adriano). Tra il 171 e il 175, suo comandante fu Pertinace, imperatore per un breve periodo nel 193.\nDai Severi a Diocleziano: 193-305.\nAppoggi\u00f2 la candidatura dell'allora governatore della Pannonia superiore, Settimio Severo, durante la guerra civile degli anni 193-197 fino all'ottenimento del trono imperiale. Nei decenni successivi la legione partecip\u00f2 con sue \"vexillationes\" a diverse campagne contro i Parti, a partire da quelle degli anni 195 e 197-198, poi del 215-217 sotto Caracalla e del 244 ai tempi dell'imperatore Gordiano III. Pass\u00f2 sotto il comando del governatore della Pannonia inferiore a partire dal 214, pur rimanendo di stanza a \"Brigetio\".\nNel corso del III secolo la legione ricevette tutta una serie di \"cognomina\": \"Pia Fidelis bis\" (\"due volte leale e fedele\") e \"Constans\" (\"affidabile\"); \"Antoniana\" (dagli imperatori Caracalla o Eliogabalo)."}
{"id": "73765", "revid": "124982820", "url": "https://it.wikipedia.org/wiki?curid=73765", "title": "Dario Sala", "text": "Fu anche antiquario e \"chansonnier\".\nBiografia.\nDurante la seconda guerra mondiale combatt\u00e9 in Albania, sud della Francia e Italia. Proprio in questo periodo fu promotore dell'Unione degli Stati Uniti d'Europa e compose un \"Inno per un mondo unito\" che gli procur\u00f2 parecchi guai con i suoi superiori.\nLa sua fama \u00e8 per\u00f2 legata principalmente all'invenzione del DAS (dalle iniziali del suo nome Dario Sala), una particolare creta che secca senza bisogno di cottura e che accompagna dai primi anni sessanta la vita dei bambini italiani. Sala ne vendette il brevetto per poche lire alla Adica Pongo - correva appunto l'anno 1962 - rinunciando anche ad una percentuale sulle vendite.\nNel 1995 pubblic\u00f2 \"Tra cielo e terra\", un libro di poesie, pensieri, disegni e spartiti di canzoni. Sette anni dopo, nel 2002, diede alle stampe un secondo volume di poesie, aforismi e disegni intitolato \"Cuore e semplicit\u00e0\"."}
{"id": "73766", "revid": "729019", "url": "https://it.wikipedia.org/wiki?curid=73766", "title": "Lista di legioni romane", "text": "Questo \u00e8 un elenco di legioni romane. Si tratta principalmente di legioni del periodo tardo repubblicano ed imperiale romano; le legioni precedenti non erano permanenti.\nI commenti a fianco delle legioni comprendono il periodo di vita della legione, le cause della scomparsa (se rilevanti) e il comandante originale, ovvero l'uomo che costitu\u00ec la legione. Uno dei segni delle legioni \u00e8 l'aquila.\nLegioni dell'alto impero, fino ai Severi (30 a.C. - 235).\nQuesta \u00e8 una lista delle legioni dell'Alto Impero (in ordine alfanumerico), dal regno di Augusto fino ai Severi, con il nomitativo delle legioni \"attive\" del periodo ed i loro rispettivi simboli.\nLegioni del III-prima met\u00e0 del IV secolo: da Massimino Trace (235) a Costantino (324-337).\nNuove e numerose legioni furono formate durante il periodo dell'anarchia militare (235-285), ma soprattutto da Diocleziano e Costantino I. Con la riforma tetrarchica il numero complessivo delle legioni fu portato nel 300 a 53/56, mentre con l'ascesa al trono di Costantino I ed il ripristino di una monarchia dinastica, il numero delle legioni romane fu elevato ulteriormente fino a 62/64, attorno all'anno 330. Fu soprattutto quest'ultimo, nella seconda parte del suo regno (dal 324 al 337), quando rimase unico \"Augusto\", a riorganizzare l'esercito imperiale, per rispondere meglio alle esigenze del tempo che vedevano una sempre pi\u00f9 marcata minaccia delle popolazioni barbariche del nord Europa e a quella dei Sasanidi dall'Oriente. L'esercito cominci\u00f2 gi\u00e0 con Gallieno, poi con Diocleziano, ed infine con Costantino I e venir diviso in unit\u00e0 di frontiera (disposte in accampamenti fortificati lungo i confini imperiali), e in unit\u00e0 dell'esercito campale \"mobile\" (ovvero armate, tipicamente stazionanti dietro le frontiere, e in grado di intervenire, dove c'era bisogno).\nL'aspetto complessivo che l'esercito assunse conseguentemente all'operato di Diocleziano, lodato dallo storico Zosimo, \u00e8 quello di un apparato quantitativamente concentrato lungo le frontiere, che nello stesso tempo per\u00f2 manteneva un ristretto nucleo mobile centrale qualitativamente eccelso, il \"comitatus\". Diocleziano, infatti, perfezion\u00f2 ci\u00f2 che di buono era stato \"riformato\" sotto Gallieno e gli imperatori Illirici (da Aureliano a Marco Aurelio Caro). Egli, difatti, trasform\u00f2 la \"riserva strategica mobile\" introdotta da Gallieno in un vero e proprio \"esercito mobile\" detto \"comitatus\" (\"compagnia\"), nettamente distinto dall'\"esercito di confine\" o \"limitaneo\".\nNuove legioni (o distaccamenti legionari): da Costantino (324-337) alla \"Notitia Dignitatum\" (400 ca.).\nIn questa parte dell'elenco sono menzionate tutte quelle nuove legioni create dopo la disfatta di Licinio del 324, quando Costantino I, rimase unico \"Augustus\" dell'Impero romano. In realt\u00e0 a partire dalla seconda parte del suo regno molte delle legioni tradizionali (composte da 5.000/5.500 armati) cominciarono, in modo assai pi\u00f9 evidente, ad inviare loro \"vexillationes\" in forti/fortezze di nuova costruzione, o in citt\u00e0/borghi, perdendo la loro abituale numerazione, ma soprattutto non facendo pi\u00f9 ritorno alla sede principale della \"legione madre\". Alcuni studiosi hanno creduto che ci\u00f2 andasse ad aumentare considerevolmente il numero delle legioni, in realt\u00e0 molte di queste legioni erano semplici \"distaccamenti legionari\" (es. gli \"Ioviani\" dalla legio I Iovia, i \"Septimiani\" dalla legio VII Claudia, ecc.) formati ora da 1.000/1.500 armati, prelevati dalla \"legione madre\" (di 5.500 armati), che andava cos\u00ec in modo definitivo a ridurre i propri effettivi. \u00c8 vero anche che se buona parte di queste legioni \"nacquero\" da questo scorporo, altre furono create ex novo, da reparti specifici dell'esercito romano (es. i \"Ballistari\", quali reparti di artiglieria) o da vecchie unit\u00e0 ausiliarie (es. i \"Germaniciani\").\nFu, infatti, Costantino ad operare una vera e propria riforma, pi\u00f9 di Diocleziano. Il percorso che egli comp\u00ec, fu per\u00f2 graduale nel corso degli ultimi tredici anni di regno (dal 324 al 337, anno della sua morte). Molte legioni alto-imperiali divennero unit\u00e0 di frontiera, in quanto stanziate in accampamenti fortificati lungo il limes romano.\nIn sintesi possiamo cos\u00ec riassumere la nuova organizzazione delle nuove legioni romane:"}
{"id": "73769", "revid": "599013", "url": "https://it.wikipedia.org/wiki?curid=73769", "title": "Sunna", "text": "Nell'Islam, la Sunna ( 'consuetudine, abitudine, costume'), in senso lato 'codice di comportamento', con l'affermazione della religione islamica \u00e8 assurta quale uno dei testi di riferimento del pensiero giuridico, etico e sociale della Umma.\nStoria.\nIn principio raccolta e tramandata a voce, la Sunna venne messa per iscritto \u2013 in pi\u00f9 codici, da vari \"mu\u1e25addith\" \u2013 pochi secoli dopo la morte del Profeta: in base ai racconti tramandati da soggetti 'degni di fede' (\"thiqa\"), e quindi ritenuti veri anelli della catena (\"silsila\") di 'garanti' della tradizione islamica, nonch\u00e9 in piena obbedienza alle disposizioni del Corano. Per conseguenza, il Libro ha priorit\u00e0 assoluta sugli \"\u1e25ad\u012bth\".\nCaratteristiche e contenuto.\nDopo il Corano, la Sunna costituisce la seconda fonte della Legge islamica e col testo sacro costituisce la \"Shar\u012b\u02bfa\". Il termine \"sunnita\", cio\u00e8 \"seguace della tradizione del Profeta e della comunit\u00e0 islamica\" (\"ahl al-sunna wa l-jam\u0101\u02bfa\"), \u00e8 usato per indicare la maggioranza dei musulmani (circa l'85% dei credenti) che, verso il IX secolo, dette vita al sunnismo, corrente principale dell'Islam, in opposizione ai \"kharigiti\" e agli sciiti (\"sh\u012b\u02bfa\").\nLa Sunna \u00e8 la raccolta dei comportamenti che il Profeta ha evidenziato in differenti occasioni e che sono diventati per questa ragione esempi da imitare da parte della comunit\u00e0 islamica e chiave d'interpretazione per la liceit\u00e0 o meno di fattispecie non previste espressamente dal Corano. A tali comportamenti \u00e8 stato quindi attribuito un significato e un valore normativo. In senso pi\u00f9 ampio la Sunna comprende anche i comportamenti dei Compagni del Profeta e delle maggiori personalit\u00e0 del primo periodo dell'Islam.\nLa Sunna per eccellenza \u00e8 costituita dal complesso dagli atti e detti (ma anche della non azione e dei silenzi) del Profeta Maometto, trasmessi nei singoli \"\u1e25ad\u012bth\" (\"racconti\" o \"aneddoti\" brevi di 5 o 10 righe).\nEsistono milioni di \"a\u1e25\u0101d\u012bth\", classificati per \"isn\u0101d\" (lett. \"legame\", nel senso di \"legame di trasmissione orale o scritta di una tradizione giuridica\") ed affidabilit\u00e0. La raccolta di tali \"\u1e25ad\u012bth\" - articolata per i sunniti sui Sei libri e per gli sciiti sui Quattro libri, cui se ne sono aggiunti vari altri nel corso dei secoli, costituisce la Sunna. Rispetto ai sunniti, gli sciiti si basano su altri repertori, differenti quasi esclusivamente quanto a \"isn\u0101d\".\nConfronto con altre raccolte.\nVi sono anche raccolte di \"had\u012bth\", cosiddetti \"quds\u012b\" (sacri), in cui il Profeta riferisce parole di Allah che non furono raccolte nel Corano.\nEsistono poi le \"s\u012bra\" (vita), ovvero raccolte di \"had\u012bth\" ordinati cronologicamente per descrivere la vita di Maometto.\nEsiste tuttavia una \"Sunna\" di minor rilievo, attribuita ai suoi \u1e62a\u1e25\u0101ba e ai suoi Seguaci."}
{"id": "73773", "revid": "767487", "url": "https://it.wikipedia.org/wiki?curid=73773", "title": "Bartolomeo Provaglia", "text": "\u00c8 autore, a Bologna, di Palazzo Davia Bargellini (1638-1658) e della ricostruzione di Porta Galliera (1661).\nProvaglia fu uno degli esponenti del barocco bolognese, nel quale sopravvivono schemi tardomanieristici lombardi e romani."}
{"id": "73777", "revid": "5", "url": "https://it.wikipedia.org/wiki?curid=73777", "title": "Divezzamento", "text": ""}
{"id": "73796", "revid": "287204", "url": "https://it.wikipedia.org/wiki?curid=73796", "title": "Bacone", "text": ""}
{"id": "73805", "revid": "1448629", "url": "https://it.wikipedia.org/wiki?curid=73805", "title": "Immunit\u00e0", "text": ""}
{"id": "73809", "revid": "307923", "url": "https://it.wikipedia.org/wiki?curid=73809", "title": "Bourbaki", "text": "Pi\u00f9 personaggi portano il nome Bourbaki:"}
{"id": "73816", "revid": "2110845", "url": "https://it.wikipedia.org/wiki?curid=73816", "title": "Robert Bresson", "text": "Riconosciuto maestro del minimalismo, \u00e8 stato una delle personalit\u00e0 cinematografiche pi\u00f9 importanti nella storia del cinema francese e internazionale. Nel 1989 ha ricevuto il Leone d'oro alla carriera alla Mostra del cinema di Venezia.\nBiografia.\nDopo essersi laureato in filosofia, Bresson inizi\u00f2 la sua carriera come pittore e fotografo, per poi approdare nel mondo del cinema. Nel 1934 realizz\u00f2 il suo primo film, il mediometraggio \"Les affaires publiques\", che non uscir\u00e0 mai nelle sale, e racconta tre giornate di un dittatore immaginario in un linguaggio definito dall'autore stesso \"burlesque\". Delle poche copie stampate, per lungo tempo ritenute perse per sempre, una sola \u00e8 stata recuperata ed \u00e8 custodita a Parigi presso la Cin\u00e9math\u00e8que fran\u00e7aise.\nDurante la Seconda guerra mondiale, Bresson trascorse oltre un anno come prigioniero di guerra e si servir\u00e0 di questa sua esperienza anni dopo, nel girare \"Un condannato a morte \u00e8 fuggito\".\nNel 1943, nella Francia di P\u00e9tain e dell'occupazione tedesca, usc\u00ec il suo primo lungometraggio, \"La conversa di Belfort\", basato sul soggetto di un padre domenicano, con dialoghi scritti da Jean Giraudoux. Il film descrive la vita in una congregazione di religiose in cui il male convive con il bene, ossia un convento in cui le suore riabilitanti accolgono \"peccatrici\" che si confondono sotto lo stesso abito.\nPer il suo progetto successivo, \"Perfidia\" (1945), Bresson si serv\u00ec di un lungo dialogo-racconto tratto da \"Jacques il fatalista e il suo padrone\" di Denis Diderot, sfrondandolo di ogni complicazione romanzesca e di molte figure di sfondo. Pur impreziosito dai dialoghi di Jean Cocteau e dalla presenza di Maria Casar\u00e8s, brillante e famosa attrice di teatro nel ruolo della protagonista, il film fu un clamoroso fallimento commerciale e venne ritirato dopo pochissimi giorni dalle sale di prima visione.\nNel 1951 usc\u00ec \"Il diario di un curato di campagna\", tratto dall'omonimo romanzo di Georges Bernanos e considerato dalla critica il film della svolta spirituale, il primo in cui il regista esprime pienamente il suo stile austero, privo di melodrammaticit\u00e0 e di ogni psicologismo letterario.\nIl 1956 fu l'anno del suo film pi\u00f9 noto, \"Un condannato a morte \u00e8 fuggito\". Tratto da un racconto autobiografico di Andr\u00e9 Devigny comparso su \"Le Figaro Litt\u00e9raire\" del 20 dicembre 1954, poi ripreso e ampliato su volume, il film venne girato con scarsissimi mezzi e si concentr\u00f2 su pochi, essenziali oggetti e luoghi diventando una delle testimonianze pi\u00f9 asciutte ed essenziali sulla Resistenza francese. L'anno successivo vinse il premio per la miglior regia al Festival di Cannes e venne favorevolmente accolto da pubblico e critica.\nNonostante il titolo, che farebbe pensare a un poliziesco, il successivo \"Diario di un ladro\" (\"Pickpocket\") (1959) \u00e8 un film psicologico e riprende, in chiave spirituale, il tema della redenzione di \"Delitto e castigo\". Nel 1962 Bresson gir\u00f2 \"Processo di Giovanna d'Arco\", forse il suo film pi\u00f9 difficile, in cui l'essenzialit\u00e0 \u00e8 spinta al massimo. Pi\u00f9 importante, nella sua carriera, il successivo \"Au hasard Balthazar\" (1966), una parabola sulla vita e la morte di un asino che diventa una riflessione sul male e sulle sue influenze sulla vita degli uomini.\n\"Mouchette - Tutta la vita in una notte\" (1967), nuovamente tratto da un romanzo di Bernanos, \u00e8 anch'esso una cupa riflessione sul male attraverso la storia del suicidio di una giovane donna.\n\"Cos\u00ec bella, cos\u00ec dolce\" (1969) descrive ancora il suicidio di una giovane donna, e, in flashback, la storia della sua vita di coppia della piccola borghesia parigina. Per la prima volta Bresson in questo film fece uso del colore, e per la prima volta comparce sullo schermo la giovane e bella Dominique Sanda, una delle pochissime interpreti bressoniane che avranno in seguito una carriera come attrici professioniste. Il film \u00e8 tratto da \"La mite\", un racconto di Dostoevskij, cos\u00ec come il successivo \"Quattro notti di un sognatore\", tratto dallo stesso \"Le notti bianche\" di cui Luchino Visconti si era servito per il suo omonimo lavoro del 1957.\nNel 1974 arriv\u00f2 \"Lancillotto e Ginevra\", film dal budget importante e unico lavoro \"storico\" di Bresson, se si eccettua il \"Processo di Giovanna d'Arco\". Lo stile asciutto del regista evita di soffermarsi sui costumi e sulle scenografie della ricostruzione storica, filmando i personaggi come se si muovessero su uno scenario dei nostri giorni.\n\"Il diavolo probabilmente\", controverso film del 1977, offre uno spaccato pessimista sulla giovent\u00f9 dell'epoca attraverso considerazioni sul marxismo, l'ecologia e la sessualit\u00e0.\n\"L'Argent\", ultimo film del regista, \u00e8 del 1983. Ispirato a un racconto di Tolstoj, partecip\u00f2 al Festival di Cannes vincendo il \"Grand Prix du cin\u00e9ma de cr\u00e9ation\".\nStile.\nNel 1976 Bresson pubblic\u00f2 \"Notes sur le Cin\u00e9matographe\", una sorta di manifesto del suo cinema nel quale differenzia il \"cinema\" dal \"cinematografo\": mentre un film \u00e8 una mera rappresentazione filmata, il cinematografo \u00e8 il tentativo di creare un nuovo linguaggio di immagini e suoni attraverso il montaggio.\nQuello che colpisce di pi\u00f9 nel cinema di Bresson \u00e8 l'apparente assenza di recitazione. Bresson sosteneva che nei film ci fosse una convenzione riguardo a cosa lo spettatore dovesse sentire e pensare, sottolineato da effetti come la musica, il montaggio e la recitazione; e che, di conseguenza, riducendo questi codici al minimo, si potessero ottenere delle risposte emotive pi\u00f9 dirette da parte degli spettatori.\nNel cinema tradizionale era l'attore, attraverso la sua recitazione e le espressioni facciali, a trasmettere allo spettatore le sue emozioni. Con il cinema di Bresson \u00e8 lo spettatore stesso a dover indovinare gli stati d'animo dei protagonisti a seconda del contesto in cui essi si trovano. Bresson era solito ingaggiare persone comuni e girare scena dopo scena fino a quando la recitazione spariva del tutto. Agli attori chiedeva di \"dire\" le battute e compiere le azioni richieste."}
{"id": "73822", "revid": "834", "url": "https://it.wikipedia.org/wiki?curid=73822", "title": "Bit error ratio", "text": ""}
{"id": "73829", "revid": "11771", "url": "https://it.wikipedia.org/wiki?curid=73829", "title": "Vaccinoterapia", "text": ""}
{"id": "73832", "revid": "640277", "url": "https://it.wikipedia.org/wiki?curid=73832", "title": "Kevin Spacey", "text": "Nel corso della sua carriera ha vinto per due volte il Premio Oscar, nel 1996 come miglior attore non protagonista per \"I soliti sospetti\" e nel 2000 come miglior attore protagonista per \"American Beauty\", performance che gli ha fruttato anche il Premio BAFTA e lo Screen Actors Guild. Dal 2013 al 2017 ha interpretato il ruolo di Frank Underwood, il protagonista dell'acclamata serie televisiva \"House of Cards - Gli intrighi del potere\", grazie al quale ha vinto un Golden Globe, due Screen Actors Guild Award e ha ottenuto cinque nomination consecutive al Premio Emmy. Apprezzato interprete teatrale, Spacey ha ricoperto alcuni dei pi\u00f9 importanti ruoli del repertorio classico e moderno sulle scene di Broadway e del West End, vincendo anche un Tony Award e un Laurence Olivier Award per le sue interpretazioni a teatro.\nBiografia.\nNato nel New Jersey, si trasferisce all'et\u00e0 di 4 anni a Los Angeles insieme con la famiglia (madre segretaria, padre tecnico della Lockheed Corporation, una sorella e un fratello pi\u00f9 grandi di lui). Visto il carattere turbolento del ragazzo, i genitori decidono d'iscriverlo alla \"Northridge Military Academy\", da dove viene rapidamente espulso per aver picchiato - pare per legittima difesa - un altro studente dell'accademia. Kevin si iscrive quindi alla \"Chatsworth High School\", dove conosce due futuri colleghi, Val Kilmer e Mare Winningham, recitando per il saggio scolastico nel musical \"The Sound of Music\".\nCarriera.\nTra la passione per la boxe e quella per la recitazione, Kevin sceglie quest'ultima, anche su consiglio dell'amico Val Kilmer, che gli suggerisce di trasferirsi a New York per seguire lezioni alla famosa Juilliard School. Comincia a farsi chiamare Kevin Spacey (il nome completo \u00e8 Kevin Spacey Fowler). Dopo due anni lascia anche la Juillard e tenta la fortuna a Broadway. La sua prima esperienza importante arriva con il ruolo di un messaggero nell\"Enrico VI\" di Joseph Papp. In seguito sar\u00e0 il regista Mike Nichols a dargli una parte in \"Bugie, baci, bambole &amp; bastardi\" e a portarlo sul grande schermo, sebbene con piccoli ruoli, in \"Heartburn - Affari di cuore\" e \"Una donna in carriera\".\nDa allora alterner\u00e0 il teatro al cinema, riportando successi nell'uno e nell'altro: nel 1991 vince un \"Tony Award\" come \"miglior attore non protagonista\" per la sua interpretazione dello \"zio Louie\" nella commedia \"Lost in Yonkers\" di Neil Simon, mentre la consacrazione sul grande schermo arriva nel 1996 con la vittoria dell'Oscar al miglior attore non protagonista per il memorabile ruolo di Roger \"Verbal\" Kint nel thriller \"I soliti sospetti\" di Bryan Singer. Kevin Spacey non si accontenta di recitare, ma si d\u00e0 anche alla regia con \"Insoliti criminali\", film che passa per\u00f2 quasi inosservato. Ha anche fondato nel 1997 una sua casa di produzione, la \"Trigger Street Production\", creata per lanciare giovani talenti nel mondo cinematografico.\nNel 1999 interpreta il protagonista in \"The Big Kahuna\", trasposizione per il cinema dell'omonima commedia, al quale segue, nel 2000, l'Oscar al miglior attore per \"American Beauty\". Durante la cerimonia di consegna, viene applaudito per aver dedicato il premio a Jack Lemmon\": \"Spacey lo ringrazia per il suo ruolo di amico, mentore e per essere stato la sua ispirazione primaria per la sua celebre interpretazione dell'impiegato C.C. Baxter nel film \"L'appartamento\". Nel 2006 recita in \"Superman Returns\" (seconda collaborazione con Bryan Singer), interpretando la parte del grande nemico di Superman, Lex Luthor.\nDal 2013 al 2017 \u00e8 produttore e protagonista della serie televisiva \"House of Cards - Gli intrighi del potere\", dove lavora nuovamente al fianco di David Fincher, produttore dello show e regista dei primi due episodi. La serie, composta da tredici episodi stagionali \u00e8 il remake di una miniserie inglese del 1990 ed \u00e8 la prima produzione originale di Netflix, colosso della distribuzione in streaming e on demand; la messa in onda parte nel febbraio 2013 ed \u00e8 da subito un grande successo di critica e pubblico. Spacey vi interpreta il ruolo di Frank Underwood, un politico cinico e assetato di potere che mette in atto con ogni mezzo necessario una scalata al potere nelle gerarchie pi\u00f9 alte del Governo degli Stati Uniti. Nel 2014 presta viso e voce al videogioco \"\" attraverso il motion capture, interpretando Jonathan Irons, capo della corporazione militare privata Atlas.\nIl 12 giugno 2015 la regina Elisabetta II gli conferisce il titolo di cavaliere. Alla notizia, Spacey dichiara in un'intervista di sentirsi come \u00abun figlio adottato\u00bb dalla Gran Bretagna. Nel 2016 viene scritturato per interpretare Jean Paul Getty nel film \"Tutti i soldi del mondo\", diretto da Ridley Scott, le cui riprese si svolgono nel luglio 2017 tra Roma e Londra. In seguito alle accuse di molestie mosse nei suoi confronti nell'ottobre 2017, diversi progetti che coinvolgono Spacey sono interrotti: la produzione di \"House of Cards\" inizialmente sospende le riprese della sesta stagione della serie, e in seguito licenzia l'attore dal cast. Inoltre Netflix blocca l'uscita del film \"Gore\" con Spacey protagonista, mentre il 9 novembre Ridley Scott e la Sony decidono di eliminare le scene in cui compare in \"Tutti i soldi del mondo\" e di rigirarle sostituendolo con Christopher Plummer.\nIl 24 dicembre 2018, dopo oltre un anno di assenza dai riflettori e dai mass media, Spacey pubblica tramite i suoi canali social un breve video dal titolo \"Let me be Frank\", in cui, impersonando il suo celebre personaggio di Frank Underwood, si difende dalle accuse di molestie, chiedendo agli spettatori di \"non correre alle conclusioni senza prove o formulare un giudizio senza fatti\" e avvertendo che non intende pagare per le cose che non ha fatto. Il 24 dicembre 2019, a un anno esatto dalla pubblicazione del suo ultimo video, ne pubblica un altro in cui dichiara di aver passato \"un anno abbastanza buono\" (probabile riferimento all'archiviazione - avvenuta il 17 luglio - dell'unico caso penale in cui era coinvolto) e auspica un nuovo anno \"con pi\u00f9 bont\u00e0 nel mondo\", oltre a invitare le persone a \"uccidere con la gentilezza\" qualunque persona faccia loro un torto.\nVita privata.\nSostenitore e finanziatore del Partito Democratico nonch\u00e9 amico dell'ex presidente Bill Clinton, Spacey possiede anche la cittadinanza britannica ottenuta anche grazie all'impegno profuso nel recupero dello storico teatro londinese Old Vic, di cui \u00e8 stato direttore artistico dal 2003 al 2015.\nAccuse di molestie sessuali.\nIl 29 ottobre 2017, nell'ambito del caso Harvey Weinstein, Spacey viene accusato di molestie sessuali da parte dell'attore Anthony Rapp per un fatto risalente al 1986, quando Spacey aveva 26 anni e Rapp solo 14: poco dopo l'esplosione del caso Spacey fa \"coming out\" dichiarando la propria bisessualit\u00e0 e chiedendo scusa a Rapp, affermando inoltre di non ricordarsi dell'accaduto poich\u00e9 era ubriaco. In seguito vengono mosse anche altre accuse della stessa natura nei confronti dell'attore: otto membri della troupe di \"House of Cards\", il figlio dell'attore Richard Dreyfuss e quello della giornalista Heather Unruh dichiarano di essere stati molestati da Spacey mentre altri casi risalirebbero al periodo in cui quest'ultimo era direttore artistico dell'Old Vic.\nL'attore decide quindi di interrompere subito le sue attivit\u00e0 per farsi curare dalla dipendenza da sesso ma nuove accuse contro di lui giungono da Ari Behn, ex genero del re Harald V di Norvegia, e da un massaggiatore che alla Corte superiore di Los Angeles racconta che Spacey avrebbe tentato di abusare di lui nel 2016 a Malib\u00f9.\nIl 17 luglio 2019 cadono le accuse presentate dal figlio di Heather Unruh e il caso viene archiviato: il 2 agosto 2019 Spacey fa il suo ritorno in pubblico dopo mesi di silenzio mediatico recandosi al Museo nazionale romano di palazzo Massimo di Roma dove recita la poesia \"Il pugile a riposo\" del poeta Gabriele Tinti. Il primo gennaio 2020 anche la seconda accusa di molestie viene archiviata dal Tribunale distrettuale di Los Angeles mentre il 21 novembre 2021 viene reso noto che, a seguito del suo allontanamento dalla produzione di \"House of Cards\", Spacey \u00e8 stato condannato a pagare un risarcimento di 30 milioni di dollari alla MRC, lo studio dietro alla serie.\nDoppiatori italiani.\nNelle versioni in italiano dei suoi film, Kevin Spacey \u00e8 stato doppiato da:\nDa doppiatore \u00e8 sostituito da:"}
{"id": "73849", "revid": "122389830", "url": "https://it.wikipedia.org/wiki?curid=73849", "title": "Theo Angelopoulos", "text": "Biografia.\nSi laure\u00f2 in Giurisprudenza all'Universit\u00e0 di Atene trasferendosi poi nel 1962 a Parigi dove s'iscrisse all'IDHEC-\"Institut des hautes \u00e9tudes cin\u00e9matographiques\" per studiare cinema. Nel 1964 torn\u00f2 in Grecia e diresse fino al 1967 il quotidiano di sinistra \"Democratic Change\" che venne chiuso con l'avvento al potere della dittatura dei colonnelli.\nEsiliato, si rec\u00f2 a Parigi e all'et\u00e0 di 33 anni diresse il cortometraggio \"La trasmissione\" (1968) che ottenne buoni consensi. Rassicurato da questo esordio, gir\u00f2 il thriller \"Ricostruzione di un delitto\" (1970) e la trilogia greca \"I giorni del '36\" (1972), \"La recita\" (1975) e \"I cacciatori\" (1977) sugli abusi dei vari governi avvicendatisi in Grecia. L'ultima pellicola della trilogia vinse l'Orso d'oro al Festival di Berlino.\nCon \"Alessandro il Grande\" (1980) il regista raccont\u00f2 le gesta di un bandito a capo di una comunit\u00e0 montana di contadini agli inizi del '900. Dopo 4 anni di assenza dalle scene gir\u00f2 \"Viaggio a Citera\" (1984). Firm\u00f2 poi \"Il volo\" (1986), girato con Marcello Mastroianni quale protagonista, dopo il rifiuto di Gian Maria Volont\u00e9. Il film segn\u00f2 la prima collaborazione del regista greco con lo sceneggiatore italiano Tonino Guerra. Il loro sodalizio continuer\u00e0 anche nel film successivo, \"Paesaggio nella nebbia\" (1988) che gli valse il Leone d'argento alla Mostra del cinema di Venezia.\nDiresse poi la coppia Marcello Mastroianni-Jeanne Moreau nel fim \"Il passo sospeso della cicogna\" (1991). Il film, scritto insieme a Tonino Guerra, ottenne ampi consensi da parte della critica e del pubblico. Dopo \"Lo sguardo di Ulisse\" (1995) in parte ambientato durante la guerra in ex-Jugoslavia, con Harvey Keitel e Gian Maria Volont\u00e9 (morto durante le riprese e sostituito da un egregio Erland Josephson), diresse Bruno Ganz in \"L'eternit\u00e0 e un giorno\" (1998), con cui vinse la Palma d'Oro al Festival di Cannes del 1998. Nel 2004, con \"La sorgente del fiume\", realizz\u00f2 il primo film di una sua nuova trilogia. Il secondo della trilogia, intitolato \"La polvere del tempo\" \u00e8 stato presentato al festival di Berlino 2009.\nI suoi film, insieme a quelli di Alexis Damianos, Michael Cacoyannis e i fratelli Manakis sono tra i pi\u00f9 rappresentativi della condizione del popolo greco dall'inizio del XX secolo fino ai suoi giorni.\nLa sera del 24 gennaio 2012, mentre attraversava una strada, Angelopoulos sub\u00ec un gravissimo incidente, finendo investito dalla moto di una guardia speciale non in servizio. L'incidente avvenne a Keratsini-Drapetsona, localit\u00e0 dell'Attica a ovest del Pireo nella quale il regista stava realizzando delle riprese. Gravemente ferito, venne soccorso e trasportato all'ospedale di Faliro, in condizioni disperate. La morte sopraggiunse poche ore dopo, intorno alle 22, a causa di una emorragia interna e dopo diversi arresti cardiaci. Il suo ultimo film, \"L'altro mare\" (con Toni Servillo), rimase cos\u00ec incompiuto."}
{"id": "73850", "revid": "599", "url": "https://it.wikipedia.org/wiki?curid=73850", "title": "Association des collaborateurs de Nicolas Bourbaki", "text": ""}
{"id": "73853", "revid": "599", "url": "https://it.wikipedia.org/wiki?curid=73853", "title": "Associazione Bourbaki", "text": ""}
{"id": "73855", "revid": "47767", "url": "https://it.wikipedia.org/wiki?curid=73855", "title": "Margherita (nome)", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue:\nForme alterate e ipocoristiche.\nCon la sua enorme diffusione, Margherita e le sue varianti in altre lingue hanno prodotto a numerosissime forme abbreviate e, raramente, alcuni diminutivi; tra i derivati di questo tipo pi\u00f9 famosi si possono citare senz'altro Rita e Greta, entrambi dotati di una folta schiera di varianti in varie lingue e usati anche come nomi indipendenti. Fra le altre si contano:\nOrigine e diffusione.\nContinua il nome tardo latino \"Margarita\", tratto dal corrispondente termine latino che indicava la perla, ed ha quindi il medesimo significato dei nomi Perla e Gy\u00f6ngyi; etimologicamente, \"margarita\" \u00e8 un vecchio grecismo, derivante dal vocabolo greco antico maschile \u03bc\u03b1\u03c1\u03b3\u03b1\u03c1\u03af\u03c4\u03b7\u03c2 (\"margar\u00edt\u0113s\"), a sua volta da una radice comune al sanscrito \u092e\u091e\u094d\u092f\u0930\u0940 (\"manyari\") o al persiano \"marv\u0101rid\", sempre comunque indicante la perla.\nIn greco \u00e8 documentato \u039c\u03b1\u03c1\u03b3\u03b1\u03c1\u03af\u03c4\u03b7\u03c2 (\"Margar\u00edt\u0113s\") come raro nome maschile, ma il femminile latino si \u00e8 sviluppato indipendentemente, ed \u00e8 attestato come nome personale in iscrizioni risalenti ai primi secoli del cristianesimo. Il nome si \u00e8 diffuso enormemente nel Medioevo, in ambiti cristiani, grazie al culto di santa Margherita d'Antiochia, invocata tra l'altro dalle partorienti. Dopo di lei, varie altre figure ne hanno assicurato il continuato utilizzo, ad esempio le sante Margherita da Cortona e Margherita di Scozia, diverse sovrane e nobildonne d'Europa (specie, per l'Italia, Margherita di Savoia), nonch\u00e9 Margherita (\"Margaret\" nell'originale tedesco), la protagonista femminile del \"Faust\" di Goethe e delle varie opere da esso tratte, in particolare il \"Faust\" di Gounod.\nIn italiano (e anche in spagnolo), la parola \"margherita\" ha sub\u00ecto uno slittamento semantico, e nel tardo Medioevo \u00e8 arrivata a designare vari fiori simili tra loro, come la margherita (\"Leucanthemum vulgare\") o la margheritina comune (\"Bellis perennis\"), ai quali oggi anche il nome viene generalmente associato; in questo senso, quindi, Margherita pu\u00f2 essere considerato un nome d'ispirazione anche floreale, dello stesso tipo di Rosa, Iris, Dalia, Viola e Daisy, un nome che a sua volta richiama lo stesso fiore e che per questo viene a volte indicato erroneamente come \"forma inglese\" di Margherita.\nOnomastico.\nL'onomastico si pu\u00f2 festeggiare in memoria di numerose sante e beate, alle date seguenti:"}
{"id": "73856", "revid": "181699", "url": "https://it.wikipedia.org/wiki?curid=73856", "title": "Nathan Bedford Forrest", "text": "Secondo alcune informazioni tuttavia avrebbe abbandonato l'organizzazione perch\u00e9 in disaccordo con la direzione criminale assunta dal Ku Klux Klan.\nSebbene privo di istruzione militare, dimostr\u00f2 un innato talento tattico e strategico nell'impiego della cavalleria. Cre\u00f2 una nuova filosofia relativa all'impiego della \"Guerra di movimento\". Fu accusato di crimini di guerra perch\u00e9 al termine della battaglia di Fort Pillow permise alle forze da lui guidate il massacro di centinaia di soldati di colore in fuga e successivamente anche dei prigionieri nordisti bianchi.\nGiovent\u00f9.\nNathan Bedford Forrest nacque da una povera famiglia di origine scoto-irlandese a Chapel Hill, nella Contea di Bedford (Tennessee). Insieme alla sorella gemella Fanny era il primo di dodici figli di un fabbro, William Forrest. In seguito alla morte del padre, Forrest divenne capo-famiglia all'et\u00e0 di 17 anni e grazie al suo duro lavoro e alla sua determinazione caratteriale, fu in grado di evitare a s\u00e9 medesimo e alla sua famiglia la povert\u00e0. Nel 1841 (all'et\u00e0 di 20 anni) si rec\u00f2 con suo zio a Hernando (Mississippi).\nLo zio fu ucciso durante un'incursione di fuorilegge e Forrest uccise due di questi fuorilegge con la sua pistola e fer\u00ec altri due col coltello (uno dei sopravvissuti serv\u00ec sotto il suo comando durante la guerra di secessione americana).\nDivenne uomo d'affari e proprietario di diverse piantagioni e, poco prima dell'inizio delle ostilit\u00e0, un mercante di schiavi, con residenza ad Adams Street, a Memphis (Tennessee). Nel 1858 fu eletto consigliere comunale a Memphis. Forrest provvide finanziariamente a sua madre, mand\u00f2 i suoi fratelli pi\u00f9 piccoli in collegio e, quando nel 1861 scoppi\u00f2 la guerra di secessione, era diventato milionario e uno degli uomini pi\u00f9 ricchi del Sud degli Stati Uniti.\nCarriera militare.\nDato che Forrest aveva conseguito gran parte della sua fortuna col traffico di schiavi (con guadagni di pi\u00f9 di 50.000 dollari annui), egli era assolutamente favorevole al mantenimento della legislazione statale circa la schiavit\u00f9 e quindi appoggi\u00f2 gli Stati Confederati d'America in guerra. Dopo che la guerra fu dichiarata a seguito degli avvenimenti di Fort Sumter (12 aprile 1861), Forrest torn\u00f2 in Tennessee e si arruol\u00f2 come privato cittadino nell'esercito confederato. Il 14 luglio 1861, si aggreg\u00f2 alla Compagnia \"E\" del Capitano J.S. White (Tennessee Mounted Rifles).\nDopo aver osservato quanto malamente fosse equipaggiato l'esercito confederato, Forrest si offr\u00ec di comperare cavalli ed equipaggiamento per organizzare un reggimento di volontari del Tennessee, impiegando i propri soldi. I suoi ufficiali superiori e il governatore dello stato, sorpresi che un personaggio della caratura e dell'importanza di Forrest si fosse arruolato come soldato semplice, gli attribuirono un brevetto di colonnello, grado necessario per comandare per l'appunto un reggimento. Nell'ottobre 1861 gli fu assegnato il comando del suo reggimento, chiamato \"Battaglione di Cavalleria del Tennessee di Forrest\". Forrest non aveva avuto in precedenza alcuna esperienza militare n\u00e9 aveva mai ricevuto alcun tipo di addestramento, ma si applic\u00f2 con diligenza all'opportuno apprendimento. Avendo un innato senso tattico e una forte attitudine al comando, Forrest presto divenne un ufficiale esemplare.\nIn Tennessee vi era un forte dibattito circa la decisione dello Stato di aderire alla Confederazione e tanto gli eserciti della CSA (\"Confederated States of America\") quanto l'Unione erano impegnati attivamente nell'opera di reclutamento nello Stato. Forrest cerc\u00f2 di reclutare gli uomini pi\u00f9 battaglieri, promettendo loro che avrebbero potuto avere \u00abampia opportunit\u00e0 di uccidere gli Yankees\u00bb. Forrest era un uomo fisicamente imponente \u2014 alto e del peso di \u2014 e la sua presenza fisica incuteva rispetto, se non addirittura timore. Sapeva di essere un abile cavaliere e un prode spadaccino (affilava entrambi i lati della lama della sua pesante sciabola), doti che producevano grande effetto in battaglia.\nComando di Cavalleria.\nForrest si distinse in combattimento fin dalla battaglia di Fort Donelson, che ebbe luogo nel febbraio 1862, allorch\u00e9 comand\u00f2 una carica di cavalleria contro una batteria d'artiglieria unionista, catturandola e rompendo poi l'assedio dell'esercito unionista di Ulysses S. Grant. Tent\u00f2 di convincere i suoi superiori della fattibilit\u00e0 di un ritiro dal forte attraversando il fiume Cumberland, ma essi rifiutarono di prestargli ascolto. Forrest usc\u00ec dall'incontro con loro infuriato e dichiar\u00f2 che non avrebbe condotto i suoi uomini in una battaglia per poi arrendersi.\nDimostr\u00f2 la validit\u00e0 del suo punto di vista quando poco tempo dopo riun\u00ec circa 4.000 soldati che lo seguirono attraversando il fiume, evitando cos\u00ec di combattere ancora. Pochi giorni pi\u00f9 tardi, nell'imminenza della caduta di Nashville (Tennessee), Forrest assunse il comando della cittadina e fece evacuare numerosi funzionari governativi, mettendo in salvo milioni di dollari di attrezzature industriali necessarie per la fabbricazione di armi, qualcosa che la Confederazione non avrebbe potuto permettersi di perdere.\nUn mese dopo Forrest torn\u00f2 in azione nella battaglia di Shiloh (6\u20137 aprile 1862). Ancora una volta si trov\u00f2 al comando della retroguardia confederata al termine d'una battaglia perduta e ancora una volta riusc\u00ec a distinguersi. Nello scontro di Falling Timbers, avvenuto all'indomani della battaglia vera e propria, caric\u00f2 infatti un raggruppamento di tiratori unionisti, passando attraverso le loro linee. Si racconta che, ritrovandosi attorniato dai nemici senza alcuno dei suoi uomini accanto e colpito da un proiettile nel fianco, afferrasse un soldato nordista di piccola taglia e lo issasse dietro s\u00e9 sul proprio cavallo a guisa di scudo umano, riuscendo cos\u00ec ad uscire dalla mischia senza ricevere ulteriori ferite.\nVenne ricoverato per curarsi della ferita il tempo necessario per poter risalire in sella nella prima parte dell'estate di quell'anno, al comando di una nuova brigata composta da inesperti reggimenti di cavalleria. In luglio li condusse nel Tennessee centrale dopo aver ricevuto un ordine dal suo generale comandante, Braxton Bragg, di effettuare un raid di cavalleria: in quest'occasione consegu\u00ec un altro successo stupefacente.\nIl giorno del suo compleanno, il 13 luglio 1862, i suoi uomini piombarono sulla cittadina in mano agli Unionisti di Murfreesboro (Tennessee), e nel corso della prima battaglia di Murfreesboro, egli sgomin\u00f2 gli avversari e cattur\u00f2 una forza consistente il doppio della sua. Murfreesboro fu la prima di numerose vittorie conseguite da Forrest. Rest\u00f2 imbattuto fino ai giorni finali della guerra, quando fronteggi\u00f2 numeri esorbitanti di avversari, ma i dissensi fra lui e Bragg non consentirono di conseguire ulteriori successi e gli alti comandi confederati non capirono il grande talento militare di Forrest finch\u00e9 non fu troppo tardi. Nei loro scritti del dopoguerra sia il Presidente confederato Jefferson Davis sia il generale Robert E. Lee lamentarono questo abbaglio.\nI primi successi di Forrest gli valsero una promozione nel luglio 1862 a brigadier generale e gli fu assegnato il comando di una brigata di cavalleria confederata. In battaglia Forrest era rapido ad assumere l'iniziativa offensiva, dispiegando celermente le sue truppe di cavalleria l\u00ec dove esse potessero smontare e combattere. Di norma egli mirava ad aggirare il fianco nemico per tagliar fuori il suo supporto di retroguardia. Queste tattiche anticiparono le manovre delle fanterie meccanizzate nel corso della seconda guerra mondiale e avevano scarse relazioni con le consuete operazioni di esplorazione, schermatura e carica con l'impiego di sciabola della cavalleria.\nGuerra di movimento di cavalleria.\nNel dicembre 1862 le truppe veterane di Forrest furono riassegnate da Bragg ad altro ufficiale malgrado le proteste di Forrest, e ancora una volta egli fu costretto a reclutare una nuova Brigata, stavolta composta di circa reclute senza alcuna esperienza. Di nuovo Bragg ordin\u00f2 un'incursione, stavolta nel Tennessee occidentale per distruggere le comunicazioni delle forze unioniste del generale Grant, minacciando la citt\u00e0 di Vicksburg (Mississippi). Forrest protest\u00f2 che mandare quelle truppe non addestrate al di l\u00e0 delle linee nemiche equivaleva a un suicidio, ma Bragg insistette e Forrest ubbid\u00ec ai suoi ordini.\nNel raid che segu\u00ec, ancora una volta dimostr\u00f2 tutta la sua abilit\u00e0, sospingendo migliaia di soldati unionisti nel Tennessee occidentale in una \u00abgabbia per oche selvatiche\u00bb, rendendo ardua la localizzazione delle sue forze estremamente mobili. Forrest non si trattenne in alcun luogo abbastanza a lungo da essere individuato, conducendo incursioni molto a settentrione delle rive del fiume Ohio, nel Kentucky sud-occidentale, tornando indietro alle sue basi in Mississippi con pi\u00f9 uomini di quanti ne avesse all'inizio delle operazioni, e con molte armi catturate all'Unione. Grant fu obbligato a rivedere i suoi piani e a ritardare significativamente la sua strategia riguardante la campagna di Vicksburg.\nForrest continu\u00f2 a guidare i suoi uomini in operazioni su scala minore fino all'aprile del 1863, allorch\u00e9 l'esercito confederato lo invi\u00f2 ai confini dell'Alabama settentrionale e della Georgia occidentale per fronteggiare un attacco di cavalleggeri unionisti al comando del Col. Abel Streight. Streight aveva ricevuto ordini di tagliar le ferrovie confederate a sud di Chattanooga (Tennessee), cosa che avrebbe impedito a Bragg di ricevere rifornimenti e lo avrebbe obbligato a ritirarsi in Georgia. Forrest tallon\u00f2 gli uomini di Streight per 16 giorni, tormentandolo lungo il suo tragitto, finch\u00e9 l'unico obiettivo di Streight divenne semplicemente quello di sfuggire al suo instancabile nemico. Infine, il 3 maggio, Forrest impegn\u00f2 Streight a Rome e cattur\u00f2 soldati unionisti.\nForrest oper\u00f2 con l'esercito principale confederato nella battaglia di Chickamauga (18-20 settembre 1863), in cui insegu\u00ec l'esercito unionista in ritirata e prese centinaia di prigionieri. Come molti altri ufficiali sotto il comando di Bragg, raccomand\u00f2 un immediato ulteriore attacco per riconquistare la citt\u00e0, che era caduta poche settimane prima. Bragg rifiut\u00f2 di seguire questi consigli e non molto tempo dopo Forrest e Bragg ebbero un diverbio (con annesse minacce di morte a Bragg), che ebbe il risultato di fare assegnare Forrest a un comando indipendente in Mississippi.\nBattaglia di Fort Pillow.\nForrest torn\u00f2 all'opera e subito organizz\u00f2 una sua forza di uomini con cui torn\u00f2 nel Tennessee occidentale. Non aveva i mezzi per riprendere l'area e conservarla ma disponeva d'una forza abbastanza consistente per rendere l'area inutilizzabile all'Unione. Effettu\u00f2 numerose incursioni nella regione, da Paducah in Kentucky (25 marzo 1864) alla controversa battaglia di Fort Pillow del 12 aprile 1864. In quella battaglia Forrest pretese la resa incondizionata, in mancanza della quale avrebbe \u00abpassato ogni uomo a fil di spada\u00bb, linguaggio che frequentemente egli usava per accelerare una resa. I dettagli della battaglia rimangono in discussione e controversi.\nCi\u00f2 che si conosce \u00e8 che gli uomini di Forrest si accanirono contro i circa 600 uomini della guarnigione del forte, provocando pesanti perdite fra i difensori che rapidamente andarono in crisi. Relazioni contraddittorie su quanto avvenne poi sono oggetto di disputa. Alcuni riportano che i confederati si accanirono contro i soldati unionisti afroamericani all'interno del Forte, anche se un resoconto della battaglia parla di uccisioni indiscriminate. Solo un'ottantina dei 262 uomini di colore sopravvisse alla battaglia. Le perdite furono alte anche fra i difensori bianchi del forte, con 164 uomini su 295 sopravvissuti. Dopo la battaglia, alcuni rapporti accennano a soldati catturati sottoposti ad atti brutali, comprese testimonianze che parlano di crocefissioni alle strutture delle tende e di persone bruciate vive.\nVeri o falsi che siano questi rapporti, non sar\u00e0 mai dato sapere con certezza come sia andata la battaglia dal momento che entrambe le parti usarono tale fatto d'armi a scopo politico, pronte a esagerare gli eventi. Forrest non sembra aver partecipato all'accaduto ed essersi macchiato di brutalit\u00e0, visto che testimoni riportano il fatto che egli si sarebbe adoperato per trattenere le sue truppe dopo l'arrivo sulla linea del fronte. Un'indagine del generale unionista William Tecumseh Sherman - un alto ufficiale tutt'altro che sensibile alle crudelt\u00e0 belliche - non trov\u00f2 alcun addebito da avanzare nei confronti di Forrest.\nConclusione della guerra.\nLa pi\u00f9 grande vittoria di Forrest giunse il 10 giugno 1864, quando i suoi uomini sbaragliarono uomini comandati dal generale Samuel D. Sturgis nella battaglia di Brice's Crossroad. Qui la mobilit\u00e0 delle sue forze e la sua tattica superiore gli fecero conseguire una notevole vittoria e caus\u00f2 perdite unioniste a fronte delle 492 confederate, e spazz\u00f2 via completamente le forze dell'Unione da larga parte del Tennessee sud-occidentale e del Mississippi settentrionale. Forrest guid\u00f2 altri raid quell'estate e quell'autunno, incluso uno nell'agosto 1864, nel centro di Memphis, allora controllata dall'Unione, e un altro in profondit\u00e0 contro un deposito logistico unionista a Johnsonville il 3 ottobre 1864, in cui caus\u00f2 perdite materiali per milioni di dollari.\nIn dicembre combatt\u00e9 con l'Armata del Tennessee confederata nella disastrosa Campagna di Franklin-Nashville. Si confront\u00f2 ancora una volta duramente col suo comandante superiore, domandando il permesso a John B. Hood di attraversare il fiume a Franklin e tagliare la strada all'esercito unionista in rotta di John M. Schofield. Si mise in luce infine comandando la retroguardia confederata in una serie d'azioni che consentirono all'esercito sudista di mettersi in salvo dopo la disastrosa battaglia di Nashville. Per questo egli si guadagn\u00f2 la promozione al rango di tenente generale.\nNel 1865, Forrest tent\u00f2 senza successo di difendere lo stato dell'Alabama dal distruttivo raid di Wilson. Il suo avversario, il brigadier generale James H. Wilson, fu uno dei pochi generali unionisti a sconfiggere Forrest in battaglia. Aveva ancora un esercito in campo in aprile, quando lo raggiunsero le notizie sulla resa di Lee. Gli fu consigliato di fuggire in Messico ma scelse di condividere il destino dei suoi uomini e di arrendersi. Il 9 maggio 1865, a Gainesville (Alabama), Forrest lesse il suo messaggio di commiato alle truppe.\nFu pi\u00f9 tardi assolto da ogni accusa di violazione del codice di guerra per quanto riguardava il massacro di fort Pillow e gli fu consentito di tornare alla vita privata. Poco dopo la guerra, interrogato su chi fosse stato il miglior soldato che egli avesse mai avuto ai suoi ordini (probabilmente dimenticando \"Stonewall\" Jackson), Robert E. Lee rispose: \u00abUn uomo che non ho mai incontrato, signore. Il suo nome \u00e8 Forrest\u00bb, malgrado questi fosse stato appena un mese al suo servizio, immediatamente prima della fine delle ostilit\u00e0.\nImpatto delle dottrine di Forrest.\nForrest fu uno dei primi uomini ad elaborare le dottrine della \"guerra di movimento\" che diventeranno prevalenti nel XX secolo. Il fulcro della sua strategia era \u00abmuoversi il pi\u00f9 velocemente possibile col massimo delle forze\u00bb, anche se questo significava spingere le proprie cavalcature oltre i limiti, cose che egli fece pi\u00f9 d'una volta.\nUn rapporto della battaglia di Paducah riferiva che Forrest aveva percorso 100 miglia in sole 50 ore con un corpo di cavalleria forte di 2.500 uomini. Forrest divenne notissimo per il suo uso delle tattiche di guerra di movimento e per l'abile impiego della cavalleria. Metteva in costante difficolt\u00e0 il nemico con le sue rapide incursioni, con la distruzione dei rifornimenti e la minaccia permanente portata alle vie di comunicazione avversarie, tramite la devastazione delle linee ferroviarie e il taglio delle linee telegrafiche, manovrando alle spalle degli eserciti unionisti.\nAnni del dopoguerra e Ku Klux Klan.\nDopo la guerra Forrest si stabil\u00ec a Memphis, Tennessee, edificando un'abitazione sulla sponda del fiume Mississippi. Abolita la schiavit\u00f9 e rovinato finanziariamente, Forrest si dice fosse distrutto psicologicamente. Si impieg\u00f2 nella Ferrovia \"Selma, Marion &amp; Memphis\" e divent\u00f2 presidente della compagnia. Come privato cittadino, Forrest era noto per la sua gentilezza e generosit\u00e0 nei confronti dei suoi vecchi camerati che si mettevano in contatto con lui. Fu durante questo periodo che egli divenne un punto di riferimento per il nascente movimento del Ku Klux Klan.\nSecondo una notizia tramandata oralmente, George Gordon, capo del Ku Klux Klan, un ex-brigadier generale confederato, giunse a Memphis per vedere Forrest e gli parl\u00f2 di una nuova organizzazione, al che Forrest avrebbe risposto: \u00abQuesta \u00e8 una buona cosa. Una dannata buona cosa. Possiamo impiegarla per mantenere i negri (\"niggers\") al loro posto\u00bb. Fu acclamato a Nashville, alla convenzione del KKK del 1867, come primo \"Grand Wizard\", comandante in capo di quella organizzazione.\nSecondo Andrew Ward, Bedford Forrest aveva intenzione di uccidere gli elettori di colore e i repubblicani bianchi per impaurire i cittadini di colore che volessero andare a votare.\nIn un'intervista a un giornale del 1868, Forrest sostenne che il Klan era un'organizzazione nazionale di 550.000 aderenti e che, sebbene egli \"non\" ne fosse un componente, simpatizzava nondimeno per essa e che avrebbe \"cooperato\" con loro, riuscendo egli stesso a radunare 40.000 aderenti al KKK nell'arco di cinque giorni. Asseriva che il Klan non vedeva i \u00abneri\u00bb come suoi nemici, quanto piuttosto i \"carpetbaggers\" (gli avventurieri e speculatori nordisti che giunsero nel Sud dopo la fine della guerra) e gli \"scalawags\" (i \"mascalzoni\" sudisti che preferirono collaborare coi vincitori).\nGrazie anche alla notoriet\u00e0 di Forrest, l'organizzazione crebbe rapidamente. Molti componenti del nuovo gruppo cominciarono a impiegare la forza per opporsi all'allargamento dei diritti di voto ai neri e a opporsi alle misure introdotte per la ricostruzione del paese allo scopo di metter fine alla segregazione. Nel 1869, Forrest, in disaccordo con il crescente uso della violenza, chiese al Klan di sciogliersi, affermando che era stato \u00absnaturato dai suoi originari onorevoli e patriottici fini, diventando aggressivo anzich\u00e9 ossequioso della pubblica quiete\u00bb. \nNumerosi aderenti del gruppo nel Paese ignorarono l'ordine e continuarono ad agire. Di conseguenza Forrest prefer\u00ec prendere le distanze dal KKK e nel 1875 tenne addirittura un discorso davanti un'organizzazione di sudisti neri che propugnavano la riconciliazione razziale.\nForrest mor\u00ec nell'ottobre del 1877 a Memphis, a quanto si disse per complicazioni derivanti dal suo diabete, e fu sepolto nell'Elmwood Cemetery. Nel 1904 i suoi resti furono riesumati e traslati nel Forrest Park, un parco cittadino di Memphis.\nEredit\u00e0 postuma.\nForrest \u00e8 ricordato per gli eventi positivi e negativi della sua vita. Vi sono ancora dispute circa le sue azioni a Fort Pillow e la sua reputazione \u00e8 stata intaccata dal suo coinvolgimento nella prima manifestazione del Ku Klux Klan. Ugualmente per\u00f2, e con pari evidenza, Nathan Bedford Forrest sar\u00e0 sempre considerato come un comandante militare di grande e spontanea abilit\u00e0 e maestro dell'impiego in guerra dei principi di movimento della cavalleria e della capacit\u00e0 di usare in modo dinamico la sua forza, secondo una linea tattica che trover\u00e0 epigoni nel corso della storia militare.\nNathan Bedford Forrest rimane un eroe per molti abitanti del Tennessee. Esiste un busto di Forrest (scolpito da Jane Baxendale) nel Campidoglio dello Stato a Nashville e un'altra statua del Generale Forrest si erge nel Nathan Bedford Forrest Park di Memphis. Obelischi commemorativi sono stati posti nel suo luogo natale a Chapel Hill e nel Nathan Bedford Forrest State Park presso Camden mentre vi sono 32 altri siti storici dedicati a N.B. Forrest. Lo stato del Tennessee ha fornito tre presidenti: Andrew Jackson, James K. Polk e Andrew Johnson, ma Forrest ha pi\u00f9 siti celebrativi e pi\u00f9 monumenti a lui dedicati di tutti quelli eretti ai tre presidenti insieme.\nEsisteva anche una scuola superiore intitolata a Forrest a Jacksonville, Florida, ma a seguito di una decisione del corpo studentesco nel dicembre 2013 essa cambi\u00f2 denominazione.\nIl pronipote Nathan Bedford Forrest III ha seguito la carriera militare raggiungendo il rango di brigadier generale dell'aviazione nel corso della seconda guerra mondiale: curiosamente, Forrest III cadde in azione nel 1943, mentre partecipava a un'azione di bombardamento aereo sopra la Germania nazista.\nCuriosit\u00e0.\nNathan Bedford Forrest ha dato il nome a Forrest Gump, protagonista dell'omonimo film di Robert Zemeckis. Nel film la signora Gump d\u00e0 questo nome al figlio proprio in ricordo di Nathan B. Forrest come fondatore del Ku Klux Klan. La donna non era per\u00f2 una simpatizzante di questo movimento: diede quel nome al figlio per ricordargli \"che tutti facciamo cose che... beh, che non hanno molto senso.\" (tr. \"\"we all do things that, well, just don't make any sense\".\")"}
{"id": "73865", "revid": "2110845", "url": "https://it.wikipedia.org/wiki?curid=73865", "title": "Jean Dieudonn\u00e9", "text": "Biografia.\nDiciottenne nel 1924 viene ammesso alla \u00c9cole normale sup\u00e9rieure, dove ha modo di incontrare Jean Delsarte, Andr\u00e9 Weil, Henry Cartan, Jean Paul Sartre e Raymond Aron.\nNel 1927 ottiene l'Agr\u00e9gation de math\u00e9matiques e nel 1931 sostiene la tesi intitolata \"Recherche sur quelques probl\u00e8mes relatifs aux polyn\u00f4mes et aux fonctions born\u00e9es\", avendo come supervisore Paul Montel.\nNel dicembre 1934 \u00e8 tra i membri fondatori dell'Association des collaborateurs de Nicolas Bourbaki e di questa impresa \u00e8 una delle colonne per molti anni.\nNel 1937 diviene Ma\u00eetre de conf\u00e9rence a Nancy. Mobilitato nel 1939 all'avvicinarsi della guerra, all'inizio dell'occupazione nazista della Francia si sposta a Clermont-Ferrand, dove era ripiegata l'Universit\u00e0 di Strasburgo; in seguito si trasferisce nel continente americano, prima all'Universit\u00e0 di San Paolo del Brasile dal 1946 al 1948, poi negli Stati Uniti d'America nel 1952, all'Universit\u00e0 del Michigan. Torna in Francia nel 1959 all'Institut des Hautes \u00c9tudes Scientifiques e nel 1964 accetta una cattedra nella nuova Universit\u00e0 di Nizza nella quale viene anche nominato decano della facolt\u00e0 di Scienze.\nInsieme a Laurent Schwartz \u00e8 supervisore delle prime ricerche di Alexander Grothendieck presso l'Universit\u00e0 di Nancy, ricerche che hanno posto nuove basi alla geometria algebrica.\nL'Acad\u00e9mie des Sciences gli ha conferito un Gran Prix nel 1944 e l'ha accolto fra i suoi membri nel 1968."}
{"id": "73872", "revid": "27010", "url": "https://it.wikipedia.org/wiki?curid=73872", "title": "Zorro (informatica)", "text": "Zorro \u00e8 il bus proprietario della piattaforma informatica Amiga dedicato all'espansione delle sue funzionalit\u00e0.\nSul bus Zorro sono implementate capacit\u00e0 di plug and play che nella piattaforma Amiga prendono il nome di AutoConfig.\nIl nome Zorro (\"La Volpe\"), come il noto bandito dei libri e del cinema, fu dato dagli sviluppatori Amiga per la sua capacit\u00e0 di autoconfigurarsi velocemente e per la capacit\u00e0 di riconoscere le schede in automatico con una \"furbizia\" quasi \"umana\".\nIl bus Zorro \u00e8 stato implementato in tre versioni equipaggianti gli Amiga desktop (Amiga 1500, 2000, 2500, 3000, 3000T, 4000, 4000T).\nAnche gli Amiga in formato home (500, 600, 1200) potevano montare schede per implementare il bus Zorro, solitamente attraverso il connettore multifunzione presente sul lato inferiore dello chassis.\nVersioni del bus.\nZorro I \u00e8 implementato nell'Amiga 1000. \u00c8 il connettore laterale per espansioni esterne di cui \u00e8 dotato il computer. \nZorro II, a 16 bit, \u00e8 dotato di funzionalit\u00e0 di accesso diretto alla memoria (DMA) ed \u00e8 disponibile sugli Amiga 1500, 2000 e 2500.\nZorro III, a 32 bit e 33\u00a0MHz, \u00e8 implementato sugli Amiga 3000, 3000T, 4000 e 4000T.\nHa anch'esso funzionalit\u00e0 di accesso diretto alla memoria, \u00e8 in grado di gestire anche le schede a 16 bit e pu\u00f2 lavorare sia in modalit\u00e0 sincrona che asincrona. In quest'ultima modalit\u00e0 la scheda Zorro, una volta ricevuta l'autorizzazione dalla CPU, diventa autonoma e non necessita pi\u00f9 di ricevere istruzioni da essa fino al successivo comando diretto esplicito. "}
{"id": "73873", "revid": "599", "url": "https://it.wikipedia.org/wiki?curid=73873", "title": "Jean Alexandre Eug\u00e8ne Dieudonn\u00e9", "text": ""}
{"id": "73875", "revid": "2730", "url": "https://it.wikipedia.org/wiki?curid=73875", "title": "Emofilia", "text": "Lemofilia \u00e8 una malattia di origine genetica, che causa un difetto nella coagulazione del sangue. In condizioni normali, in caso di fuoriuscita dai vasi sanguigni, il sangue forma un coagulo che riduce o blocca l'emorragia. Questo processo comporta l'attivazione di numerose proteine del plasma in una specie di reazione a cascata. Due di queste proteine, prodotte nel fegato, il fattore VIII ed il fattore IX, sono carenti o presentano un difetto funzionale nelle persone affette da emofilia. A causa di questo deficit gli emofilici subiscono facilmente emorragie esterne in seguito a traumi, ferite e \noperazioni chirurgiche, ed interne, pi\u00f9 o meno gravi, apparentemente spontanee.\nStoria.\nLa parola emofilia deriva dal greco \"ema\" (sangue) e \"filia\" (amicizia) e identifica un difetto congenito caratterizzato dalla mancanza di alcuni fattori della coagulazione, necessari per la normale emostasi del sangue.\nL'emofilia \u00e8 anche nota come \"Royal Disease\" (malattia regale) per aver colpito, nei secoli, diversi membri delle case reali europee. Capostipite del contagio \u00e8 la Regina Vittoria che regn\u00f2 dal 1837 al 1901 e risult\u00f2 essere una portatrice sana di emofilia B. Il suo ottavo figlio, Leopoldo, infatti, era affetto da emofilia B e mor\u00ec per emorragia cerebrale all'et\u00e0 di 31 anni. Le figlie, Alice e Beatrice, erano, invece, a loro volta portatrici sane e trasmisero la malattia alle famiglie reali di Russia, Prussia e Spagna. In particolare Aleksandra, figlia di Alice, and\u00f2 in moglie a Nicola II, Zar di Russia della dinastia dei Romanov, e dal loro matrimonio nacque Aleksej, affetto da emofilia B. Il suo stato di salute e i continui episodi di sanguinamento furono la ragione della sempre pi\u00f9 determinante influenza del monaco Rasputin sulla dinastia. Aleksej, e le immagini che lo ritraggono, rappresentano probabilmente l'aspetto meglio conosciuto e documentato della Royal disease. I discendenti dell'attuale famiglia regnante britannica, invece, sono sfuggiti alla malattia in quanto Edoardo VII e tutta la sua progenie non ereditarono il gene difettoso.\nEziologia ed epidemiologia.\nLa trasmissione della patologia \u00e8 legata al cromosoma X; l'uomo (XY) ha una probabilit\u00e0 del 50% di essere emofilico, mentre la donna \u00e8 generalmente portatrice sana, poich\u00e9 il cromosoma X sano impedisce l'espressione della malattia. Una donna pu\u00f2 essere colpita da emofilia solo qualora sia figlia di padre emofilico e madre portatrice sana, ereditando, quindi, entrambi i cromosomi X mutati: si tratta di casi rarissimi. La comparsa della malattia, per\u00f2, non sempre \u00e8 prevedibile in base a queste teorie: l'emofilia pu\u00f2 \u201csaltare\u201d delle generazioni per motivi non ancora del tutto chiari.\nCi sono poi casi di emofilia che non presentano una storia familiare, dovuti probabilmente alla mutazione spontanea di un cromosoma X materno. \nEsistono forme diverse di emofilia: la malattia classica, l'emofilia A, \u00e8 la pi\u00f9 frequente (80% dei casi) ed \u00e8 dovuta all'insufficiente produzione del fattore VIII della coagulazione; l'emofilia B o (malattia di Christmas), dove il deficit riguarda il fattore IX (o Fattore di Christmas), mentre la carenza del fattore XI, \u00e8 all'origine dell'emofilia C o di Rosenthal.\nSono colpiti da emofilia A un soggetto di sesso maschile su 5-10.000 e uno su 25-30.000 da emofilia B. La Federazione Mondiale dell'Emofilia (WFH) ha stimato in circa 400.000 i casi di emofilia nel mondo, di cui soltanto 1/3 ufficialmente diagnosticati. In circa il 30-33% dei nuovi casi non si riscontra alcuna familiarit\u00e0 alla malattia, che \u00e8 probabilmente causata da mutazioni genetiche.\nTradizionalmente, la gravit\u00e0 della malattia \u00e8 definita in base ai livelli plasmatici dei fattori di coagulazione: \nTipi di emofilia.\nEsistono tre tipi di emofilia a seconda del fattore della coagulazione del sangue carente: emofilia A, B e C.\nEmofilia A.\nL'emofilia A \u00e8 la forma pi\u00f9 comune ed \u00e8 caratterizzata dalla carenza del fattore VIII della coagulazione. \nLa malattia pu\u00f2 colpire tutte le etnie con una prevalenza variabile da paese a paese. In termini generali, si stima che circa 3-20 persone siano affette da emofilia ogni 100.000 abitanti.\nLa malattia \u00e8 trasmessa come carattere recessivo ed \u00e8 causata da mutazioni nella sequenza del gene che codifica il fattore VIII della coagulazione. Tale gene \u00e8 localizzato all'estremit\u00e0 del braccio lungo del cromosoma X (Xq28), ha una lunghezza di 186 chilobasi (Kb) e comprende 26 esoni, trascritti in un RNA messaggero (mRNA) di circa 9 Kb. La proteina matura \u00e8 costituita da 2.332 aminoacidi divisi in 6 domini (A1, A2, B, A3, C1, C2). \nNel plasma il fattore VIII circola in associazione al fattore Von Willebrand, che ha funzione di \"carrier\" e di protezione dalla degradazione proteolitica.\nEmofilia B.\nL'emofilia B \u00e8 causata dall'assenza o dalla scarsa attivit\u00e0 del fattore IX della coagulazione, ma dal punto di vista clinico \u00e8 indistinguibile dall'emofilia A. \n\u00c8 determinata da una serie di alterazioni nella sequenza del gene che codifica il fattore IX della coagulazione, situato sul cromosoma X in una posizione pi\u00f9 vicina al centromero rispetto al gene che codifica il fattore VIII (Xq27). Ha una dimensione di 33,5 Kb e la trascrizione dei suoi 8 esoni produce un mRNA di 1,4 Kb. La proteina matura \u00e8 costituita da 415 aminoacidi divisi in 6 domini. Sono note numerose mutazioni a carico del fattore IX, ma non esiste una mutazione prevalente con caratteristiche e frequenza simili a quelle del fattore VIII per l'emofilia A. Le importanti delezioni del fattore IX sono relativamente rare e interessano solo 1-3% di tutti i casi di emofilia B. Pi\u00f9 del 95% delle mutazioni riguardano singoli nucleotidi o piccole delezioni/sostituzioni distribuite lungo tutto il gene, trascritte nel database internazionale per i difetti genetici dell'emofilia B.\nEmofilia C.\nL'emofilia C \u00e8 causata dall'assenza o dalla scarsa attivit\u00e0 del fattore XI della coagulazione.\nManifestazioni cliniche.\nLe coagulopatie sono caratterizzate dalla comparsa di emorragie dei tessuti muscolari (ematomi) e delle articolazioni (emartri), che insorgono sia in modo spontaneo, sia in seguito a eventi traumatici. \nLa gravit\u00e0 degli episodi di sanguinamento \u00e8 generalmente correlata con il livello di fattore della coagulazione disponibile, che a sua volta costituisce la base per la classificazione della severit\u00e0 della malattia. \nGli emofilici lievi sono soggetti a sanguinamenti importanti soltanto nel corso di interventi chirurgici, estrazioni dentarie o infortuni, mentre nei pazienti con emofilia moderata possono manifestarsi sanguinamenti anche dopo un trauma minore. \nGli emofilici gravi, invece, vanno incontro a episodi di sanguinamento spontaneo o causato da un trauma banale. L'emofilia grave \u00e8 caratterizzata da sintomi estremamente importanti, che mettono a rischio sia l'arto del paziente sia la sua stessa vita, come emartri, ematomi dei tessuti molli, emorragie retro peritoneali e intracerebrali e sanguinamenti post-chirurgici.\nNel corso del tempo, il frequente sanguinamento delle articolazioni e gli ematomi dei tessuti molli possono determinare varie complicazioni tra cui: gravi artropatie, contratture muscolari e pseudo tumori, che si associano a dolore cronico e disabilit\u00e0, con la necessit\u00e0 di dover spesso ricorrere alla chirurgia.\nDiagnosi.\nLa diagnosi di emofilia si sospetta sulla base dei sintomi emorragici e viene verificata mediante un semplice test della coagulazione che misura il tempo di tromboplastina parziale attivata (aPTT), il quale nel paziente emofilico risulta pi\u00f9 lungo del normale. Il dosaggio dei singoli fattori di coagulazione carenti (FVIII e FIX) permette la distinzione tra le due forme di emofilia, indistinguibili dal punto di vista clinico.\nTrattamento.\nInizialmente i derivati del plasma e, successivamente, i prodotti ricombinanti hanno rivoluzionato il trattamento dell'emofilia attraverso la diffusa adozione di terapie a domicilio in regime di profilassi. Questa pratica ha permesso, nell'ultimo decennio, di migliorare significativamente la qualit\u00e0 e l'aspettativa di vita delle persone colpite da emofilia. L'inizio del trattamento moderno dell'emofilia si colloca tra gli anni \u201880 e \u201890, quando concentrati liofilizzati contenenti fattore VIII e IX si resero disponibili su larga scala. Questa innovazione ha rivoluzionato il trattamento dell'emofilia perch\u00e9 i concentrati di fattore potevano essere facilmente conservati permettendone l'infusione a domicilio. Ci\u00f2 ha consentito il controllo delle emorragie e dei danni muscolo-scheletrici, riducendo il numero di visite in ospedale e migliorando sensibilmente non solo la qualit\u00e0 ma anche l'aspettativa di vita dei pazienti.\n\u00c8 stato cos\u00ec possibile cominciare a svolgere in modo sicuro interventi di chirurgia elettiva, come quelli ortopedici: ci\u00f2 ha consentito di minimizzare le abnormit\u00e0 muscoloscheletriche dei pazienti, frutto di episodi emorragici non trattati o trattati in modo inadeguato a livello articolare o muscolare. Inoltre, l'introduzione della desmopressina, negli anni '70, aveva fornito una nuova, economica e sicura modalit\u00e0 di trattamento per numerosi pazienti affetti da forme lievi di emofilia A.\nNegli anni '80 si sono susseguite luci e ombre in merito ai trattamenti disponibili: buona parte dei concentrati di fattori della coagulazione, derivanti dalle donazioni di sangue umano, furono contaminati dai virus dell'HIV e dell'Epatite C, infettando centinaia di pazienti e provocandone la morte tra il 1980 e il 1990. In seguito, l'introduzione di metodologie di inattivazione virale e l'incremento del numero di controlli sul sangue donato, hanno significativamente migliorato la sicurezza dei derivati del plasma. Sempre in quegli anni, e sulla spinta di questi avvenimenti, la clonazione dei geni del fattore VIII e IX, rispettivamente nel 1982 e nel 1984, ha aperto la strada alla loro produzione industriale, attraverso la tecnologia del DNA ricombinante, fattori che sono diventati disponibili sul mercato nel 1998. Tale progresso tecnologico, ha reso la terapia per il trattamento dell'emofilia sicura e largamente disponibile. Il problema pi\u00f9 complesso \u00e8 legato allo sviluppo di autoanticorpi contro i fattori VIII e IX, che compaiono nel 25-30% delle persone con emofilia A e nel 3-5% di quelle con emofilia B, rendendo la terapia sostitutiva inefficace. Tuttavia, l'introduzione di programmi di induzione di immunotolleranza, basati sull'infusione per un lungo periodo di grandi dosi di fattori della coagulazione, consente l'eliminazione degli inibitori nei due terzi dei pazienti.\nNegli ultimi anni si \u00e8 assistito a un rinnovato interesse della ricerca verso la terapia genica, che, in linea teorica, resterebbe a oggi l'unico trattamento in grado di curare in modo definitivo l'emofilia A e B. Attualmente, l'emofilia \u00e8 trattata con derivati del plasma e formulazioni di fattore VIII o IX della coagulazione ricombinante. Questi trattamenti hanno dimostrato di migliorare sia l'aspettativa sia la qualit\u00e0 di vita dei pazienti affetti da emofilia. Tali terapie prevedono infusioni per via endovenosa, in genere 2 o 3 volte a settimana in funzione dell'emivita dei FVIII e FIX disponibili. La ricerca scientifica ha esplorato e applicato soluzioni innovative per arrivare a prolungare l'emivita delle molecole attualmente disponibili. I potenziali vantaggi che ne deriverebbero potrebbero includere una migliore e prolungata protezione dal sanguinamento, oltre che la riduzione della frequenza di somministrazione. Uno degli approcci innovativi \u00e8 quello del fattore PEGilato che ha un'emivita pi\u00f9 lunga pur mantenendo l'attivit\u00e0 biologica standard. Altre strategie innovative, ancora in fase sperimentale, utilizzano una tecnologia di fusione tra il fattore e la porzione Fc delle immunoglobuline IgG1 ovvero un anticorpo monoclonale bispecifico.\nCentri Emofilia.\nI pazienti emofilici, in Italia, sono regolarmente seguiti dai Centri Emofilia (CE), distribuiti sul territorio nazionale e coordinati dall'Associazione Italiana Centri Emofilia (AICE). Lo scopo dell'Associazione consiste nella promozione di un approccio uniforme alla gestione delle malattie emorragiche. In dettaglio, l'AICE si occupa dello sviluppo di strategie terapeutiche applicabili in modo omogeneo su tutto il territorio nazionale e della promozione di attivit\u00e0 di ricerca clinica collaborative, finalizzate a una migliore conoscenza, gestione e trattamento delle coagulopatie. I Centri Emofilia o CE presenti sul territorio italiano sono 55, localizzati 10 al Nord-Ovest, 16 al Nord-Est, 9 al Centro, 15 al Sud e 5 nelle Isole."}
{"id": "73876", "revid": "115351711", "url": "https://it.wikipedia.org/wiki?curid=73876", "title": "Evoluzione sociale", "text": "Con il termine evoluzione sociale viene indicata una teoria che intende spiegare come le societ\u00e0, intese come gruppi di individui interagenti o mutuamente dipendenti appartenenti alla stessa specie, si sono sviluppate durante la loro vita.\nSociobiologia.\nI sociobiologi hanno sviluppato importanti teorie dell'evoluzione del comportamento sociale negli animali basate sulla teoria di Darwin dell'evoluzione attraverso la selezione naturale e la genetica. Il processo di selezione naturale implica forme di evoluzione sia ecologica che sessuale.\nAntropologia e sociologia.\nGli antropologi culturali ed i sociologi ipotizzano che gli esseri umani siano sociali per natura e formino naturalmente gruppi instabili - un tratto fondamentale degli ominidi. Ma in aggiunta sostengono che particolari comportamenti sociali umani hanno cause e dinamiche non genetiche (cio\u00e8 puramente sociali o culturali). Usano la parola \"societ\u00e0\" per riferirsi a un gruppo con confini pi\u00f9 o meno chiari che si riproduce nel tempo ed \u00e8 relativamente autonomo (quindi, una famiglia o una squadra di calcio sono gruppi sociali ma non societ\u00e0). Le questioni fondamentali della teoria sociale derivano da questa definizione: cosa tiene insieme una societ\u00e0? Come cambiano le societ\u00e0? Come interagiscono societ\u00e0 diverse?\nTradizionalmente, queste faccende venivano relegate al regno della teologia - quando una cultura ne incontrava un'altra, i ruoli di ognuna di esse nella societ\u00e0 pi\u00f9 ampia erano definiti da una complessa interazione delle rispettive religioni, p.es. l'assorbimento della cultura pagana da parte dei cattolici romani nell'Europa medioevale, l'adozione dei santi e delle pratiche cattoliche da parte dei Maya, la diffusione dell'Islam. La nozione di evoluzione naturale della societ\u00e0 verso un futuro migliore era poco comune nel mondo. In Europa, la nozione prevalente era che le societ\u00e0 terrene stavano decadendo dalla perfezione che era esistita nel Giardino dell'Eden. In Asia Orientale, le nozioni prevalenti riguardavano il concetto buddhista di storia circolare, ed il concetto Neo-Confuciano di un declino dall'era dei re saggi. Il colonialismo delle potenze europee liquidava con la forza molte questioni di evoluzione sociale - le potenze globali dominanti, prima fra tutte l'Inghilterra, si ponevano l'obiettivo di condurre deliberatamente l'umanit\u00e0 in una direzione moralmente giusta - presumibilmente un ritorno a un Eden.\nDue punti di vista.\nAlla fine del XIX secolo Herbert Spencer svilupp\u00f2 una teoria dichiaratamente scientifica dell'evoluzione sociale. Afferm\u00f2 che le societ\u00e0 nel tempo progrediscono, e che questo progresso \u00e8 conseguito attraverso la concorrenza. I teorici sociali successivi hanno argomentato che questa descrizione della societ\u00e0 legittima il capitalismo ottocentesco, e riflette in realt\u00e0 le opinioni dei componenti delle societ\u00e0 capitalistiche piuttosto che una consapevolezza obiettiva ed universale del cambiamento sociale. In ogni caso, questa teoria potrebbe aver ispirato i moderni Gaiani che vedono l'evoluzione sociale come una competizione per proteggere, imitare, e fare un uso sostenibile delle risorse naturali.\nLa teoria concorrente di Karl Marx - anch'essa dichiaratamente scientifica - era che il progresso viene perseguito attraverso la cooperazione e la specializzazione, che l'economia del lavoro di massa \u00e8 la spinta pi\u00f9 fondamentale verso il progresso, e che ci\u00f2 finisce per alienare gli esseri umani dalla loro societ\u00e0 attuale fino a giungere a una rivoluzione.\nIl conflitto tra queste descrizioni, e l'inerente conflitto di entrambe con il nazionalismo e la religione, sembra aver definito buona parte della storia del XX secolo. Oggi le scienze politiche si concentrano per lo pi\u00f9 sull'espressione di queste teorie su un pianeta limitato, abitato da esseri umani inclini a dispute etniche ed etiche. Noi come specie non siamo necessariamente pi\u00f9 prossimi a comprendere l'evoluzione del nostro simbionte pi\u00f9 importante, la societ\u00e0 senza la quale non possiamo sopravvivere.\nOggi.\nL'analisi moderna dell'evoluzione sociale separa tipicamente la selezione ecologica (o \"naturale\"), da quella sessuale (o di \"partnership\"), etica (o \"sociale\") e morale (o \"spirituale\") - l'ultima delle quali in generale non \u00e8 una prospettiva scientifica ma piuttosto un tentativo di scoprire un limite fissato oltre il quale il razionalismo deve fallire, e dove la sicurezza, la creativit\u00e0, l'autonomia individuale devono prevalere: lasciando spazio alle ipotesi tradizionali sullo spirito e la moralit\u00e0 umana.\nUn altro impeto importante per questa analisi \u00e8 stata la scoperta che alcuni comportamenti sociali delle grandi scimmie hanno anch'essi \"cause e dinamiche non genetiche (cio\u00e8, puramente sociali e culturali)\". Ci\u00f2, fra l'altro, ha condotto alla riclassificazione di alcune di esse come Ominidi, aprendo un dibattito sul valore della biodiversit\u00e0, sulla natura delle societ\u00e0 \"animali\", e sulla struttura ottimale della societ\u00e0 umana.\nLa teoria politica attuale del neotribalismo sembra un tentativo di imitare consapevolmente stili di vita ecologici e primitivi che hanno superato la prova del tempo fra i popoli indigeni, espandendoli con le scienze moderne.\nQuesto obiettivo \u00e8 stato criticato facendo notare che esistono esempi storici di gravi danni ambientali provocati da popoli indigeni (come la deforestazione dell'Isola di Pasqua e l'estinzione dei mammut nel Paleartico e nel Neartico), e che i proponenti di questi obiettivi potrebbero essere influenzati dallo stereotipo europeo del nobile selvaggio.\nLa democrazia bioregionale tenta di confinare i \"gruppi instabili\", o trib\u00f9 ai \"confini pi\u00f9 o meno definiti\" che la societ\u00e0 eredita dall'ecologia circostante, di una ecoregione naturale. Il progresso pu\u00f2 procedere attraverso la competizione tra le varie trib\u00f9 ma non all'interno di esse, ed \u00e8 limitato dai confini ecologici o dagli incentivi del capitalismo naturale che tenta di imitare la pressione della selezione naturale su una societ\u00e0 umana costringendola ad adattarsi consapevolmente a risorse energetiche e materiali limitate.\nQueste teorie sembrano ipotizzare che ottimizzare l'armonia sociale ed ecologica di gruppi strettamente legati sia un'evoluzione delle societ\u00e0 pi\u00f9 desiderabile o necessaria dei vari percorsi proposti dai teorici precedenti. Un sondaggio del 2002 di esperti di popoli indigeni neartici e neotropicali (riportato da Harper's Magazine) rivela che \"tutti\" avrebbero preferito essere un abitante medio del Nuovo Mondo nell'anno 1491, prima di qualsiasi contatto europeo, piuttosto che un europeo tipico dello stesso periodo. L'evoluzione delle societ\u00e0 in una direzione etica potrebbe certamente essere motivata da simili scelte:\nAnche se non vi \u00e8 un ampio consenso su una evoluzione delle societ\u00e0 desiderabile, c'\u00e8 ragguardevolmente poca contestazione su cosa sia indesiderabile: affollamento, conflitto, dogma, guerra, disprezzo delle arti, soppressione della vita spirituale. Le distopie immaginarie che tentano di documentarli in anticipo potrebbero quindi essere la guida migliore all'evoluzione sociale, ad es. anticipando i blocchi commerciali continentali previsti da George Orwell (\"1984\"), o la societ\u00e0 deteriorata dalla droga e dai mezzi di comunicazione prevista da Aldous Huxley (\"Il mondo nuovo\"). Alcune caratteristiche di una societ\u00e0 emergente potrebbero essere inevitabili, ma la critica sociale creativa potrebbe metterci in guardia in tempo utile per evitarne i disagi pi\u00f9 profondi.\nQuesto \u00e8 forse il punto pi\u00f9 importante:"}
{"id": "73879", "revid": "1044", "url": "https://it.wikipedia.org/wiki?curid=73879", "title": "Blocchi commerciali continentali", "text": ""}
{"id": "73881", "revid": "125792337", "url": "https://it.wikipedia.org/wiki?curid=73881", "title": "Zorro", "text": "Zorro (\"Volpe\" in lingua spagnola) \u00e8 un celebre personaggio immaginario, eroico giustiziere mascherato e abile spadaccino, che appare in opere ambientate nel Pueblo di Los Angeles durante l'epoca della California spagnola (1769-1821).\nZorro fece la sua prima comparsa nel romanzo breve \"La maledizione di Capistrano\" (\"The Curse of Capistrano\") di Johnston McCulley, scrittore di riviste \"pulp\", pubblicato a puntate nella rivista \"All-Story Weekly\" dal 6 agosto del 1919 e ripubblicato come \"Il segno di Zorro\" (\"The Mark of Zorro\") in seguito al successo dell'omonimo film del 1920.\n\u00c8 il primo eroe mascherato ad apparire sia in un romanzo di avventura, sia nel mondo del cinema, nonch\u00e9 fonte d'ispirazione per vari supereroi (tra i quali il celebre Batman di Bob Kane e Bill Finger).\nPersonaggio.\nIn genere \u00e8 ritratto come un affascinante fuorilegge mascherato che difende la gente comune e le popolazioni indigene della California contro funzionari corrotti e tirannici e altri criminali. Il suo caratteristico costume completamente nero include un mantello, un cappello noto come sombrero cordob\u00e9s e una maschera che copre la met\u00e0 superiore del viso. Zorro \u00e8 un atleta \ne un esperto in varie armi, ma quella che preferisce \u00e8 una spada (una striscia moderna) che utilizza spesso per lasciare il suo emblema distintivo, una grossa Z fatta con tre rapidi graffi.\nNelle storie, Zorro ha un'alta taglia sulla testa, ma \u00e8 troppo abile e astuto per essere catturato dalle autorit\u00e0 maldestre, e si diverte anche a umiliarle pubblicamente. Per questo motivo, i cittadini iniziarono a chiamarlo \"El Zorro\" a causa della sua astuzia e fascino da volpe. \nZorro \u00e8 l'identit\u00e0 segreta di Don Diego de la Vega, un giovane uomo che \u00e8 l'unico figlio di Don Alejandro de la Vega, il pi\u00f9 ricco proprietario terriero in California, mentre la madre di Diego \u00e8 morta. Nella maggior parte delle versioni, Diego ha imparato l'arte della spada mentre era all'universit\u00e0 in Spagna e ha creato il suo alter ego mascherato dopo essere stato inaspettatamente convocato a casa da suo padre perch\u00e9 la California era caduta nelle mani di un oppressivo dittatore. Di solito viene mostrato Diego che vive con suo padre in un'enorme hacienda, che contiene una serie di passaggi e tunnel segreti, che conducono a una grotta segreta che funge da quartier generale per le operazioni di Zorro e come nascondiglio del suo fidato destriero Tornado. Per sviare i sospetti sulla sua identit\u00e0, Diego nasconde le sue capacit\u00e0 di combattimento fingendosi anche un codardo e un damerino. Diego \u00e8 spesso interpretato come un playboy o un giovane libresco avverso al rischio, a cui importa poco o nulla di ci\u00f2 che \u00e8 estraneo ai suoi affari, anche se anche questo \u00e8 solo uno dei suoi stratagemmi di copertura.\nI principali personaggi che compaiono nelle vicende di Zorro sono Lolita Pulido, una nobildonna che non prova nessun interesse per Diego ma che \u00e8 attratta da Zorro, il Sergente Demetrio Lopez Garcia che \u00e8 amico di Diego e nemico di Zorro, il servo muto (ma non sordo) Bernardo, il frate Felipe, il padre Don Alejandro De La Vega e un gruppo di nobili chiamati Caballeros.\nDopo il successo del film muto \"Il segno di Zorro\" (1920), protagonista Douglas Fairbanks, il romanzo fu riproposto dall'editore Grosset and Dunlap col nuovo titolo di \"The Mark of Zorro\". Fairbanks fu protagonista anche in un seguito: \"Don X, figlio di Zorro\", interpretando il figlio cresciuto di Don Diego, Don Cesar, oltre alla sua parte di Don Diego.\nMcCulley non aveva idea di quanto successo avrebbe avuto Zorro, cos\u00ec alla fine la vera identit\u00e0 di Zorro venne svelata a tutti e questi divenne presto un personaggio ricorrente in numerose riviste di storie \"pulp\". \u00c8 stato inoltre protagonista di numerosi film.\nElementi visivi.\nIl motivo visivo del personaggio \u00e8 tipicamente un costume nero con un mantello o mantello spagnolo fluente nero, un cappello nero a tesa piatta noto come sombrero cordob\u00e9s e una maschera di tela di sacco nera che copre la met\u00e0 superiore della sua testa. A volte la maschera \u00e8 un due pezzi, il capo principale \u00e8 un tessuto tipo benda con fessure per gli occhi, e l'altro capo \u00e8 una bandana sopra la testa, in modo che sia coperta anche se si toglie il cappello: questa \u00e8 la maschera indossato nel film \"Il segno di Zorro\" (1920) e nella serie televisiva \"Zorro\" (1957-1959). Altre volte, la maschera \u00e8 un pezzo unico che unisce entrambi gli elementi sopra descritti: questa maschera \u00e8 stata introdotta in \"Il segno di Zorro\" (1940) e compare in molte versioni moderne. La maschera di Zorro \u00e8 stata anche occasionalmente mostrata come una maschera da domino arrotondata, che indossava senza indossare anche una bandana. Nella sua prima apparizione, il mantello di Zorro \u00e8 viola, il suo cappello \u00e8 genericamente implicito come un \"ampio sombrero\" e la sua maschera di velo di stoffa nera con fessure per gli occhi gli copre tutto il viso. Altre caratteristiche del costume possono variare.\nLa sua arma preferita \u00e8 una striscia, che usa anche per lasciare spesso il suo segno distintivo, un taglio a Z con tre rapidi colpi, sui suoi nemici sconfitti e altri oggetti per \"firmare il suo lavoro\". Usa anche altre armi, tra cui una frusta e una pistola.\nLa volpe non \u00e8 mai raffigurata come emblema di Zorro. \u00c8 usato come metafora per l'astuzia del personaggio, come nei testi \"Zorro, 'la volpe', cos\u00ec astuto e libero...\" dal tema della serie televisiva Disney.\nLa sua posa eroica consiste nell'impennata sul suo cavallo, Tornado, salutando spesso con la mano o alzando in alto la spada. Il logo della societ\u00e0 \"Zorro Productions, Inc.\" utilizza un'immagine di Zorro che si impenna sul suo cavallo, con la spada alzata in alto.\nAbilit\u00e0.\nLa formazione di Zorro presso l'Universit\u00e0 Complutense di Madrid, in Spagna, gli ha conferito una moltitudine di abilit\u00e0.\nZorro \u00e8 molto intelligente e pu\u00f2 non solo servirsi di una strategia complessa, approntata prima di entrare sul campo di battaglia, ma anche di improvvisare piani nel momento del pericolo e del combattimento. Non usa mai la forza bruta e, anzi, il pi\u00f9 delle volte usa l'umorismo e la presa in giro psicologica per irritare i suoi avversari, facendo loro perdere il distacco emotivo e rendendoli troppo desiderosi di vendetta per potersi coordinare nell'azione e in combattimento.\nOltre ad avere eccezionali capacit\u00e0 tattiche, \u00e8 specializzato nell'infiltrazione in strutture o territori nemici pesantemente sorvegliati, spionaggio e ordigni esplosivi improvvisati. La sua abilit\u00e0 calcolatrice e precisa come tattico gli ha permesso di usare anche le armi come estensione della sua mano abile. \u00c8 anche un esperto di armi e un maestro della fuga e del camuffamento. \u00c8 bravo anche nel decifrare numerose lingue, sia parlate che scritte.\nZorro \u00e8 un cavaliere eccellente e in molte incarnazioni cavalca il proprio cavallo Tornado.\nDiego si \u00e8 allenato in ginnastica acrobatica fin da ragazzo ed \u00e8 estremamente agile, forte e resistente. Oltre ad essere un eccellente atleta, \u00e8 estremamente abile nell'atterrare, piombando da grandi altezze e cadere senza subire danni. Si \u00e8 allenato anche a combattere con il mantello che indossa, che pu\u00f2 usare come tappetino da viaggio, tenda e strumento per disarmare un nemico.\nZorro \u00e8 un eccezionale spadaccino ed \u00e8 spesso in grado di difendersi da pi\u00f9 nemici contemporaneamente. Usa l'agilit\u00e0, la precisione e l'intelligenza di cui \u00e8 dotato per superare i suoi nemici. \u00c8 anche famoso per mostrare la precisione sufficiente a incidere la sua Z sugli abiti dei suoi nemici senza graffiarli. Il suo stile \u00e8 incredibilmente preciso anche con la frusta: sa usarla per colpire e disarmare i nemici, ma anche per afferrare oggetti e oscillare tra i tetti della citt\u00e0.\nSebbene preferisca generalmente usare le armi, Zorro ha dimostrato la sua abilit\u00e0 nel combattimento corpo a corpo in pi\u00f9 occasioni. Anche se non usa molto spesso armi a proiettili, ha dimostrato di poter usare una pistola piuttosto bene ed \u00e8 un tiratore molto preciso. \u00c8 anche abile con un coltello da lancio, un'arma che usa per situazioni disperate.\nIpotesi sulla storicit\u00e0 del personaggio.\nIl personaggio storico pi\u00f9 spesso associato con Zorro \u00e8 Joaquin Murrieta, la cui vita \u00e8 stata romanzata in un dime novel del 1854 da John Rollin Ridge. Nel film del 1998 \"La maschera di Zorro\", il personaggio fittizio del fratello di Murrieta, Alejandro (interpretato da Antonio Banderas), prende la parte di Zorro. Come un eroe con un'identit\u00e0 segreta che schernisce i suoi nemici con la firma delle sue imprese, Zorro trova un predecessore letterario diretto in Sir Percival Blakeney, eroe della serie letterarie \"La primula rossa\" della baronessa Emma Orczy.\nIl paleografo e docente universitario italiano Fabio Troncarelli (1999) identific\u00f2 Zorro in un personaggio realmente vissuto nel Messico del XVII secolo, cio\u00e8 Guill\u00e9n Lombardo alias William Lamport, un avventuriero che aveva comportamenti che ricordano quelli di Zorro. Vi sono anche alcuni altri elementi di convergenza tra il personaggio cinematografico e quello seicentesco: i.e. l'appartenenza alla Massoneria e l'anticlericalismo. Sempre secondo Troncarelli, l'appartenenza alla Massoneria l'accomuna anche all'autore del personaggio letterario Johnston McCulley e a Walt Disney, a cui somigliava - e che realizz\u00f2 la serie televisiva dedicata a Zorro. Inoltre i simboli di Zorro, dal mantello nero alla Z, sarebbero simboli legati alla Massoneria.\nLa sua vita ha ispirato il romanzo \"Memorias de un impostor, don Guill\u00e9n de Lampart, rey de M\u00e9xico\" (1872) di Vicente Riva Palacio.\nZorro al cinema.\nDalla sua prima apparizione nel 1919 in \"La maledizione di Capistrano\", Zorro \u00e8 stato uno dei personaggi pi\u00f9 soggetto a riproposizioni in infinite opere sia al cinema, sia in televisione. Il primo film con protagonista il giustiziere mascherato arriv\u00f2 nel 1920, \"Il segno di Zorro\" con Douglas Fairbanks. Fu un successo grandissimo, e Fairbanks rivesti nuovamente i panni di Don Diego de la Vega in \"Don X, figlio di Zorro\" (da notare che allora il culto dei sequel non era ancora sviluppato nell'ambiente cinematografico, anzi esso venne realizzato appositamente in conseguenza dell'enorme successo de \"Il segno di Zorro\").\nA partire dagli anni '30 innumerevoli opere cominciarono a sfruttare il personaggio di Zorro. Tra i tanti vanno ricordati \"Il segno di Zorro\" (1940) con Tyrone Power, oltre a diversi serial prodotti dalla Republic Pictures. Uno degli adattamenti pi\u00f9 noti fu la serie televisiva prodotta dalla Disney nel 1957 con Guy Williams nei panni di Zorro, andata in onda per due stagioni fino al 1959 e ancora oggi uno dei lavori pi\u00f9 apprezzati sul celebre eroe.\nAnche in Italia il mito di Zorro ebbe vasta risonanza, tanto che tra gli anni '60 e '70 furono prodotti svariati film parodia sulla sua figura, e fu proprio l'Italia a sfruttarne maggiormente il filone in quegli anni mentre gli USA, dopo la fine della serie Disney, non produssero pi\u00f9 alcun titolo sul personaggio per svariati anni (a parte un piccolo film per la TV con Frank Langella nel 1974). Fu Duccio Tessari a dirigere proprio una delle trasposizioni pi\u00f9 note in Italia, ovvero \"Zorro\" con Alain Delon protagonista, che fu un grande successo soprattutto in Cina dove fu uno dei primi film occidentali a essere trasmessi dopo la Grande rivoluzione culturale del 1978.\nVanno ricordate poi le serie a cartoni animati \"Le nuove avventure di Zorro\" e \"La leggenda di Zorro\", mentre nei primi anni '90 gli USA produssero Zorro, una nuova serie TV originale con Duncan Regehr nei panni di Zorro. Nel 1998, dopo quasi 60 anni dall'ultima trasposizione cinematografica hollywoodiana, usc\u00ec \"La maschera di Zorro\" prodotto da Martin Campbell e con Anthony Hopkins e Antonio Banderas protagonisti, in una trama completamente nuova. Il successo del film ha portato alla realizzazione di un sequel nel 2005 \"The Legend of Zorro\", a tutt'oggi ultima opera cinematografica sul personaggio.\nNel 2016 \u00e8 stata creata una nuova serie TV d'animazione, \"Zorro - La leggenda\" di produzione francese.\nInfluenza culturale.\nQuesto archetipo del giustiziere mascherato pu\u00f2 anche essere considerato uno dei primi precursori del supereroe dei \"comic book\" americani (Batman su tutti), essendo una persona indipendente e valorosa con un'identit\u00e0 segreta che difende indossando una maschera e che fa del bene per la gente comune servendosi delle sue superiori abilit\u00e0 di combattente. Ha persino un animale simbolo, sebbene chi non parli spagnolo non se ne renda conto, dal momento che il suo nome \u00e8 la traduzione spagnola di \"volpe\", anche se non \u00e8 mai stato raffigurato come un emblema.\nIn sostanza, Zorro si \u00e8 sempre prestato ad essere riadattato per libri di fumetti e strisce a fumetti. Il personaggio pi\u00f9 noto ad essere stato evidentemente influenzato da Zorro \u00e8 Batman, ideato da Bob Kane negli anni trenta: nella trama originale di Batman, Bruce Wayne viene ispirato da Zorro, i cui suoi genitori furono uccisi una sera dopo avere visto \"The Mark of Zorro\"; come Zorro teneva il suo cavallo nell'interrato della sua casa, cos\u00ec fa Batman con la sua Batmobile nella Batcaverna sotto la sua villa.\nIsabel Allende Llona ha fornito la sua versione della leggenda nella biografia fittizia \"Zorro. L'inizio della leggenda\" (2005).\nNumerosissimi i personaggi che si ispirano o fanno la parodia di Zorro: tra questi anche il Gatto con gli stivali nella serie di film d'animazione \"Shrek\": ha stivali neri e cappello con piuma, una sciabola e parla con accento spagnolo. Inoltre, nel film \"Shrek 2\" ha inciso con la spada una P che sta per \"Puss\" (il suo nome inglese), parodiando la Z di Zorro. In \"Shrek 2\", \"Shrek terzo\" e \"Il gatto con gli stivali\" (\"spin-off\" con lui protagonista), nelle versioni originali in inglese e in quella in italiano, il Gatto con gli stivali \u00e8 doppiato proprio da Antonio Banderas, l'attore che interpreta Zorro in \"La maschera di Zorro\" e \"The Legend of Zorro\".\nIl video \"Discomusic\", video musicale dell'omonima canzone di Elio e le Storie Tese tratta dall'album \"Craccraccriccrecr\" del 1999, mostra i componenti del gruppo vestiti come Zorro.\nLa serie TV del 2001 \"La regina di spade\" narra le avventure di un'eroina mascherata simile a Zorro.\nIl personaggio di Roronoa Zoro del celebre manga One Piece \u00e8 ispirato a Zorro. Entrambi sono abili spadaccini.\nZigomar, giustiziere mascherato e abile spadaccino, \u00e8 un personaggio fittizio anch'esso ispirato a Zorro e divenuto noto nel cinema filippino durante gli anni sessanta del XX secolo.\nAdattamenti.\nI pi\u00f9 noti interpreti di Zorro furono prima Douglas Fairbanks al cinema e soprattutto Guy Williams nella serie televisiva degli anni cinquanta.\nFilm.\nDei serial cinematografici degli anni trenta-quaranta compresi nell'elenco nel 1959 venne distribuita nelle sale cinematografiche statunitensi una versione condensata, con durate di poco superiori all'ora. I film vennero cos\u00ec trasmessi in televisione in Italia, ove quindi furono visti per la prima volta.\nFumetti.\nZorro \u00e8 stato protagonista di diverse trasposizioni fumettistiche.\nTra le versioni pi\u00f9 famose vi sono quella di Alex Toth pubblicata dalla Disney negli anni cinquanta e quella italiana realizzata da Guido Buzzelli.\nNegli anni novanta la Marvel comics ha pubblicato una serie durata 12 numeri e nel 1993 la Topps Comics ha lanciato una nuova serie scritta dall'esperto sceneggiatore Don McGregor, in cui veniva lanciata anche la \"bad girl\" Lady Rawhide (destinata ad una breve ma brillante carriera con una testata tutta sua). In uno special, Zorro deve anche fare i conti con Dracula il Vampiro in un \"team up\" scritto sempre da McGregor.\nNel 1968 il fumettista italiano Benito Jacovitti ha dato origine ad una gustosa parodia di Zorro che ha come protagonista Zorry Kid, alter ego dello sfaccendato Kid Paloma. Il ciclo dei fumetti di Zorry Kid si \u00e8 concluso nel 1973.\nVideogiochi.\nNel 1985 la Datasoft ha creato il videogioco \"Zorro\" per Commodore 64, che alterna elementi del genere platform e del genere rompicapo. Nel 2001 la cryo-interactive ha creato il gioco \"L'Ombra di Zorro\" un'avventura di cappa e spada per PlayStation 2 e PC dove, in un'ambientazione 3D in tempo reale, Zorro deve combattere, evitare o neutralizzare i suoi nemici, e nel frattempo scavare nel suo passato alla ricerca delle sue origini."}
{"id": "73883", "revid": "125997037", "url": "https://it.wikipedia.org/wiki?curid=73883", "title": "Claudia Cardinale", "text": " \nAnnoverata tra le interpreti pi\u00f9 significative della storia del cinema, durante la sua lunghissima carriera, durata pi\u00f9 di sessant'anni, ha recitato in una vasta gamma di generi cinematografici. \nDalla commedia all'italiana agli spaghetti western, dalle pellicole drammatiche sino a quelle storiche, ha partecipato a pi\u00f9 di 150 film, molti dei quali tratti dai pi\u00f9 prestigiosi capolavori della letteratura. Alcuni dei film da lei interpretati sono considerati delle pietre miliari del grande cinema d'autore.\n\u00c8 stata definita l'attrice italiana pi\u00f9 importante emersa negli anni sessanta ed \u00e8 stata l'unica a conseguire una notoriet\u00e0 internazionale paragonabile a quella di Sophia Loren o di Gina Lollobrigida, entrambe facenti parte della precedente generazione di attrici negli anni cinquanta. La stampa internazionale l'ha spesso definita la donna pi\u00f9 bella del mondo durante quel decennio.\nLa sua \u00abbellezza in pari tempo solare e notturna, delicata e incisiva, enigmatica e inquietante\u00bb \u00e8 stata utilizzata e valorizzata dai maggiori autori dell'epoca d'oro del cinema italiano del XX secolo. Si ricordano in particolare le sue interpretazioni per: Mario Monicelli (\"I soliti ignoti\"), Luchino Visconti (\"Il Gattopardo\", \"Vaghe stelle dell'Orsa...\"), Federico Fellini (\"8\u00bd\"), Mauro Bolognini (\"Il bell'Antonio\", \"La viaccia\", \"Senilit\u00e0\", \"Libera, amore mio!\"), Valerio Zurlini (\"La ragazza con la valigia\"), Luigi Comencini (\"La ragazza di Bube\"), Sergio Leone (\"C'era una volta il West\"), Luigi Zampa (\"Bello, onesto, emigrato Australia sposerebbe compaesana illibata\"), Luigi Magni (\"Nell'anno del Signore\") e Damiano Damiani (\"Il giorno della civetta\"). Nel febbraio 2011, il quotidiano statunitense Los Angeles Times l'ha nominata tra le 50 donne pi\u00f9 belle della storia del cinema di tutti i tempi.\nOltreoceano ha raggiungo un grande successo di pubblico, contribuendo alla diffusione della Settima arte e affiancando alcuni degli attori hollywoodiani pi\u00f9 brillanti: John Wayne, Sean Connery, Henry Fonda, Eli Wallach, Orson Welles, Anthony Quinn e tanti altri ancora.\nCome le altre attrici della sua generazione, ha incarnato un nuovo modello femminile, una donna volitiva e battagliera, che vuole essere libera e indipendente, afferma la propriet\u00e0 di se stessa e aspira a un ruolo paritario nei rapporti affettivi e professionali.\nNel 1984 vince il Premio Pasinetti alla miglior attrice alla 42\u00aa Mostra internazionale d'arte cinematografica di Venezia per \"Claretta\". Ha inoltre vinto il Leone d'oro alla carriera, l'Orso d'oro alla carriera al Festival di Berlino, 5 David di Donatello, 5 Nastri d'argento e 3 Globi d'oro, e innumerevoli altri premi (tra competitivi e onorari).\nCompagna per oltre un decennio del produttore cinematografico Franco Cristaldi, principale artefice della sua carriera, dalla met\u00e0 degli anni settanta \u00e8 stata legata al regista Pasquale Squitieri e dalla fine degli anni ottanta risiede stabilmente in Francia. Ha due figli, Patrick e Claudia junior. Nel 1979 diventa nonna per la prima volta. Parla fluentemente cinque lingue: italiano, francese, inglese, spagnolo e arabo tunisino (oltre che il siciliano).\nBiografia.\nLe origini.\nI suoi genitori, Yolanda Greco e Francesco Cardinale, erano nati in Tunisia, figli di emigranti siciliani. Claudia era la primogenita in famiglia, e aveva una sorella di nome Blanche e due fratelli di nome Bruno e Adriano. La madre, originaria di Trapani, con la famiglia, madre, padre, le sorelle Maria, Dina e Rita, e i due fratelli Saverio e Andrea, si trasfer\u00ec a La Goletta, dove si era stabilita una grande comunit\u00e0 di italiani. I nonni paterni erano invece commercianti di Isola delle Femmine, trasferitisi poi in Tunisia quando era un protettorato francese. Pur essendo stati entrambi i genitori educati in scuole francesi, il radicamento nella terra d'origine era tale che il padre, ingegnere tecnico delle compagnie ferroviarie, scelse di mantenere la nazionalit\u00e0 italiana invece di prendere quella francese, che avrebbe facilitato la vita della loro famiglia, soprattutto durante gli anni della seconda guerra mondiale, quando l'alleanza dell'Italia fascista con il regime nazista fece emergere un certo anti-italianismo. Proprio per rispetto della scelta del padre, quando la Cardinale nella maturit\u00e0 si \u00e8 stabilita in Francia ha preferito rimanere a sua volta italiana. Agli inizi degli anni cinquanta ha vissuto per qualche tempo dai parenti a Trapani.\nLe sue lingue native sono l'arabo tunisino, il francese e il siciliano, appreso dai suoi genitori. Fino all'et\u00e0 di sedici anni non parlava bene l'italiano. Cominci\u00f2 a impararlo meglio quando si avvi\u00f2 la sua carriera di attrice. Claudia Cardinale fu educata insieme alla sorella Blanche, minore di un anno, nella scuola di suore di Saint-Joseph-de-l'Apparition a Cartagine, ma la sua irrequietezza le cost\u00f2 continue punizioni. In seguito studi\u00f2 alla scuola Paul Cambon, dove ottenne il diploma con la prospettiva di diventare maestra. Era un'adolescente controversa, silenziosa, bizzarra e selvaggia; come tutte le ragazze della sua generazione era affascinata da \u00ab\"BB\"\u00bb, Brigitte Bardot, esplosa nel 1956 con \"E Dio cre\u00f2 la donna\" di Roger Vadim.\nIl suo primo contatto con il mondo del cinema \u00e8 stata la partecipazione, insieme alle compagne di scuola, a un cortometraggio del regista francese Ren\u00e9 Vautier, Anneaux d'or, presentato con successo al Festival di Berlino. Fu sufficiente l'unico primo piano di quel film per farla diventare una celebrit\u00e0 locale ed essere richiesta dal regista Jacques Baratier per girare la pellicola \"I giorni dell'amore\", con protagonista l'attore egiziano Omar Sharif: una proposta che accett\u00f2 con riluttanza, recitando in un ruolo di secondo piano (per la protagonista la produzione voleva un'attrice di nazionalit\u00e0 tunisina).\nMa la svolta determinante fu nel 1957, durante la Settimana del cinema italiano a Tunisi organizzata dall'Unitalia-Film, quando vinse in modo del tutto involontario e inconsapevole il concorso per la \u00abpi\u00f9 bella italiana di Tunisia\u00bb, tenutosi a Gammarth, che le valse in premio un viaggio a Venezia durante la Mostra del cinema. Al Lido l'affascinante diciottenne non pass\u00f2 inosservata agli occhi dei molti registi e produttori presenti.\nAccett\u00f2 l'offerta di frequentare il Centro sperimentale di cinematografia di Roma (sua maestra di dizione fu Tina Lattanzi), ma fu un'esperienza breve e insoddisfacente, che mise in evidenza una scarsa attitudine al mestiere di attrice (acuita dalle difficolt\u00e0 con la lingua italiana), ma anche una straordinaria fotogenia. Abbandon\u00f2 gli studi dopo un solo trimestre e decise di ritornare a casa, guadagnandosi il servizio di copertina del settimanale popolare \"Epoca\" per questa sua scelta inaspettata di rifiutare l'avventura del cinema.\nTornata a Tunisi, fece l'inattesa scoperta di essere incinta, risultato di una drammatica esperienza personale: una breve, dolorosa esperienza con un uomo pi\u00f9 vecchio di lei di una decina d'anni, che un giorno la obblig\u00f2 a salire nella sua macchina e la stupr\u00f2.\nDecisa a non abortire, trov\u00f2 una via di salvezza nella proposta di un contratto di esclusiva da parte della casa di produzione Vides di Franco Cristaldi. \u00c8 questo l'inizio, non desiderato ma imposto dalle circostanze, della sua carriera cinematografica.\nGli inizi in Italia.\nIl suo primo film italiano \u00e8 \"I soliti ignoti\" (1958) di Mario Monicelli, nel quale ha interpretato il piccolo ruolo di Carmelina, una ragazza segregata in casa dal fratello: il primo di tanti ruoli di donna siciliana, a cui il suo aspetto mediterraneo (adatto a essere tanto aristocratico, quanto contadino) sembrava destinarla. Il film ebbe un enorme successo e la Cardinale divent\u00f2 immediatamente riconoscibile, addirittura gi\u00e0 presentata da alcuni giornali come \u00abla fidanzata d'Italia\u00bb.\nSeguirono altri due film, \"3 straniere a Roma\" (1958) di Claudio Gora e \"La prima notte\" (1959) di Alberto Cavalcanti, durante i quali nascose la gravidanza fino al settimo mese, in uno stato di profonda depressione con pensieri suicidi. Fu poi scritturata per \"Il magistrato\" (1959), dove si confront\u00f2 anche con attori spagnoli come Jos\u00e9 Su\u00e1rez: il film, diretto da Luigi Zampa, tratta temi delicati come corruzione, povert\u00e0 sociale, omert\u00e0 e ricatti. Prese parte anche alla commedia di produzione inglese \"Su e gi\u00f9 per le scale\" (1959) di Ralph Thomas, con protagonista Michael Craig.\nQuando ormai non poteva pi\u00f9 nascondere la gravidanza, chiese a Cristaldi l'interruzione del contratto per potersene andare: ma lui cap\u00ec il problema, l'aiut\u00f2 ad affrontare la famiglia e la mand\u00f2 a Londra a partorire, lontana dall'attenzione della stampa, con la scusa di dover imparare l'inglese per un film. Grata della comprensione da parte del produttore, rimase sconvolta quando le impose di non rivelare la maternit\u00e0: se l'avesse fatto, secondo la visione di Cristaldi avrebbe tradito il pubblico ed egli avrebbe messo fine alla carriera dell'attrice. La Cardinale aveva con Cristaldi un contratto all'americana, che la vincolava in ogni aspetto della vita, compresa la propria immagine, privandola di qualsiasi capacit\u00e0 di autodeterminazione: \u00abNon ero pi\u00f9 padrona n\u00e9 del mio corpo n\u00e9 dei miei pensieri. Persino a un'amica era rischioso raccontare qualcosa che prendesse le distanze dalla mia immagine pubblica, perch\u00e9 poteva essere divulgato, mettendomi nei guai. Tutto era in mano alla Vides\u00bb.\nPer sette anni conserv\u00f2 il segreto al pubblico e a suo figlio Patrick, cresciuto in famiglia come un fratello, finch\u00e9 un giornale scandalistico non scoprir\u00e0 la verit\u00e0 e la Cardinale decider\u00e0 di narrarla, con liberazione, al giornalista Enzo Biagi, in un articolo pubblicato su \"Oggi\" e \"L'Europeo\".\nIl primo ruolo importante della sua carriera \u00e8 in \"Un maledetto imbroglio\" (1959) di Pietro Germi. Grazie alla sapiente direzione del burbero e laconico regista-attore, con il quale nacque un'immediata affinit\u00e0 tra due caratteri simili, la Cardinale cominci\u00f2 a imparare veramente che cosa sia la recitazione e a sentirsi a proprio agio davanti alla macchina da presa. Si tratta della sua prima vera prova di attrice, per la quale ricevette una lusinghiera recensione da parte di Federico Fellini (\u00abUna Cardinale che io mi ricorder\u00f2 per un pezzo. Quegli occhi che guardano con gli angoli accanto al naso, quei capelli bruni lunghi e spettinati [...] quel viso di cerva, di gatta, e cos\u00ec passionalmente perduta nella tragedia\u00bb). Un'altra recensione fondamentale venne fatta da parte di Pier Paolo Pasolini, che progressivamente non fece che accentuare le sue sicurezze nel continuare il percorso artistico.\n1960-1961: Mauro Bolognini e Valerio Zurlini.\nLa maternit\u00e0 nascosta le faceva condurre una vita sempre pi\u00f9 appartata, impedendole di vivere a pieno la parte pubblica: la sua esistenza si riduceva al solo dovere, a un lavoro serrato e ininterrotto, con un film dietro l'altro (sono cinque i film datati 1960 a cui ha partecipato), \"Il bell'Antonio\" di Mauro Bolognini, la faraonica megaproduzione internazionale \"Napoleone ad Austerlitz\" di Abel Gance con Vittorio De Sica, \"Audace colpo dei soliti ignoti\" diretto da Nanni Loy, continuazione de \"I soliti ignoti\", il primo incontro professionale con Luchino Visconti in \"Rocco e i suoi fratelli\" e \"I delfini\" di Citto Maselli. La strategia di Cristaldi era quella di farle girare piccoli ruoli, ma con i pi\u00f9 grandi autori.\nEntrambi ottengono un meritato riscontro positivo, ed \u00e8 proprio il primo, il pluripremiato Rocco e i suoi fratelli, che racconta uno spaccato di vita reale e tagliente, oltre ad essere considerato uno dei maggiori capolavori del Maestro, rientra ad oggi nella celebre lista dei 100 film italiani da salvare.\nLa successiva tappa professionale \u00e8 segnata dall'incontro con Mauro Bolognini. \u00c8 l'inizio di un fortunato rapporto professionale e privato che dette vita a cinque film, fra i quali alcuni tra i preferiti, come \"Senilit\u00e0\", \"Libera, amore mio!\" e soprattutto \"La viaccia\". \u00abCon lui, dietro la macchina, ancora una volta, come con Germi, mi sono sentita sicura di me\u00bb, \u00abConsidero Mauro Bolognini un grandissimo regista: un uomo di rara sapienza professionale, di grandissimo gusto e cultura. Oltre che, per me personalmente, un amico sensibile e sincero\u00bb.\nNei film di Bolognini, la Cardinale incarna la figura della donna come perdizione per l'uomo, la mantide religiosa, grazie alla sua grande femminilit\u00e0.\nDurante le riprese de \"Il bell'Antonio\", la star della \"Dolce vita\" Marcello Mastroianni si innamor\u00f2 di lei che, pur attratta dal suo fascino gentile, lo respinse perch\u00e9 non lo prese sul serio, considerandolo uno di quegli attori che non possono fare a meno di innamorarsi delle loro compagne di lavoro. Mastroianni, anche a distanza di molti anni, le rinfaccer\u00e0 di non aver creduto all'autenticit\u00e0 dei suoi sentimenti. Malgrado il dispiacere di Bolognini per la situazione, l'atmosfera di tensione tra i due interpreti si rivel\u00f2 ideale per trasmettere quella fra i personaggi del film.\nIl successivo lavoro con Bolognini, \"La viaccia\", le fece incontrare Jean-Paul Belmondo, con il quale gir\u00f2 poi l'avventuroso \"Cartouche\" (1962) di Philippe de Broca, il film che la rese popolare in Francia e durante il quale ebbe una piccola storia d'amore con Belmondo.\nUn vero e proprio \u00abfilm della vita\u00bb \u00e8 \"La ragazza con la valigia\" di Valerio Zurlini, che mise in scena involontariamente la parte pi\u00f9 dolorosa della sua vita reale: il figlio nascosto, e le permise un'identificazione totale con il personaggio della ragazza-madre Aida, tanto che dopo il film le servirono un paio di mesi per liberarsi dal coinvolgimento. \nIl regista la scelse, contro il parere di tutti, per un personaggio cos\u00ec difficile quando lei non era ancora considerata una \u00abvera\u00bb attrice. Come Germi, le si metteva accanto durante la lavorazione: \u00abZurlini era di quelli che amano molto le donne: aveva una sensibilit\u00e0 quasi femminile. Mi capiva da uno sguardo. Mi ha insegnato tutto, senza impormi niente. [...] Mi ha voluto veramente bene\u00bb. Con lui nacque una vera amicizia, basata su una profonda comprensione reciproca.\nTanto \"La viaccia\" di Bolognini quanto \"La ragazza con la valigia\" di Zurlini furono selezionati in concorso per il Festival di Cannes 1961. Alla Croisette l'attrice ventiduenne non era ancora paragonabile alle due dive italiane presenti: Sophia Loren (che vinse il premio per la migliore interpretazione femminile con \"La ciociara\") e Gina Lollobrigida. Ma secondo alcuni giornali poteva essere un'antagonista di Brigitte Bardot: la rivista francese \"Paris Match\" le dedic\u00f2 una copertina intitolata \u00abLa chiamano gi\u00e0 CC. \u00c8 Claudia Cardinale la giovane rivale di BB\u00bb.\nNel 1962 la Cardinale realizz\u00f2 l'intervista con Alberto Moravia nella quale lo scrittore si concentr\u00f2 esclusivamente sul suo corpo, trattandola come un oggetto; ma lei trov\u00f2 adeguato che le si chiedesse solo di quello che \u00e8 lo strumento dell'essere attrice: \u00abIo usavo il mio corpo come una maschera, come rappresentazione di me stessa\u00bb. L'articolo, pubblicato su \"Esquire\" con il titolo \"The next goddess of love\", fu pubblicato in tutto il mondo e poi ampliato in un libro intitolato \"La dea dell'amore\", pubblicato nel 1963. \nL'attrice si rese conto, con un certo divertimento, che il suo prorompente aspetto fisico (1,70\u00a0cm distribuiti su curve esuberanti) metteva a disagio lo scrittore, il quale la trov\u00f2 simile ai personaggi femminili dei suoi romanzi. Qualche anno dopo, la Cardinale interpreter\u00e0 proprio uno di essi nel film \"Gli indifferenti\", tratto dall'omonimo romanzo.\nL'attrice e il produttore: il rapporto con Franco Cristaldi.\nIl rapporto professionale con il produttore Cristaldi, dopo un paio di anni dall'inizio del contratto con la Vides, progressivamente divenne anche personale. La Cardinale era consapevole che questo legame non avrebbe avuto prospettive di ufficializzazione e, almeno per un certo periodo, era dolorosamente consapevole di rappresentare lo stereotipo dell'avventura del produttore con l'attrice.\nIn seguito ha sostenuto di non essersi mai sentita davvero la compagna di Cristaldi, perch\u00e9 \u00e8 sempre stata in una posizione subordinata rispetto al produttore, \u00abCenerentola gratificata dalla sua generosit\u00e0\u00bb per l'aiuto da lui dato nel momento critico della gravidanza segreta, ma schiacciata da un rapporto personale per lui impossibile da scindere da quello lavorativo, che gli permetteva di tenerla costantemente sotto controllo attraverso lo staff personale (formato da responsabile stampa, segretaria e autista), facendola sentire prigioniera in una torre d'avorio e ricordandole sempre che l'aveva creata e gli apparteneva. Hanno condotto vite separate, tranne che durante brevi viaggi, e lei non l'ha mai chiamato Franco, ma solo Cristaldi. Infine la crescente insofferenza di lei port\u00f2 alla rottura.\n1963, l'anno della consacrazione: Visconti, Fellini e Comencini.\nIl 1963 ha rappresentato un anno cruciale per la carriera della Cardinale: ha avuto l'irripetibile occasione di lavorare contemporaneamente con due dei maggiori maestri del cinema italiano in film-simbolo della loro carriera. Ha partecipato a \"Il Gattopardo\" di Luchino Visconti e a \"8\u00bd\" di Federico Fellini, sperimentando come due artisti possano essere dei geni in maniera totalmente diversa, perch\u00e9 seguono strade, istinti e metodi addirittura opposti.\nSul set di Visconti il clima era quasi religioso: si viveva solo per il film, lasciando fuori il mondo esterno. Tanto Visconti aveva bisogno del silenzio per lavorare, quanto Fellini aveva bisogno di essere immerso nella confusione. Con il primo era impossibile cambiare una virgola, con il secondo il clima era di improvvisazione totale, anche se poi non ci si accorgeva di essere trasportati dove lui voleva.\nVisconti, che con il ruolo di Angelica le ha fatto \u00abil pi\u00f9 bel regalo della mia vita d'attrice\u00bb, aveva il vezzo di parlarle in un ottimo francese, imparato quando era assistente di Jean Renoir. Fellini invece la coinvolgeva in lunghe passeggiate e chiacchierate. Entrambi erano molto teneri con lei e la chiamavano con lo stesso diminutivo affettuoso: Claudina. \u00abLuchino ha fatto e far\u00e0 parte per sempre della mia vita: \u00e8 nei miei pensieri, nei ricordi, nei sogni, ma lo ritrovo persino pi\u00f9 concretamente, materialmente, nel viso e nello sguardo che ho oggi, nelle mie mani...\u00bb; \u00abCon Federico ho girato un solo film. Mi ha fatto sentire il centro del mondo: la pi\u00f9 bella, la \u00abpi\u00f9 speciale\u00bb di tutte, la pi\u00f9 importante\u00bb.\nFellini fece esprimere al proprio \"alter ego\" Mastroianni una reverente dichiarazione d'amore all'attrice (\u00abQuanto sei bella, mi metti in soggezione, mi fai battere il cuore come un collegiale. Che rispetto vero, profondo, comunichi\u00bb.) e la trasform\u00f2 in una sorta di ideale femminile salvifico, l'interprete ideale della \"ragazza della fonte\": \u00abbellissima, giovane e antica, bambina e gi\u00e0 donna, autentica, misteriosa\u00bb. \u00c8 stato il primo a volerla non doppiata: per lui, ogni differenza \u00e8 poesia, compresa quella voce caratteristica che, per merito suo, viene finalmente rivelata sul grande schermo, aggiungendo ulteriore fascino a quello gi\u00e0 irresistibile derivato dall'intensit\u00e0 dello sguardo e dalla bellezza dei tratti. Entrambi i film parteciparono con successo al Festival di Cannes: \"Il Gattopardo\" conquist\u00f2 trionfalmente la Palma d'oro, mentre \"8\u00bd\" fu presentato fuori concorso. La Cardinale presenzi\u00f2 sulla Croisette solo il tempo sufficiente per la storica fotografia sulla spiaggia in compagnia dei \"tre gattopardi\": Luchino Visconti, Burt Lancaster e un vero ghepardo.\nSe l'interpretazione di Angelica nel \"Gattopardo\" e la breve apparizione nel ruolo di s\u00e9 stessa in \"8\u00bd\" segnarono la sua definitiva consacrazione come stella di prima grandezza, la sua prima vera interpretazione con la propria voce, nel film \"La ragazza di Bube\" di Luigi Comencini (che segue saggiamente l'esempio di Fellini), le valse il primo importante riconoscimento al suo lavoro di attrice: il Nastro d'argento per la migliore attrice.\nAnche quello con Comencini \u00e8 un incontro importante: \u00abLuigi Comencini \u00e8 un altro di quelli che mi ha capita subito, senza parole. (...) Ci siamo parlati poco anche mentre giravamo insieme: a me non servono le parole del regista, mi serve sentirmi capita, amata da lui. E lui mi ha sempre amata e capita\u00bb.\nSempre nel 1963 partecip\u00f2 al suo primo film americano (seppur girato in Italia): \"La Pantera Rosa\" di Blake Edwards, che ottenne un incredibile successo al botteghino, nel quale recit\u00f2 accanto ad attori affermati come Peter Sellers, Capucine, Robert Wagner e David Niven, dall'eccezionale humour, che coni\u00f2 per lei il complimento \u00abla pi\u00f9 bella invenzione italiana [...] dopo gli spaghetti!\u00bb. A distanza di trent'anni, ritrov\u00f2 Blake Edwards ne \"Il figlio della Pantera Rosa\" (1993), ultimo capitolo della fortunata serie cinematografica, che tuttavia non ripet\u00e9 il successo del film originale.\nFra Hollywood e l'Italia.\nNegli anni sessanta era all'apice della carriera e della fama internazionale, tra le interpreti pi\u00f9 richieste in assoluto.\nTra i compagni di lavoro pi\u00f9 assidui figura Tomas Milian, con il quale lavor\u00f2 in numerosi film, instaurando un piacevole rapporto di amicizia e di complicit\u00e0. Per tre anni ha lavorato negli Stati Uniti, vivendoci sei mesi l'anno, riuscendo a mantenersi equilibrata, senza abbandonarsi all'entusiasmo. \u00abIl mio vantaggio a Hollywood \u00e8 stato che l'iniziativa non \u00e8 partita da me, ma da loro. Era il periodo in cui invitavano tutte le attrici europee di un certo successo, non tanto per apertura e generosit\u00e0, quanto piuttosto perch\u00e9 gli americani volevano avere il monopolio delle star e, se ne intravedevano altrove, cercavano di farle immediatamente proprie. (...) Il pi\u00f9 delle volte, in realt\u00e0, ti distruggevano: andavi in America, e tornavi che non eri pi\u00f9 niente o nessuno. Io mi sono difesa, per esempio rifiutando con decisione l'offerta di un contratto in esclusiva con la Universal. Firmavo di volta in volta, per singoli film. E alla fine me la sono cavata\u00bb.\n\"Il circo e la sua grande avventura\" (1964) di Henry Hathaway le permise di lavorare con due star assolute: John Wayne e Rita Hayworth. Mentre instaura un rapporto molto amichevole con \"the Duke\", deve assistere suo malgrado alla straziante decadenza della Hayworth.\nLavor\u00f2 per la prima volta con Ugo Tognazzi nel film di Antonio Pietrangeli \"Il magnifico cornuto\" (1964), nel quale appare al culmine della propria sensualit\u00e0. Ma \u00e8 un'esperienza di cui ha \u00absolo ricordi poco gradevoli: con Pietrangeli, mi dispiace dirlo, non c'\u00e8 stato un gran feeling. E poi c'era Tognazzi che, all'epoca, mi faceva una corte spietata...\u00bb.\nLavor\u00f2 poi con Rock Hudson in \"L'affare Blindfold\" (1965) di Philip Dunne, e con Anthony Quinn in \"N\u00e9 onore n\u00e9 gloria\" (1966) di Mark Robson. Proprio il primo, di cui non ignora le segrete preferenze sessuali, \u00e8 il miglior compagno del suo periodo hollywoodiano: si dimostra molto protettivo, comprendendo il suo disagio di europea in un mondo diverso. Frequent\u00f2 anche Barbra Streisand, Elliott Gould, Richard Burton e Liz Taylor, divent\u00f2 amica di Steve McQueen, ma continu\u00f2 a sentirsi estranea a quel mondo.\nNel frattempo in Italia torn\u00f2 a lavorare con Visconti in \"Vaghe stelle dell'Orsa...\" (1965), vincitore di un \"riparatorio\" Leone d'oro alla Mostra del cinema di Venezia ma anche insuccesso commerciale, film nel quale ha espresso al massimo le proprie capacit\u00e0 drammatiche. Torn\u00f2 a lavorare con Monicelli per un episodio del film collettivo \"Le fate\" (1966).\nA dimostrazione dello \"status\" divistico raggiunto dall'attrice, nel 1966 la casa editrice Longanesi pubblic\u00f2 l'insolito volume \"Cara Claudia... Lettere dei fans alla Cardinale\".\nUna foto della Cardinale fu inserita, a sua insaputa, nella copertina interna dell'album \"Blonde on Blonde\" (1966) del cantautore statunitense Bob Dylan, pare per volere dell'artista stesso. Gli avvocati dell'attrice minacciarono di intentare causa alla Columbia Records, etichetta discografica di Dylan, e nelle successive ristampe dell'album la fotografia dell'attrice venne eliminata. Le versioni originali comprendenti la foto della Cardinale sono diventate un raro oggetto per i collezionisti.\nSempre nel 1966 si ciment\u00f2 con il genere western in \"I professionisti\" di Richard Brooks, considerato il suo miglior film americano, nel quale ritrov\u00f2 con piacere Burt Lancaster, con il quale ha condiviso l'indimenticabile esperienza del film di Visconti di tre anni prima. \u00c8 stata protagonista assoluta della commedia d'ambientazione brasiliana \"Una rosa per tutti\" (1966) di Franco Rossi, ove recit\u00f2 accanto a Nino Manfredi. Ha affiancato Tony Curtis, Robert Webber e Sharon Tate in \"Piano, piano non t'agitare!\" (1967) di Alexander Mackendrick, risposta hollywoodiana alla nuova cultura, dove impersonava il ruolo di una pittrice con un forte spirito libero.\nAll'inizio del 1967 la raggiunse negli Stati Uniti Franco Cristaldi, che aveva organizzato a sua insaputa il loro matrimonio, celebrato ad Atlanta ma mai ufficializzato in Italia. Questo \u00absedicente matrimonio\u00bb, come lo definisce Cardinale, e la successiva affiliazione di Patrick sono vissute dall'attrice come un altro modo per tenerla legata, sempre meno libera di decidere della propria vita, piuttosto che il risultato di sentimenti autentici.\nNel 1968 la Cardinale interpret\u00f2 senza sosta numerose opere cinematografiche, che la resero sempre pi\u00f9 nota al pubblico internazionale. Lavor\u00f2 per la seconda e ultima volta con l'amico Rock Hudson in \"Ruba al prossimo tuo...\" di Francesco Maselli, girato in Italia, in Austria e a New York, commedia di leggerezza per la quale ricevette recensioni discretamente positive. Sempre nel 1968 recit\u00f2 con Rod Taylor nel drammatico \"I contrabbandieri del cielo\" di Joseph Sargent. \nQuesto \u00e8 l'anno anche de \"Il giorno della civetta\" di Damiano Damiani, capostipite dei film di denuncia, per il quale vinse il David di Donatello come miglior attrice protagonista, e soprattutto del capolavoro del western all'italiana \"C'era una volta il West\" di Sergio Leone, nel quale interpreta l'ex prostituta americana Jill McBain, l'unico ruolo femminile di rilievo in tutta l'opera cinematografica del regista. Rimangono nell'immaginario collettivo le scene dove lei appare, accompagnate dalle emblematiche musiche del Maestro Ennio Morricone.\nL'esperienza con Leone \u00e8 stata particolarmente positiva sia sul piano umano che professionale: \u00abHo voluto un gran bene a Sergio. Il nostro era un legame di grande affetto. Con il suo bellissimo film mi ha regalato un personaggio magnifico [...] Tutto il periodo \u00e8 legato a un'impressione complessiva di grande benessere. Con Sergio mi sono sentita diretta sempre nel modo giusto (...) ho provato la sensazione di essere sempre perfetta, grazie a Sergio. Mai avuto un problema\u00bb.\nDopo la magistrale interpretazione di Jill McBain, seguirono altre pellicole di rilievo: \"Certo, certissimo, anzi... probabile\" (1969) di Marcello Fondato, in coppia con Catherine Spaak, e nel film storico a sfondo risorgimentale \"Nell'anno del Signore\" (1969) di Luigi Magni, protagonista insieme a Nino Manfredi, Enrico Maria Salerno, Alberto Sordi e Ugo Tognazzi, mentre a ricoprire i ruoli simbolo di Leonida Montanari e Angelo Targhini erano gli attori francesi Robert Hossein e Renaud Verley. Il film fu un grandissimo successo di pubblico e di critica, risultando campione d'incassi durante quella stagione.\nIl decennio dorato si chiuse con la mega produzione italo-sovietica \"La tenda rossa\" (1969) di Michail Kalatozov, in cui ha recitato accanto a Sean Connery. Di lui ha detto in seguito: \u00abPosso solo dire \u00abstupendo\u00bb. \u00c8 affascinante nella vita, esattamente come lo sono i suoi personaggi sullo schermo\u00bb, e ancora \u00abSul lavoro non l'ho mai visto lasciarsi andare a capricci o isterismi. Per\u00f2 era serissimo: sempre il primo ad arrivare, e l'ultimo ad andar via\u00bb.\nI primi anni settanta.\nLa partecipazione alla commedia \"Le avventure di Gerard\" (1970) di Jerzy Skolimowski, una produzione americana girata a Cinecitt\u00e0, \u00e8 stata una delle esperienze pi\u00f9 divertenti della sua carriera. Il regista polacco al suo primo film straniero si rivel\u00f2 un \u00abpazzo scatenato\u00bb e la Cardinale si dovette impegnare in prima persona per impedire che i produttori lo licenziassero.\nDa menzionare una delle commedie all'italiana pi\u00f9 rappresentative: \"Bello, onesto, emigrato Australia sposerebbe compaesana illibata\" (1971), di Luigi Zampa, in cui ha recitato con Alberto Sordi, da cui in seguito sar\u00e0 diretta nel film \"Il comune senso del pudore\" (1976).\nAnche \"L'udienza\" (1972) di Marco Ferreri \u00e8 stata una \u00abbella avventura\u00bb, grazie allo spirito del regista. \u00abAnche nei momenti drammatici del lavoro, lui ti fa sempre ricordare che \"in fondo \u00e8 solo un film\"\u00bb. In Venezuela ha recitato insieme a Stanley Baker in \"Fuori il malloppo\", con la regia di Jean Herman.\nDopo \"Cartouche\" per dieci anni non ha pi\u00f9 lavorato in Francia, per l'assenza di proposte abbastanza interessanti. Poi gliene arriv\u00f2 una impossibile da rifiutare, un incontro-duello con il sex symbol planetario e bandiera francese Brigitte Bardot: il western al femminile \"Le pistolere\" (1971) di Christian-Jaque, successo popolare dato dalle straordinarie presenze delle protagoniste, ma stroncato dalla critica, nonostante ci\u00f2 diventer\u00e0 col tempo un cult movie. Sempre in Francia \u00e8 la protagonista femminile de Il clan dei marsigliesi (1972), il terzo con Jean-Paul Belmondo, scritto e diretto da Jos\u00e9 Giovanni, tratto da un romanzo dello stesso regista.\nIntanto, stava gi\u00e0 maturando il distacco da Cristaldi e dalla Vides, che avvenne nel 1975 con il mancato rinnovo del contratto.\nNel 1973 torn\u00f2 a lavorare per un'ultima volta con due dei suoi storici registri, Mauro Bolognini, in \"Libera, amore mio!\", che per\u00f2 venne distribuito due anni pi\u00f9 tardi per problemi di censura, e Luchino Visconti in \"Gruppo di famiglia in un interno\", profondamente segnato dalle conseguenze di un ictus (\u00abEra costretto a dirigerti solo con lo sguardo, e dietro quella persona curva, immobile, silenziosa, tu rivedevi l'ombra di quel leone ruggente che era stato fino a poco prima\u00bb).\nNel 1974 viene ingaggiata per ricoprire la parte della protagonista femminile nel film \"I guappi,\" dove lavor\u00f2 per la prima volta con il regista emergente Pasquale Squitieri, suo coetaneo, protagonista di qui in avanti della sua vita professionale e privata. Il loro primo incontro era stato tempestoso, caratterizzato in apparenza da reciproca diffidenza e antipatia, ma la Cardinale rimase anche fortemente attratta da quell'ombroso regista napoletano, dallo sguardo azzurro e trasparente. \u00c8 stata lei, inavvicinabile in quanto compagna di uno degli uomini pi\u00f9 potenti dell'ambiente cinematografico italiano, a farsi avanti, malgrado tutte le voci negative sul regista, considerato un uomo imprevedibile, collerico e collezionista di donne. Ma ai suoi occhi Squitieri rappresentava la vitalit\u00e0, la follia e gli eccessi di cui sentiva un bisogno crescente, dopo anni di \u00abuna vita tutta regolata, tutta programmata, tutta razionale e razionalizzata [...] Pasquale era l'opposto, ed \u00e8 stato l'opposto a sedurmi.\u00bb La loro relazione inizi\u00f2 nel 1973, ma solo due anni dopo la ufficializzarono, pur senza sposarsi.\n1975, l'inizio di una nuova vita.\nDue commedie accanto all'altra principale attrice italiana della sua generazione, Monica Vitti, \"A mezzanotte va la ronda del piacere\" (1975) di Marcello Fondato e \"Qui comincia l'avventura\" (1975) di Carlo Di Palma, segnano la fine del lungo rapporto professionale di Cardinale con la casa di produzione Vides, a cui \u00e8 ben consapevole di dovere tutto, nel bene, ma anche nel male. \u00abSono stati loro che mi hanno costruita, lanciata. Mi hanno dato le copertine dei giornali di tutto il mondo, per\u00f2 mi hanno tolto la libert\u00e0 e la mia vita personale. [...] Per anni mi sono sentita stupida, incapace. C'era sempre qualcuno che parlava al mio posto, che decideva per me quello che dovevo fare, dire e pensare.\u00bb\nSubito dopo le riprese di \"Qui comincia l'avventura\", che le costano un esaurimento nervoso a causa delle difficolt\u00e0 di lavorare con la Vitti (\u00abMonica, che io frequentavo moltissimo e che mi \u00e8 sempre stata simpatica sul piano umano, nella vita, sul set era una persona impossibile, e lavorare con lei \u00e8 stato difficile\u00bb)., parte per gli Stati Uniti e raggiunge Squitieri, con il quale intraprende un viaggio \"on the road\" che segna l'inizio di una nuova fase della sua vita. Per Cardinale si tratta della riconquista di una parte dell'esistenza che le era stata a lungo negata, della riscoperta del piacere di vivere e della libert\u00e0 personale. \u00abCon Pasquale, ho recuperato una parte della mia vita che non ho vissuto, e cio\u00e8 tutta la mia adolescenza, la mia spensieratezza, tutto quello che mi \u00e8 stato impedito o mi sono impedita di vivere\u00bb.\nCardinale si aspetta che Cristaldi, sempre cos\u00ec distaccato, sia comprensivo e le permetta di rifarsi una vita, invece la sua reazione \u00e8 meschina e vendicativa: le crea attorno il vuoto nell'ambiente cinematografico per mettere fine alla sua carriera, e chiede esplicitamente a Visconti di non chiamarla per \"L'innocente\" (1976), impedendole cos\u00ec di partecipare a quello che si riveler\u00e0 essere l'ultimo film del regista. Per di pi\u00f9, la Vides la lascia con un debito nei confronti del fisco di cento milioni di lire.\nSi ritrova quindi a pagare il raggiungimento della felicit\u00e0 privata con l'inattivit\u00e0 professionale. Anche Squitieri da uomo di successo si ritrova disoccupato, perch\u00e9 non trova produttori disposti a inimicarsi Cristaldi. L'ultimo contatto con Cristaldi saranno, in seguito, solo le pratiche del divorzio necessarie per consentire al produttore di sposare Zeudi Araya.\nDopo diciassette anni di lavoro ininterrotto, con almeno tre-quattro film all'anno, l'attrice rimane ferma per quasi due anni prima che Franco Zeffirelli la chiami per il ruolo dell'adultera nel suo sceneggiato televisivo \"Ges\u00f9 di Nazareth\", enorme successo mondiale. Le sembra di uscire da una lunga convalescenza e il fatto che le riprese si svolgano a Monastir, in Tunisia, non fa che accentuare la sensazione di un nuovo inizio. Negli anni seguenti lavora ripetutamente con Squitieri, che l'affianca a Giuliano Gemma in \"Il prefetto di ferro\" (1977) e \"Corleone\" (1978).\nAncora una volta da dimostrazione delle sue capacit\u00e0 recitative in un ruolo drammatico di forte intensit\u00e0, nel film \"L'arma\" (1978) con Stefano Satta Flores; la struggente storia di una donna logorata dal dolore di un uomo estremamente violento, da una figlia ribelle e dai difficili rapporti familiari che si susseguono nella vicenda. A quarant'anni pu\u00f2 permettersi una seconda maternit\u00e0 desiderata, quanto tardiva, vissuta per\u00f2 con grande serenit\u00e0, come un riscatto della prima. Ma per tutta la durata della gravidanza \u00e8 perseguitata dai fotografi, una situazione che culmina nel famigerato episodio in cui Squitieri minaccia con la pistola i fotografi che assediano la loro villa fuori Roma (secondo Cardinale, un equivoco generato da un periodo di tensione generale).\nViene diretta dal regista greco George P. Cosmatos nell'avventura bellica \"Amici e nemici\" (1979), girato interamente sull'isola di Rodi e ambientato durante la seconda guerra mondiale, con un cast d'eccellenza: Roger Moore, Telly Savalas, Richard Roundtree, Stefanie Powers e ancora una volta David Niven, che segner\u00e0 inoltre il termine degli anni settanta.\nGli anni ottanta e novanta.\nGli anni ottanta si aprono per Cardinale con due film importanti, \"La pelle\" (1981) di Liliana Cavani, che le vale un secondo Nastro d'argento, e \"Fitzcarraldo\" (1982) di Werner Herzog, un'autentica avventura in Amazzonia: \u00abSu quel set \u00e8 successo veramente di tutto [...] Ci si chiedeva ogni giorno se saremmo riusciti a girare\u00bb, \u00abpi\u00f9 che un film [...] una specie di lotta per sopravvivere (...) una lotta contro il caldo terrificante, contro le mille difficolt\u00e0 per girare in un posto fuori dal mondo\u00bb. Le oggettive difficolt\u00e0 ambientali sono acuite dal dover fronteggiare tanto il famigerato Klaus Kinski quanto il non meno imprevedibile Herzog.\nL'interpretazione del controverso personaggio storico di Claretta Petacci in \"Claretta\" (1984), diretta per l'ennesima volta da Squitieri, le fa ottenere il Premio Pasinetti alla Mostra del cinema di Venezia e il suo terzo Nastro d'argento. Di qui in avanti, cominceranno ad arrivare solo premi alla carriera perch\u00e9, malgrado la sua maturit\u00e0, il cinema sembra non offrirle pi\u00f9 ruoli all'altezza.\nDurante tutto il periodo degli anni ottanta e novanta continuer\u00e0 a girare film di circuito come ad esempio: \"La donna delle meraviglie\" di Alberto Bevilacqua, \"L'estate prossima\" di Nadine Trintignant e \"Un uomo innamorato\" di Diane Kurys, quest'ultimo presentato in concorso al 40\u00ba Festival di Cannes.\nRecita nell\"'Enrico IV\" di Marco Bellocchio (1984), di nuovo a fianco di Mastroianni, e poi in \"La storia\" di Luigi Comencini (1986), uno dei suoi ruoli pi\u00f9 drammatici, che le richiede di apparire prematuramente invecchiata, ma ormai la sua attivit\u00e0 si \u00e8 spostata prevalentemente in Francia, dove continua a lavorare ininterrottamente, anche se spesso i suoi film non arrivano in Italia. Fra gli altri, nel kolossal celebrativo \"La rivoluzione francese\" (1989) di Robert Enrico e Richard T. Heffron interpreta il ruolo della duchessa di Polignac. Dopo la vita nomade da attrice internazionale, con base a Roma, nel 1989 si trasferisce stabilmente a Parigi, che sente come la sua vera citt\u00e0, perch\u00e9 ha bisogno di sentir parlare francese per sentirsi davvero a casa.\n\"Atto di dolore\" \u00e8 probabilmente l'opera meglio riuscita durante gli anni novanta per la carriera dell'attrice, ancora una volta con l'indispensabile risorsa di Squitieri: per il ruolo della vedova che tenta disperatamente di riportare suo figlio tossicodipendente sulla retta via, riceve il Globo d'oro come miglior attrice e una nomination come miglior attrice protagonista ai Nastri d'argento. Seguono due film particolarmente rilevanti: \"Mayrig\" e \"Quella strada chiamata paradiso\", diretti da Henri Verneuil, entrambi narrano le vicende di una famiglia di origine armena che si rifugia in Francia per sfuggire al terribile massacro degli armeni, meglio conosciuto come Genocidio Armeno, perpetrato dall'Impero ottomano intorno al 1915, che caus\u00f2 circa 1,5 milioni di morti.\nDurante il 1993 \u00e8 membro della giuria in rappresentanza dell'Italia al Festival di Cannes, insieme a lei nella stessa categoria sono presenti tra gli altri anche Louis Malle, Gary Oldman e Judy Davis. \nSi impegna inoltre in produzioni televisive, come ad esempio \"Deserto di fuoco\" (1997), per la regia di Enzo G. Castellari con Anthony Delon, St\u00e9phane Freiss, Virna Lisi, Arielle Dombasle e Vittorio Gassman, ambientato per buona parte nel deserto del Sahara.\n Nel 1998 e nel 1999 collabora ancora con Squitieri interpretando Costanza d'Aragona in \"Stupor mundi\" e Donna Assunta in \"Li chiamarono... briganti!\", realistica storia del brigantaggio meridionale nell'immediato periodo posteriore all'unit\u00e0.\nGli anni duemila e duemiladieci: la scoperta del teatro.\nSolo gi\u00e0 sessantenne, Cardinale esordisce a teatro, accettando la proposta di Squitieri, mentre in passato aveva rifiutato quelle prestigiose di Luchino Visconti e Giorgio Strehler, temendo la propria inadeguatezza: \u00abPer molti anni ho avuto il dubbio di non essere preparata a recitare dal vivo. [...] Finch\u00e9 ho trovato la preziosa guida di Maurizio Scaparro (...) Ho superato lo scrupolo dettato dal mio tipo di voce\u00bb.\nNel 2000 recita nella commedia \"La Venexiana\", adattata da Ren\u00e9 de Ceccatty, diretta da Maurizio Scaparro e rappresentata al teatro Rond-Point di Parigi.\nSeguono nel 2002/2003 \"Come tu mi vuoi\" di Luigi Pirandello, messo in scena da Squitieri, rappresentato in una tourn\u00e9e teatrale in Italia, nel 2005 \"Doux oiseaux de jeunesse\" di Tennessee Williams, messo in scena da Philippe Adrien, e nel 2006/2007 \"Lo zoo di vetro\", sempre di Williams, diretto da Andrea Liberovici, spettacolo in cui veste i panni di Amanda Wingfield.\nNonostante il suo impegno a teatro, non perde di vista la grande passione che ha nei riguardi del cinema, con il quale ha maturato una delle pi\u00f9 lunghe e imponenti carriere internazionali. Nel 2002 recita in \"And Now... Ladies &amp; Gentlemen\" del regista francese Claude Lelouch, mentre l'anno successivo \u00e8 presidente di giuria alla sessantaquattresima edizione di Miss Italia 2003, tenutasi a Salsomaggiore Terme. Il 5 marzo del 2009 le viene conferito il premio onorario World Tolerance Award durante la cerimonia annuale del Women's World Award, tenutasi a Vienna.\nNel 2011 la sua voce viene scelta per narrare il documentario naturalistico \"African Cats - Il regno del coraggio\", realizzato da Disneynature. Manoel de Oliveira la vuole nel suo lungometraggio \"Gebo e l'ombra\", mentre Fernando Trueba in \"El artista y la modelo\". \u00c8 una viscontessa nel film in costume \"Effie Gray - Storia di uno scandalo\", con Dakota Fanning e Emma Thompson, mentre \u00e8 la zia Rosa nella produzione italiana \"Rudy Valentino - Divo dei divi\", con Alessandro Haber, dedicata al divo di Hollywood del cinema muto, Rodolfo Valentino.\nViene diretta dal regista esordiente Antonio Pisu nel sarcastico \"Nobili Bugie\", commedia tragicomica che racconta la storia di una famiglia di nobili ormai decaduti, che per sopravvivere al proprio declino economico aiutano un gruppo di ebrei a rifugiarsi dalla guerra. \u00c8 una grintosa mamma in \"Tutte le strade portano a Roma\", commedia romantica con protagonisti Sarah Jessica Parker e Raul Bova, e torna in una piccola parentesi televisiva con \"Il bello delle donne... alcuni anni dopo\".\nDopo la scomparsa di Pasquale Squitieri avvenuta nel 2017, torna con successo a teatro portando in scena La strana coppia, rappresentata nei maggiori teatri italiani, con la regia di Antonio Mastellone, un riadattamento al femminile del testo del drammaturgo statunitense Neil Simon, fortemente desiderato dallo stesso Squitieri.\nGli anni duemilaventi.\nNella primavera del 2020 va in onda sulle reti televisive italiane e francesi la serie televisiva francofona Bulle che la vede protagonista insieme ad un cast corale, mentre nell'ottobre dello stesso anno viene distribuito sulla piattaforma Netflix il film Rogue City per la regia di Olivier Marchal. Nel 2022 e tra i protagonisti del film tunisino L'isola del perdono di Ridha Behi, ambientato negli anni cinquanta in Tunisia.\nStile.\nConsiderata per antonomasia la sex symbol per eccellenza degli anni sessanta, tra le maggiori bellezze nazionali del suo tempo, per il suo inconfondibile e avvenente stile glamour e per le sue doti recitative, spesso accostata alla figura della femme fatale, \u00e8 stata tra le maggiori figure femminili ad indossare abiti per alcuni tra i pi\u00f9 grandi stilisti al mondo, tra cui: Mary Quant, Yves Saint Laurent, Rocco Barocco, Renato Balestra, Roberto Capucci, Nina Ricci, Irene Galitzine, Paco Rabanne, Emilio Schuberth, mentre negli anni pi\u00f9 recenti predilige stoffe e tessuti di Giorgio Armani. Lo stilista dedicher\u00e0 all'attrice una serie di collezioni durante gli anni 80.\nNell'estate del 2019, con la collaborazione della famosa casa d'aste internazionale Sotheby's, mette all'asta una parte della sua collezione privata di vestiti, di diverse tipologie, forme e colori, utilizzati sul set ma anche in importanti eventi pubblici, alle premi\u00e8re e a festival cinematografici. Tra i capi pi\u00f9 significativi della collezione, il celebre abito indossato durante la cerimonia dei Premi Oscar 1965. In contemporanea con l'asta, \u00e8 stata allestita a Parigi una mostra per l'esposizione al grande pubblico.\nL'impegno civile.\nConvinta che gli artisti, in quanto punto di riferimento e voce di chi non pu\u00f2 parlare, abbiano il dovere di essere generosi con gli altri come la vita lo \u00e8 stata con loro. Claudia Cardinale ha sempre adottato posizioni politiche improntate a idee progressiste e innovative, e ha speso il suo impegno pubblico per promuovere e sostenere il rispetto dei diritti umani con il sostegno di Amnesty International, sanciti nella Dichiarazione universale dei diritti umani. In particolar modo ha concentrato le sue attivit\u00e0 per la causa umanitaria dei diritti delle donne, per la loro emancipazione, per il diritto all'indipendenza e all'istruzione, ed \u00e8 madrina di un'associazione per la lotta contro l'AIDS, mentre nel marzo del 2000 \u00e8 stata nominata ambasciatrice di buona volont\u00e0 (Goodwill Ambassador) dell'UNESCO.\nInoltre nel 2006 sostiene la causa per la Giornata mondiale dell'acqua, che mette l'attenzione delle persone sulla difficile situazione presente nel mondo; la disuguaglianza di cui un miliardo di persone sono impossibilitati ad ottenere l'accesso all'acqua pulita e potabile, e la sostenibilit\u00e0 degli habitat acquatici.\nIl mestiere di attrice.\nDedicatasi alla recitazione in maniera piuttosto casuale, senza coltivare particolari ambizioni, Cardinale ha mantenuto per tutta la carriera un atteggiamento piuttosto \"naif\" verso il proprio lavoro, convinta di non esserselo n\u00e9 conquistato n\u00e9 meritato. Ha frequentato alcune scuole, fra cui il Centro Sperimentale, ma senza crederci davvero, facendo affidamento piuttosto sulle proprie esperienze di vita. \u00abIo amo calarmi nei personaggi con l'esperienza che ho della vita, della mia vita. Mi piace recitare, per la possibilit\u00e0 che mi d\u00e0 di vivere, oltre la mia, altre vite, altre storie. Parto da me, e cerco di inventarmi nuovi modi di essere donna\u00bb.\nNei suoi primi film ha recitato letteralmente terrorizzata, salvata solo dalla propria fotogenia, finch\u00e9 con il suo primo vero ruolo importante, drammatico, in \"Un maledetto imbroglio\", grazie a Pietro Germi, uomo chiuso, scontroso, di poche parole, piuttosto simile a lei, con il quale c'\u00e8 stata un'immediata affinit\u00e0, ha cominciato a capire veramente e apprezzare il mestiere dell'attore. \u00abPietro Germi \u00e8 stato il primo che mi ha insegnato che cos'era veramente la recitazione\u00bb, \u00abmi si \u00e8 messo vicino, durante la lavorazione del film, e mi ha spiegato, scena per scena, cosa significava, cosa dovevo esprimere [...] Per la prima volta, con Pietro Germi, mi sono sentita a mio agio davanti alla macchina da presa, ho cominciato a capire che potevo fare tutt'uno con quell'occhio fisso su di me (...) Ho cominciato a vivere la cinepresa nel ruolo di un'amica, la mia complice\u00bb. E soprattutto ha cominciato a capire quale fosse il proprio \"metodo\". \u00abMi sono resa conto [...] che per recitare usavo molto la mia vita interiore, che il mio modo di essere attrice era di mettere me stessa dentro i miei personaggi. Il mestiere del cinema, non per scappare dalla vita, ma per viverla meglio di come ho vissuto la vita vera, se non altro con pi\u00f9 sincerit\u00e0 e consapevolezza\u00bb.\nSe \"Un maledetto imbroglio\" di Germi ha segnato l'inizio della sua evoluzione come attrice, l'esperienza del \"Gattopardo\" con Luchino Visconti ne ha segnato invece la maturazione. Visconti le ha insegnato, soprattutto, ad avere una piena consapevolezza del proprio corpo: \u00abMi ha insegnato a guidare, e a non farmi guidare ciecamente dal corpo. Mi ha restituito, se cos\u00ec posso dire, uno sguardo, il sorriso\u00bb.\nI molti, proficui rapporti professionali e anche personali instaurati nel corso della sua carriera con diversi registi, da Germi a Zurlini, da Bolognini a Visconti, l'hanno convinta che il rapporto stabilito sul set con il regista sia determinante per la riuscita del film. \u00abConsidero che la cosa pi\u00f9 importante, per fare bene il lavoro di attore o di attrice, sia l'atteggiamento verso il regista. Con lui penso che debba esistere una specie di transfert: l'attore deve capire quello che il regista si aspetta e a questo punto gli baster\u00e0 seguire quella prima intuizione, una specie di impulso. Il segreto \u00e8 nel lasciarsi andare\u00bb.\nIl suo atteggiamento distaccato verso il proprio lavoro \u00e8 stato certamente influenzato dall'immagine non idilliaca ottenuta dalla frequentazione dei colleghi, \u00abTanta gente cupa, silenziosa, pochissimo comunicativa.\u00bb\nTelevisione.\nDocumentari.\nClaudia Cardinale \u00e8 apparsa in diversi documentari, per raccontare se stessa e la propria carriera, o per rendere la propria testimonianza sulle personalit\u00e0 cinematografiche incontrate e conosciute nel corso degli anni. \nNella cultura di massa.\nIn campo musicale, tra le canzoni in cui viene citata vi \u00e8 un brano del cantautore rock italiano Vasco Rossi, incluso nel suo secondo album Non siamo mica gli americani! pubblicato nel 1979.\nIn occasione della Settantesima edizione del Festival di Cannes, l'attrice viene omaggiata dalla kermesse, che sceglie appositamente per lei una sua immagine scattata a \nRoma agli esordi della sua carriera, come manifesto ufficiale dell'evento.\nIn \"C'era una volta a... Hollywood\" del 2019 per la regia di Quentin Tarantino, all'interno di una scena del film con Margot Robbie, \u00e8 ben visibile il suo nome presente in un grande poster cinematografico degli anni sessanta.\nDoppiatrici italiane.\nClaudia Cardinale era solita doppiare se stessa in molteplici film di nazionalit\u00e0 italiana ma anche di quella straniera. \nTuttavia per le sue singolari \ncaratteristiche vocali, agli albori della sua carriera, con una certa regolarit\u00e0 fino al termine degli anni sessanta, pi\u00f9 raramente fino al 1979, \u00e8 stata doppiata in lingua italiana da diverse attrici:"}
{"id": "73884", "revid": "1748167", "url": "https://it.wikipedia.org/wiki?curid=73884", "title": "Tressette", "text": "Il tressette, o tresette, o tre sette, \u00e8 un gioco di carte italiano, probabilmente di origine spagnola o napoletana, che conta moltissime varianti a seconda della localit\u00e0 in cui viene giocato.\nOrigine e diffusione.\nIl tressette . \u00c8 giocato anche in altre aree geografiche che hanno subito una forte dominazione veneziana, come in Dalmazia (Croazia) (dove si gioca nelle aree costiere e sulle isole con il nome croato di \"tre\u0161eta\", utilizzando carte triestine) e in Slovenia. In altre nazioni la sua diffusione \u00e8 dovuta per lo pi\u00f9 dalla presenza di comunit\u00e0 di immigrati originarie dei paesi dove il gioco \u00e8 praticato.\nUno dei testi pi\u00f9 antichi riguardo a questo gioco \u00e8 il \"Ludus, vulgo dictus Tresette in quattro, latino metro descriptus\", un poema allegorico/didascalico in latino composto da 290 esametri edito nel 1726 dal letterato e poeta piacentino Gaetano Biondelli. Una descrizione abbastanza formale del gioco - generalit\u00e0, regole e strategie - \u00e8 data dal Codice di Chitarrella, pubblicato da pi\u00f9 editori a Napoli a partire dal 1840.\nL'origine del nome non \u00e8 chiara; sembrerebbe che inizialmente il gioco prevedesse che anche i sette valessero 1/3 di punto e che quindi tre stesse ad indicare la carta gerarchicamente pi\u00f9 alta e sette quella pi\u00f9 bassa fra quelle che avevano valore superiore a 0 punti. Successivamente per donare una maggiore fluidit\u00e0 al gioco e per evitare che troppe partite finissero in pareggio il gioco venne affinato relegando il sette fra le scartine, conservando per\u00f2 il nome originale di riferimento \"Tressette\".\nRegole.\nA causa della sua natura fortemente regionale, il tressette non ha regole universalmente condivise e accettate. Pertanto \u00e8 buona norma che i giocatori concordino sulle regole e varianti da considerare prima che abbia inizio il gioco.\nNumero di giocatori.\nIl tressette si pu\u00f2 giocare da 2 fino a 4 giocatori (o sino ad 8 in alcune varianti). Le varianti sono molte ma il tressette classico, quello pi\u00f9 diffuso, \u00e8 il tressette incrociato a coppie fisse, che si gioca in 2 squadre da 2 elementi.\nTressette incrociato a coppie fisse (2 squadre da 2 giocatori).\nSi descrivono le regole del tressette normalmente adottate nell'Italia centrale e meridionale per una partita giocata da 4 partecipanti con un mazzo di carte italiane. Stabilite le squadre, i giocatori si dispongono a croce, ovvero in posizioni alterne, in modo tale che gli appartenenti alla stessa squadra si trovino l'uno di fronte all'altro.\nDopo aver designato il mazziere della prima mano (in genere mediante una conta), il mazzo di carte viene da questi mischiato e successivamente \"tagliato\" dal giocatore alla sua sinistra. Si effettua quindi la distribuzione delle carte, sempre cinque alla volta (ad eccezione, secondo alcuni, della prima distribuzione della partita, che si pu\u00f2 effettuare una carta per volta), in senso antiorario fino a che ognuno abbia in mano 10 carte. Il giocatore che distribuisce le carte deve assicurarsi di dare sempre la stessa quantit\u00e0 di carte ad ogni giocatore.\nUn modo per sorteggiare le squadre \u00e8 quello di accoppiare il 4 e il 5 di denari oppure quello di accoppiare i primi due assi che escono. Prima di iniziare la partita, dopo che sono state distribuite le carte, il giocatore che possiede il 5 di denari si sposta (se \u00e8 necessario) in modo da fare coppia con il 4. Il giocatore che ha in mano il 4 di denari deve cominciare il gioco con una carta a sua scelta: cos\u00ec avviene anche con il metodo degli assi.\nSe le squadre sono state gi\u00e0 prestabilite, pu\u00f2 cominciare a giocare semplicemente il giocatore che possiede il 4 di denari, gli altri, uno per volta a partire da quello immediatamente alla sua destra e proseguendo in senso antiorario, devono giocare una carta dello stesso seme, detto anche \"palo\". Non si tratta per\u00f2 di una regola fissa: in realt\u00e0 la formazione delle coppie dovrebbe avvenire prima della distribuzione delle carte per il Tressette, dunque inizierebbe il turno il giocatore che succede al mazziere.\nLa partita \u00e8 costituita da turni, detti \"passate\" (o da molti, impropriamente, \"mani\"), in cui ciascun giocatore gioca una propria carta. L'insieme delle 10 passate necessarie ad esaurire le carte in dotazione ai giocatori viene detto \"mano\".\nLa presa \u00e8 effettuata dalla squadra cui appartiene il giocatore che ha messo sul tavolo la carta di grado pi\u00f9 alto del palo giocato in quel turno. A tale giocatore tocca aprire la passata successiva, e cos\u00ec via finch\u00e9 non si esauriscono le carte in mano. \nQuando non si possiede alcuna carta del palo giocato, cio\u00e8 quando si ha un \"piombo\" (e cio\u00e8 \"si piomba il palo\"), si \u00e8 liberi di giocare qualsiasi altra carta ma non si ha diritto alla presa. Per questa ragione, quando si determina un piombo, in genere ci si libera delle carte di minor valore o comunque meno funzionali per la strategia eventualmente elaborata.\nAl termine della mano si calcola il punteggio di ciascuna squadra in base alle carte prese durante quella mano, e lo si somma ai punteggi realizzati nelle eventuali mani precedenti.\nNelle mani successive il mazziere cambia in senso antiorario e a cominciare il gioco \u00e8 il primo ad aver ricevuto le carte.\nLa partita termina quando una delle due squadre totalizza un certo punteggio, la cui entit\u00e0 dipende dalla regione geografica (di solito 21, 31 oppure 41 punti). In alcune regioni (o previo accordo tra i giocatori) \u00e8 considerata vincitrice la squadra che \"per prima\" totalizza il punteggio richiesto; ci\u00f2 implica che la partita termina nell'istante stesso in cui una squadra lo raggiunge, anche se la mano non \u00e8 ancora conclusa: ci\u00f2 avviene solamente se la squadra \"si chiama fuori\" dalla partita memorizzando il punteggio presa dopo presa. Questa regola impedisce un'eventuale rimonta della squadra in svantaggio ed evita quindi che la partita si concluda con entrambe le squadre aventi un punteggio superiore a quello richiesto.\nTressette a Pizzico (due giocatori).\nValgono le stesse regole della modalit\u00e0 a squadre, e resta valido l'invito a mettersi d'accordo sulle regole prima di giocare. In ogni caso, \u00e8 prassi distribuire comunque dieci carte a ciascuno dei due giocatori (sempre cinque carte alla volta), lasciando il mazzo delle carte rimanenti sul tavolo in modo che mostri il dorso. Il giocatore che prende pesca la carta in cima al mazzo, la mostra all'avversario e la ripone fra le proprie carte, e lo stesso far\u00e0 l'altro giocatore. Solo a quel punto chi ha preso fa il suo gioco, come di consueto.\nInoltre non \u00e8 possibile accusare Bongiochi o Napoli dopo la terza mano di gioco.\nGradi delle carte.\nAi fini dell'attribuzione della presa, ad ogni carta \u00e8 assegnato un grado determinato dalla posizione all'interno della seguente scala (ordinata dal grado pi\u00f9 alto a quello pi\u00f9 basso):\nLa presa viene attribuita al giocatore che gioca la carta di grado pi\u00f9 alto al seme della passata.\nDal fatto che hanno diritto di presa solo le carte appartenenti al seme della prima carta giocata e che non esistono due carte dello stesso grado in un dato seme, discende che una passata non pu\u00f2 terminare in parit\u00e0.\nCalcolo del punteggio.\nPer il calcolo del punteggio di ciascuna squadra alla fine di una mano, a ciascuna carta viene attribuito un valore numerico secondo il seguente schema:\nCome si pu\u00f2 facilmente notare, la differenza di punteggio tra le carte non ricalca strettamente la scala dei gradi per la determinazione della presa; questo permette di avere un gioco pi\u00f9 interessante dal punto di vista tattico e strategico, in quanto la carta di grado pi\u00f9 alto (il tre) non \u00e8 quella di maggior valore (che invece \u00e8 l'asso).\n\u00c8 facile calcolare che in un mazzo di carte ci sono 10 punti e 2/3.\nPer evitare di attribuire punteggi non interi, si eliminano dal computo le parti frazionali e si assegna un punto aggiuntivo alla squadra che ha effettuato la presa della decima e ultima passata (chiamata in alcune regioni \"rete\") e viene conteggiata a fine gioco. In questo modo in ogni mano ci sono 11 punti in palio.\nUn avvenimento non rarissimo \u00e8 il \"cappotto\". In questa mossa straordinaria il punteggio non \u00e8 di 11 punti ma di 17. Questo non presuppone necessariamente che la squadra che \"fa cappotto\", cio\u00e8 quella vincitrice, abbia conquistato le prese di tutte le passate: \u00e8 infatti possibile che la squadra che subisce il cappotto abbia realizzato una o pi\u00f9 prese composte solamente da scartine o da un massimo di due figure senza conquistare il punto della presa dell'ultima passata. Si considera cappotto anche il caso in cui la squadra che lo subisce abbia usufruito di punti extra per aver accusato bongioco o Napoli.\nNel caso in cui un giocatore nel proprio mazzo possiede un punto, due o una sola figura, quest'ultimo ha il diritto di chiedere l'annullamento della passata.\nEsiste un motivo ben preciso per cui a tressette si vince a 31. In buona sostanza, il massimo dei punti che si possono totalizzare in una singola mano \u00e8 30, derivanti dalla combinazione, utopica ma possibile, di quattro 3, tre 2 e tre \"assi\", che assegna 19 punti fra tre \"bongiochi\" (di cui uno di 4 punti, la cosiddetta \"stella\", quindi 4 + 3 + 3 = 10) e tre \"napoli\" (3 x 3 = 9); naturalmente, i restanti 11 punti del conseguente \"cappotto\" che \u00e8 praticamente impossibile non fare, disponendo di una simile combinazione di carte, totalizzano 30. Il fine, pertanto, \u00e8 quello di impedire che si possa vincere in una sola mano, dando, cos\u00ec, la teorica possibilit\u00e0 agli avversari di rimontare.\nC'\u00e8 un'unica eventualit\u00e0 nella quale si vince l'intera partita alla prima mano e si verifica nel caso in cui si giochi a quattro. Bisogna che un compagno della coppia possegga tre \"napoli\" e tre \"bongiochi\" (3 x 3 + 3 x 3 = 18) e l'altro una \"napoli\": sommando tutti i punti si arriva a 32.\n\"L'accusa\".\nIl tressette con \"accusa\" prevede la possibilit\u00e0 di ottenere dei punti aggiuntivi rispetto agli 11 del mazzo nel caso in cui un giocatore abbia in mano una particolare combinazione di carte. In dettaglio:\nInoltre in altre varianti regionali \u00e8 possibile il raggiungimento dei 4 punti nel caso in cui in una squadra, uno dei due giocatori \u00e8 in possesso di un bongioco, ad esempio, di assi, e il suo compagno possiede l\u2019asso mancante.\n\u00c8 consentita un'accusa multipla, ossia la dichiarazione contemporanea di pi\u00f9 \"bongiochi\" o \"napoli\". In questo caso i punti guadagnati sono pari alla somma dei punti delle singole accuse.\nA seconda delle regioni italiane, l'accusa pu\u00f2 essere fatta, oltre che semplicemente a voce, anche picchiettando letteralmente una o pi\u00f9 volte sul tavolo con le nocche, azione nata con tutta probabilit\u00e0 per aggirare l'originale divieto di comunicare qualsiasi informazione sulle proprie carte. Per tale motivo l'accusa \u00e8 detta anche \"bussata\".\nDi carattere regionale \u00e8 pure la regola che specifica quando effettuare la dichiarazione. Ad esempio, in alcune regioni italiane l'accusa \u00e8 obbligatoria, mentre in altre \u00e8 facoltativa e il suo utilizzo diventa quindi un elemento tattico del gioco: in dipendenza delle carte rimanenti che si hanno in mano, potrebbe essere pi\u00f9 conveniente rinunciare all'accusa per non favorire troppo gli avversari, particolarmente quando \u00e8 il loro turno di gioco. Quando questo succede, si rinuncia di fatto ai punti corrispondenti all'accusa e viene dal giocatore giustificato come una sorta di dimenticanza: tant'\u00e8 che, localmente, si d\u00e0 la possibilit\u00e0 dell'accusa entro il terzo turno di presa. Il non farlo \u00e8 considerato un \"mezzuccio\", che generalmente non paga.\nIn genere, il giocatore che intende (o deve) dichiarare un \"bongioco\" o una \"napoli\" deve farlo quando arriva il proprio turno di gioco nel corso della prima mano. Al secondo turno, chi ha la mano \u00e8 autorizzato, dopo aver giocato la sua carta, a chiedere in cosa consista il bongioco. Se il bongioco non viene chiesto espressamente, \u00e8 facolt\u00e0 di chi lo possiede dichiararlo al proprio turno di gioco; altrimenti, con le stesse regole, si potr\u00e0 chiederlo nelle mani successive.\nA seconda della localit\u00e0 geografica, \u00e8 possibile o meno chiedere quale sia il carico mancante oppure il seme della \"napoletana\".\nAltre dichiarazioni.\nIl giocatore che per primo in una mano gioca una carta appartenente a un dato seme ha facolt\u00e0 di dichiarare, solo di quel seme, i carichi che possiede, il numero di carte totali o, infine, pu\u00f2 chiedere al compagno di fare una particolare giocata su quel dato palo. Restano vietate qualsiasi dichiarazioni o richieste a proposito di pali diversi da quello giocato.\nTali dichiarazioni sono effettuate con alcune espressioni verbali tipiche; tuttavia l'adozione, principalmente nell'Italia settentrionale, di una pi\u00f9 rigida regola di divieto di comunicazione verbale ha fatto s\u00ec che si diffondesse anche una maniera di esprimerle esclusivamente gestuale. Ancora oggi non \u00e8 raro trovare giocatori che utilizzano i gesti tradizionali per segnalare il gioco. Di tali gesti si ricordano in particolare:\nTressette a chiamare.\nLe regole sono le stesse della versione \"standard\" ma si gioca individualmente, formando di volta in volta le squadre. Sono ammessi da tre a sette giocatori, associabili in squadre composte da uno contro tutti o una coppia contro tutti. Non sono ammesse le accuse.\nTressette a perdere.\nIl tressette a perdere, o tressette \"alla meno\", Rovescino, o traversone \u00e8 un gioco di strategia dove le regole sono le stesse della versione tradizionale, ma lo scopo \u00e8 di fare meno punti possibile. Si gioca singolarmente, fino a 8 giocatori. Non sono ammesse le accuse. Non sono ammesse dichiarazioni, nel caso in cui un giocatore riesce ad aggiudicarsi 11 punti essi verranno accreditati agli altri giocatori. Una variante prevede l'obbligo da parte dei giocatori di realizzare almeno un punto.\nIn alcune zone d'Italia i punti di una mano di tressette a perdere non sono 11 ma 16. Il giocatore che ha preso l'asso di bastoni (asso di mazza) conta i punti alla fine, perch\u00e9 si prende tutti i punti mancanti agli altri giocatori, in modo tale che la somma sia 16. Si prende anche il punto dato normalmente alla chiusura.\nTocca.\nLa tocca \u00e8 una variante del tressette per tre giocatori. Si gioca togliendo un 4 dal mazzo di quaranta carte e distribuendo tredici carte a testa. Il giocatore che nella prima partita possiede l'asso di denari, detto \"tocca\", gioca da solo contro gli altri due, che invece formano una squadra. Chi raggiunge per primo i 31 punti vince.\nTressette e Carte Piemontesi.\nIl Tressette viene anche giocato con le cosiddette Carte Piemontesi (36 carte a seme francese con i valori 6, 7, 8, 9, 10, J, Q, K, A). Le regole con tali carte prevedono l'ordine di valori crescente 6, 7, 8 (scartine, o, in dialetto, \"l\u00ebcce\"), J, Q, K (figure), A, 9, 10. Il conteggio dei punti e le accuse non differiscono da quelli sopra riportati.\nNel dialetto piemontese l'accusa viene chiamata \"cucire\". Nel senso di ricamare un buon gioco o una Napoli. Quest'ultima in piemontese viene anche chiamata \"napula\".\nValori di punteggio:"}
{"id": "73885", "revid": "1272592", "url": "https://it.wikipedia.org/wiki?curid=73885", "title": "Sally Brown", "text": "Sally Brown \u00e8 uno dei personaggi del fumetto \"Peanuts\" di Charles M. Schulz, \u00e8 animata da un candore na\u00eff.\nSally \u00e8 la sorella minore di Charlie Brown, ed \u00e8 pazzamente innamorata (senza essere corrisposta, come spesso accade nei Peanuts) di Linus van Pelt che chiama \"il mio scimmiottino d'oro\" (\"my sweet baboo\" nell'originale) o \"il mio dolce tesoro\".\nNasce con la striscia del 25 maggio 1959, dove si vede Charlie Brown ricevere una telefonata dall'ospedale e poi correre fuori casa gridando la sua felicit\u00e0 per avere una nuova sorellina e incappando in un lapsus: dapprima grida infatti \"Sono padre!\", salvo poi correggersi immediatamente. Non sempre sar\u00e0 poi cos\u00ec felice della sua presenza, specie quando dovr\u00e0 rinunciare a giocare a baseball per portarla fuori col passeggino, o quando da pi\u00f9 grande gli chieder\u00e0 di farle i compiti o si intrometter\u00e0 nella sua vita sentimentale.\nCrescendo, Sally inizia a odiare la scuola - \u00e8 convinta che non le insegni nulla - e, nonostante il paziente aiuto del fratello, i suoi temi contengono sempre strafalcioni che la rendono ridicola al resto della classe (anche se spesso scoppia a ridere mentre legge ci\u00f2 che ha scritto) come il tema su \"Babbo Natale e le sue penne\" anzich\u00e9 \"renne\", e quello sull'anniversario della scoperta dell'America - \"Columbus Day\" in inglese:\nTuttavia, il suo rapporto con la scuola migliora quando inizia a \"parlare\" con l'edificio scolastico, pur non sentendone le sagaci risposte, dal momento che queste sono solo pensate.\nIn virt\u00f9 della sua giovane et\u00e0, non \u00e8 cooptata nella squadra di baseball del fratello; gioca spesso saltando la corda oppure a \"jacks\".\nDa sempre vuole insediarsi nella camera da letto del fratello, che occupa con le sue cose ogni volta che lui si assenta da casa per un periodo sufficientemente lungo.\nAspetto fisico.\nSally ha i capelli biondi con un ciuffo riccioluto, che crescendo si innalzano sulla sua testa a mo' di corna, e indossa sempre un vestito rosa a pois con calzini abbinati e scarpe bianche. Negli speciali, il vestito a pois e i calzini sono azzurri (e indossa un fiocco a pois azzurro)."}
{"id": "73890", "revid": "181305", "url": "https://it.wikipedia.org/wiki?curid=73890", "title": "Nazioni Unite", "text": ""}
{"id": "73893", "revid": "1713363", "url": "https://it.wikipedia.org/wiki?curid=73893", "title": "Geranio", "text": ""}
{"id": "73897", "revid": "470633", "url": "https://it.wikipedia.org/wiki?curid=73897", "title": "Rat-Man (disambigua)", "text": ""}
{"id": "73898", "revid": "404338", "url": "https://it.wikipedia.org/wiki?curid=73898", "title": "UNICEF", "text": "Il Fondo delle Nazioni Unite per l'infanzia, in sigla UNICEF (pron. ; gi\u00e0 \"United Nations International Children's Emergency Fund\", e dal 1953 \"United Nations Children's Fund\"), \u00e8 un fondo delle Nazioni Unite, organo sussidiario fondato l'11 dicembre 1946 per aiutare i bambini vittime della seconda guerra mondiale.\nStoria.\nL'UNICEF, con sede centrale a New York, \u00e8 presente in 193 paesi e si occupa di assistenza umanitaria per i bambini e le loro madri in tutto il mondo, principalmente nei paesi in via di sviluppo. I bambini e i ragazzi sotto i 15 anni sono pi\u00f9 di 2 miliardi nel mondo. L'UNICEF \u00e8 finanziato con contributi volontari di paesi, governi e privati e ha ricevuto il premio Nobel per la pace nel 1965.\nPosizioni su temi etici.\nTra gli obiettivi programmatici dell\u2019UNICEF rientrano la promozione di aborti sicuri, l\u2019educazione alla pianificazione familiare e l\u2019utilizzo della contraccezione.\nIn una dichiarazione congiunta del 2011, l\u2019UNICEF sosteneva la necessit\u00e0 di contrastare la diffusione dell\u2019aborto selettivo, attraverso piani che favorissero tra l'altro l\u2019utilizzo di servizi di aborto sicuro e programmi di pianificazione familiare per diminuire cos\u00ec il ricorso all'aborto.\nNel 2013, assieme all\u2019OMS, ha pubblicato un piano integrato di linee guida per la prevenzione della mortalit\u00e0 infantile causata da polmonite e diarrea, inserendo, tra le strategie consigliate per la promozione della salute di donne e bambini, l\u2019accesso a servizi di aborto sicuro.\nL\u2019UNICEF fa sua la strategia ABC (\"\"abstitence, be faithful and consistent condom use\"\u201d \u2013 \"astinenza, fedelt\u00e0 e uso consistente dei preservativi\") adottata in diversi interventi internazionali a prevenzione dell\u2019AIDS.\nNel 1996 il Vaticano ha ritirato il suo contributo simbolico all\u2019UNICEF in occasione della pubblicazione da parte di quest\u2019ultimo di un manuale sulle operazioni di emergenza per le popolazioni rifugiate che sosteneva la diffusione di pratiche contraccettive di emergenza.\nNonostante ci\u00f2, in diverse occasioni alti funzionari dell\u2019UNICEF hanno negato che l\u2019organizzazione promuovesse l\u2019aborto o metodi di pianificazione familiare.\nL\u2019UNICEF sostiene inoltre l\u2019adozione da parte degli Stati di leggi che garantiscano alle coppie LGBTQ e ai loro figli il riconoscimento legale del loro status, in quanto tali norme contribuirebbero a garantire il superiore interesse dei bambini.\nL'UNICEF ha sostenuto i bambini siriani colpiti dalla guerra civile siriana con la raccolta fondi pi\u00f9 grande nella sua storia."}
{"id": "73902", "revid": "123533764", "url": "https://it.wikipedia.org/wiki?curid=73902", "title": "Hydrangea", "text": "Hydrangea L. \u00e8 un genere di piante floreali della famiglia delle Hydrangeaceae.\nEtimologia.\n\"Hydrangea\".\nIl nome scientifico di questo genere (\"Hydrangea\") risale ufficialmente a Linneo che lo descrisse nell'opera Species Plantarum (1753) con queste parole:\n\"Hydrangea. Gron. virg. 50.\"\n\"Habitat in Virginia. - Frutex ex ordine Arbustivarum XIX, foliis oppositis, floribus in cymam digesti\"\ntrad: \"Hydrangea. Gron[ovius] [Flora] virg[inica] 50\"\nVive in Virginia. - Frutice dell'ordine XIX delle arbustive, a foglie opposte, fiori raccolti in cima.\nLinneo stesso, come si vede, si rif\u00e0 per questa pianta all'opera \"Flora Virginica\" (1739) del botanico olandese Gronovius, che \u00e8 stato quindi probabilmente il primo a usare il nome scientifico \"Hydrangea\". Tale nome viene dalle parole greche \u1f55\u03b4\u03c9\u03c1 (\"hydor\") \u00ab acqua \u00bb e \u1f04\u03b3\u03b3\u03bf\u03c2 (\"angos\") \u00ab vaso \u00bb e quindi significa \u00ab vaso d'acqua \u00bb, per la forma dei frutti simili a coppe per l'acqua.\nOrtensia.\nIl nome pi\u00f9 diffuso di \"ortensia\" (nome volgare) deriva da un altro nome scientifico dello stesso genere, \"Hortensia\", che gli fu attribuito dal naturalista Philibert Commerson che la \"scopr\u00ec\" nel 1771 durante un lungo viaggio di studio a Bougainville, in Asia e in Madagascar. Sembra che il nome sia stato dato in onore della signora Nicole-Reine Lepaute, familiarmente chiamata appunto Ortensia; ma la cosa non \u00e8 appurata con certezza.\nLe due scoperte, una in Nordamerica, l'altra in Asia, corrispondevano a due specie diverse, ma le due specie furono riconosciute come appartenenti a uno stesso genere. Per il criterio di precedenza, prevalse il nome \"Hydrangea\" (ufficializzato nel 1753) su \"Hortensia\" (ufficializzato solo nel 1773). Il secondo nome, tuttavia, \u00e8 rimasto nell'uso popolare come nome volgare, a spese del primo.\nDescrizione.\nIl genere comprende diverse specie di piante legnose arbustive. La particolarit\u00e0 di questa pianta sono i fiori, riuniti in infiorescenze pi\u00f9 o meno sferiche, dette corimbi o pannocchie, che portano fiori per lo pi\u00f9 sterili, soprattutto quelli esterni, per cui sono sostituiti dai sepali, grandi e petaliformi, mentre le altre parti fiorali sono abortite.\nColore e acidit\u00e0 del suolo.\nNella maggior parte delle specie i fiori sono bianchi, ma in alcune (come \"H. macrophylla\"), possono essere blu, rossi, rosa, violetto o viola scuro. Questi cambiamenti si devono al differente pH del suolo. \nIn particolare per la \"H. macrophylla\" e la \"H. serrata\" se il terreno \u00e8 acido (pH inferiore a 6) si avranno fiori tendenti al blu. se invece \u00e8 basico/alcalino (pH superiore a 6) i fiori saranno rosati.\nIl cambiamento \u00e8 dovuto al pigmento del fiore che \u00e8 sensibile alla presenza di ioni d'alluminio.\nDistribuzione e habitat.\nIl genere \u00e8 particolarmente rappresentato nella flora naturale della Cina ma comprende anche specie di altre regioni dell'Asia orientale (p.es. \"Hydrangea petiolaris\" in Giappone e Corea, \"Hydrangea kawakamii\" endemica di Taiwan, \"Hydrangea anomala\" nell'Himalaia fino alla Birmania ecc.).\nInoltre appartengono a questo genere alcune specie americane, sia nella parte Nord (p.es. \"Hydrangea arborescens\" negli USA orientali) che pi\u00f9 a sud (p.es. \"Hydrangea peruviana\" in Sudamerica e aree adiacenti dell'America Centrale).\nTassonomia.\nLa specie \"Hydrangea macrophylla\" comprende numerose variet\u00e0 con grosse infiorescenze globose bianche, rosa, rosse o azzurre, utilizzate per la produzione in vaso o nei giardini.\nAltre specie del genere \"Hydrangea\" sono l\"H. paniculata\", arbusto con ramificazioni sottili e decombenti sotto il peso delle piccole infiorescenze bianche, che viene coltivata a forma di alberetto o cespuglio e si moltiplica per talea e l\"H. arborescens\", arbusto con foglie decidue e fiori profumati.\nColtivazione.\nLa coltivazione in piena terra richiede clima fresco durante l'estate, esige terreno di brughiera con aggiunta di terriccio di foglie e sabbia, neutro o acido. L'acidit\u00e0 del terreno influenza il colore dei fiori: il blu indica un terreno pi\u00f9 acido (pH &lt; 6). L'ortensia pu\u00f2 essere coltivata in vaso, forzandola in serra per la fioritura primaverile.\nLesposizione da preferire \u00e8 a mezz'ombra con irrigazioni generose e frequenti concimazioni liquide nella stagione calda.\nLa potatura viene effettuata prima della ripresa vegetativa accorciando drasticamente i rami vecchi e lasciando solo due gemme per ramo in alcune specie, o semplicemente togliendo le vecchie infiorescenze e sfoltendo i rami vecchi.\nLa moltiplicazione avviene per talea erbacea o legnosa nel periodo di ottobre."}
{"id": "73903", "revid": "729019", "url": "https://it.wikipedia.org/wiki?curid=73903", "title": "Legio II Italica", "text": "La Legio II \"Italica\" fu una legione romana formata dall'imperatore Marco Aurelio nel 165-166, assieme alla III \"Italica\", in un periodo in cui l'Impero Romano stava combattendo su due fronti: in Germania ed in Partia. Il simbolo della legione era una lupa con i gemelli Romolo e Remo.\nStoria.\nVenne impiegata per respingere la grande invasione barbarica del 170 nell'ambito delle guerre marcomanniche. La prima fortezza di questa legione risulta essere stata posizionata a Lo\u010dica non molto distante dalla latina \"Celeia\" (oggi Celje), all'interno dell'appena costituita \"Praetentura Italiae et Alpium\", a difesa dei confini settentrionali ed orientali dell'Italia.\nVenne trasferita nel Norico lungo il Danubio, attorno al 173, a guardia del vicino popolo germanico dei Naristi. Il primo quartier generale fu stabilito ad Albing; durante il regno di Commodo (attorno al 190), fu trasferita nella vicina \"Lauriacum\", la moderna Enns.\nNel 193, la II \"Italica\" marci\u00f2 in Roma con l'imperatore Settimio Severo, che combatteva per il potere. Il nuovo imperatore la ricompens\u00f2 con il titolo di \"Fidelis\" (leale) in riconoscimento del suo supporto. Successivamente Settimio Severo impieg\u00f2 la II Italica contro le ribellioni di Pescennio Nigro e Clodio Albino, e nelle sue campagne contro i Parti.\nNel III secolo, l'appoggio delle legioni era cruciale per i candidati al trono. Ben conscio di questo fatto, Gallieno concesse alla II \"Italica\" il \"cognomina\" di \"VII Pia VII Fidelis\" (sette volte fedele, sette volte leale) per assicurarsi il suo appoggio.\nIn seguito alla riforma costantiniana dell'esercito romano numerosi distaccamenti legionari (\"vexillationes\") che erano stati inviati lontani dalla base principale della \"legione madre\", non fecero pi\u00f9 ritorno e vennero trasformati in unit\u00e0 legionarie indipendenti (di 1.000 armati circa). Questo \u00e8 il caso della \"legio comitatensis\" chiamata Secundani Italiciani che al tempo della \"Notitia dignitatum\" apparteneva al \"Numerus intra Africam\".\nEsistono testimonianze della II \"Italica\" che fosse ancora nel Norico all'inizio del V secolo."}
{"id": "73905", "revid": "767487", "url": "https://it.wikipedia.org/wiki?curid=73905", "title": "Legio III Italica", "text": "La Legio III \"Italica\" fu una legione romana arruolata da Marco Aurelio attorno al 165, per la sua campagna contro la trib\u00f9 dei Marcomanni. Il \"cognomen\" \"Italica\" suggerisce che i reclutati erano originari dell'Italia. La legione era ancora attiva in Germania alla fine del IV secolo. L'emblema della legione era una cicogna.\nAssieme alla II \"Italica\" e alla I \"Adiutrix\", la III \"Italica\" fu dislocata nelle province danubiane fin dall'inizio, combattendo le invasioni delle province romane di Rezia e Norico da parte del Marcomanni. Nel 172 venne posizionata ad Eining (in seguito alle invasioni dei Catti di quegli anni), sul sito di un precedente forte ausiliario, mentre nel 179, costruiva il campo definitivo di \"Regina Castra\", l'odierna Ratisbona, progettato come postazione fortemente difensiva, come un castrum.\nNella guerra civile del 193, questa legione appoggi\u00f2 Lucio Settimio Severo e lo aiut\u00f2 a sconfiggere i suoi avversari; prima Didio Giuliano, quindi Pescennio Nigro e Clodio Albino. La sua lealt\u00e0 venne estesa al successore di Severo, l'imperatore Caracalla, per il quale combatt\u00e9 nel 213 in una campagna contro gli Alemanni.\nCome parte della potente armata danubiana, la III \"Italica\" prese parte alle frequenti lotte per il potere interno del III secolo. Per aver sostenuto l'imperatore Gallieno contro il suo rivale Postumo, la III \"Italica\" fu insignita del titolo \"VI Pia VI Fidelis\" prima e con quello VII Pia VII Fidelis (sette volte pia sette volte fedele). Il campo principale era ancora a Ratisbona, ma venne inclusa nella campagna del 273, comandata dall'imperatore Aureliano, contro la Regina Zenobia.\nLa legione viene ancora menzionata da fonti del tardo IV secolo nelle province danubiane."}
{"id": "73907", "revid": "125470279", "url": "https://it.wikipedia.org/wiki?curid=73907", "title": "Billy Wilder", "text": "Fratello dello sceneggiatore e regista W. Lee Wilder, \u00e8 considerato uno dei registi e sceneggiatori pi\u00f9 prolifici ed eclettici nella storia del cinema statunitense ed \u00e8 divenuto celebre come il padre della commedia brillante americana, ma \u00e8 anche da annoverare fra i fondatori del genere \"noir\". Il maestro indiscusso della commedia americana degli anni Cinquanta e Sessanta ha saputo imporre il suo stile di fumettista moralista e caustico. Wilder ha invocato temi polemici nei suoi film comici e ha tentato di sfidare l'opinione prevalente e l'anglosassone puritanesimo. In circa cinquant'anni di carriera ha diretto oltre venticinque film e scritto settantacinque sceneggiature, usando talvolta - agli inizi - anche il nome di Billie Wilder (pronunciato alla tedesca e non all'inglese).\nBiografia.\nWilder nacque a Sucha, una cittadina della Galizia (all'epoca facente parte dell'Impero austro-ungarico, oggi in Polonia), nel 1906 in una famiglia ebraica ashkenazita d'origine polacca e madrelingua yiddish, figlio di Max Wilder e di Eugenia Dittler, proprietari e gestori d'un negozio di dolciumi situato nei pressi della stazione ferroviaria cittadina. In famiglia era spesso chiamato affettuosamente (specie dalla madre) \"Billie\", nomignolo col quale cominci\u00f2 a firmarsi per la sua carriera cinematografica e che americanizzar\u00e0 poi in \"Billy\" una volta stabilitosi negli Stati Uniti.\nTrasferitosi al seguito della famiglia a Vienna, dove si diplom\u00f2 presso il locale \"Gymnasium\", anzich\u00e9 proseguire gli studi all'Universit\u00e0 di Vienna scelse piuttosto di dedicarsi al giornalismo. Nel 1926, ad appena vent'anni, emigr\u00f2 in Germania, a Berlino, seguendo la \"tourn\u00e9\" europea del jazzista Paul Whiteman, di cui tra l'altro era un fan sfegatato, cui s'era inizialmente avvicinato per intervistarlo per un quotidiano viennese.\nNell'effervescente ambiente artistico della capitale tedesca, Wilder, usufruendo di alcuni contatti passatigli dallo stesso Whiteman, cominci\u00f2 ad addentrarsi nel mondo del celluloide, pur ritrovandosi costretto per sbarcare il lunario a svolgere vari lavoretti paralleli, come il ballerino da sala a pagamento. Avviatosi dunque come sceneggiatore, partecip\u00f2 alla lavorazione di \"Uomini di domenica\", un documentario diretto da Robert Siodmak, Fred Zinnemann e altri, continuando a scrivere per Siodmak altre sue pellicole quali \"L'uomo che cerca il suo assassino\" (1930), ma lavor\u00f2 anche con altri registi, come Hanns Schwarz, Gerhard Lamprecht, Paul Martin e Hans Steinhoff.\nAll'ascesa al potere di Adolf Hitler nel 1933, Wilder decise d'espatriare: nel gennaio del 1934 giunse negli Stati Uniti, dopo un breve periodo di passaggio in Francia (dove tra l'altro ebbe l'occasione di girare a Parigi, in coppia con Alexander Esway, il suo primo film in qualit\u00e0 di regista, \"Amore che redime\", di scarso successo per\u00f2). Sua madre, il patrigno e la nonna non ebbero la sua stessa fortuna: periranno tutti infatti nel campo di sterminio di Auschwitz tra il 1943 ed il 1945.\nLa carriera negli Stati Uniti.\nGrazie al supporto di altri emigrati di origine ebraico-tedesca (fra i quali l'attore Peter Lorre, i registi Ernst Lubitsch, William Dieterle, Wilhelm Thiele e Joe May), negli USA Wilder prosegu\u00ec la sua attivit\u00e0 di sceneggiatore, riscuotendo significativi successi e ottenendo nel 1939 la prima candidatura al Premio Oscar per \"Ninotchka\", interpretato da Greta Garbo. Tra le collaborazioni vanno ricordate anche quelle con Raoul Walsh, Edward Ludwig, Theodore Reed, Victor Schertzinger (per \"Rhythm on the River\", con Bing Crosby) e altri registi, ma soprattutto con lo sceneggiatore Charles Brackett, con il quale collaborer\u00e0 per anni anche da regista. Ormai consacrato come uno dei pi\u00f9 dotati ed eclettici scrittori di Hollywood, l'anno successivo il trentaseienne Wilder ottenne due altre candidature all'Oscar per la sceneggiatura delle commedie \"La porta d'oro\" (1941) di Mitchell Leisen, e \"Colpo di fulmine\" (1941) di Howard Hawks.\nSe gi\u00e0 dal 1934 aveva debuttato come regista in Francia, \u00e8 di fatto solo nel 1942 che Wilder riusc\u00ec a dirigere il suo primo vero film, la commedia \"Frutto proibito\" (1942), interpretata da Ginger Rogers e Ray Milland che, in forza degli equivoci e dei travestimenti che ne caratterizzarono la brillante trama, segn\u00f2 quello che diventer\u00e0 il tipico stile di Wilder nella narrazione cinematografica, da cui egli trarr\u00e0 risultati artisticamente magistrali.\nIl secondo film da regista, \"I cinque segreti del deserto\" (1943), basato su un lavoro teatrale di Lajos Bir\u00f3, ma reso attuale e ambientato nella guerra contro Erwin Rommel (interpretato da Erich von Stroheim, altro emigrato austriaco che pare collabor\u00f2 con Wilder e Brackett a qualche dialogo), fu di tutt'altro genere. In qualche modo, con le sue battaglie di carri armati (ambientate in Libia ma girate in realt\u00e0 in California) e le azioni di spionaggio militare, il film si colleg\u00f2 a quel filone di opere di propaganda anti-nazista che vennero frequentemente realizzate all'epoca (anche da Hawks, o da Frank Capra, che per\u00f2 lavor\u00f2 con un taglio pi\u00f9 documentaristico) e per questo sottovalutate, ma poi rivalutate dalla critica pi\u00f9 recente.\nIn un'intervista contenuta nel documentario che Volker Schl\u00f6ndorff realizz\u00f2 su di lui (\"Billy, ma come hai fatto?\", 1992), Wilder ammise che durante la lavorazione del film non amava farsene vanto, ma credeva sinceramente di poter dare un contributo alla disfatta di Hitler (dichiarazione importante, visto che per tutta la vita il regista fu etichettato come \"cinico\").\nWilder e il dramma.\nIl successivo \"La fiamma del peccato\" (1945), tratto da un romanzo di James M. Cain e sceneggiato con Raymond Chandler (che odi\u00f2 il film e Wilder stesso), \u00e8 considerato uno dei classici del genere \"noir\", e ottenne la candidatura agli Oscar per la migliore regia. L'indimenticabile interpretazione di Barbara Stanwyck e la suggestiva fotografia di John Seitz contribuirono al grande successo del film, del quale esiste un \"remake\" televisivo girato nel 1973 da Jack Smight con lo stesso titolo.\nNel 1946 Wilder vinse i primi 2 dei 7 Oscar della sua carriera, in veste sia di sceneggiatore che di regista del film drammatico \"Giorni perduti\" (1945). Anche se la guerra non era ancora terminata, e i veterani disadattati e alcolisti non popolavano ancora l'immaginario filmico degli americani, il film narr\u00f2 il fallimento e la solitudine del protagonista (Ray Milland, premiato anch'egli con l'Oscar per la sua interpretazione), le cui allucinazioni vennero filmate con un uso sapiente dei chiaroscuri e dei piani di messa a fuoco, ispirati al cinema espressionista del decennio precedente.\nDue anni pi\u00f9 tardi fu la volta de \"Il valzer dell'imperatore\" (1948), commedia musicale con Bing Crosby, qui senza l'abituale partner artistico Bob Hope, e con Joan Fontaine, che nello stesso anno gir\u00f2 \"Lettera da una sconosciuta\" (1948) di Max Oph\u00fcls. Successivamente Wilder torn\u00f2 in Germania per la prima volta dopo la guerra per ambientarvi \"Scandalo internazionale\" (1948), una storia d'amore ambientata nella Berlino dell'immediato dopoguerra, con in primo piano il caos della vita notturna e del cabaret dove si esibisce Marlene Dietrich, e i problemi legati alla sopravvivenza e alla pratica della borsa nera.\nA questo seguiranno altri capolavori come il noir \"Viale del tramonto\" (1950) (Oscar per la sceneggiatura originale, per la scenografia e per la colonna sonora), che si apre con la morte del protagonista (William Holden) e poi ricostruisce la vicenda attraverso la narrazione fuori campo del morto (tecnica usata per la prima volta), che rievoca gli episodi che l'hanno portato a sfuggire ai creditori e a rifugiarsi nella villa di un'anziana diva del muto (interpretata da Gloria Swanson) e del suo strano e laconico domestico (interpretato dall'attore e regista Erich von Stroheim). Fu poi la volta de \"L'asso nella manica\" (1951) (candidato per la sceneggiatura scritta con Walter Newman e Lesser Samuels), ambientato nel mondo del giornalismo di provincia, e del cinico film di guerra \"Stalag 17\" (1953) (candidato per la regia e Oscar al migliore attore per il protagonista William Holden).\nWilder e la commedia.\nSe fino agli anni cinquanta i maggiori successi di Wilder furono rappresentati da pellicole drammatiche, verso la met\u00e0 del decennio la sua produzione sembr\u00f2 orientarsi sempre pi\u00f9 spesso nella direzione della commedia leggera, esplicitamente ispirata allo stile del suo mentore Ernst Lubitsch (nello studio di Wilder si trovava una targa, ora esposta al Museo del Cinema di Berlino, con scritto: \"How would Lubitsch do it?\" cio\u00e8 \"Come lo farebbe Lubitsch?\"). Grazie a questo genere, Wilder diresse con enorme successo pellicole entrate nella storia del cinema, come \"Sabrina\" (1954) con Audrey Hepburn e Humphrey Bogart; \"Quando la moglie \u00e8 in vacanza\" (1955), tratto da una commedia teatrale di George Axelrod e uno dei primi grandi successi di Marilyn Monroe, da allora divenuta simbolo dei sogni erotici dell'americano medio e non solo; \"Arianna\" (1957), per il quale Wilder inaugur\u00f2 un'altra delle sue importanti collaborazioni, quella con lo sceneggiatore I. A. L. Diamond, \"A qualcuno piace caldo\" (1959) (Oscar ai costumi), probabilmente il suo film pi\u00f9 famoso e da molti definito \"perfetto\", nuovamente con la Monroe e, per la prima volta, con Jack Lemmon, attore con cui Wilder collaborer\u00e0 spesso; \"L'appartamento\" (1960), vincitore di cinque Oscar nel 1961, ma con altre 5 candidature, tra cui quella ai protagonisti Lemmon e Shirley MacLaine.\nNel frattempo Wilder gir\u00f2 anche \"L'aquila solitaria\" (1957), tratto da un libro autobiografico di Charles Lindbergh (qui interpretato da James Stewart), in cui \u00e8 narrata la storia della prima trasvolata atlantica, e \"Testimone d'accusa\" (1957), tratto da un racconto di Agatha Christie e dalla stessa pubblicamente celebrato come il migliore film mai tratto da una sua opera.\nNegli anni sessanta Wilder diresse ancora quattro commedie esemplari e di grande successo: \"Uno, due, tre!\" (1961), in cui si divert\u00ec a ironizzare sulle operazioni commerciali con i sovietici, in piena guerra fredda, \"Irma la dolce\" (1963) (Oscar alle musiche), nuovamente con Lemmon e la MacLaine, dei quattro l'unico film a colori, \"Baciami, stupido\" (1964) con Dean Martin e Kim Novak, divertente commedia degli equivoci, ma anche spunto di riflessione pi\u00f9 serio sui sotterfugi del successo, e \"Non per soldi... ma per denaro\" (1966), prima pellicola interpretata dalla coppia Lemmon-Matthau; il film, l'ultimo in bianco e nero diretto da Wilder, frutter\u00e0 l'Oscar a Walter Matthau e una candidatura per la sceneggiatura alla rodata coppia Wilder e Diamond.\nDopo decenni di frenetica attivit\u00e0, negli anni settanta la vena creativa di Wilder apparve poco interessata ad adattarsi al mutare dei tempi. In questo decennio gir\u00f2 \"Vita privata di Sherlock Holmes\" (1970), in un momento di amarezza per non essere riuscito a dirigere \"La strana coppia\", la commedia di Neil Simon che fu invece portata sullo schermo dal regista Gene Saks, in cui riprese in qualche modo il tema del confronto quotidiano tra due uomini scapoli, \"Che cosa \u00e8 successo tra mio padre e tua madre?\" (1972) (a suo modo, una nuova variante di \"strana coppia\"), \"Prima pagina\" (1974), nuovamente di ambientazione giornalistica, e \"Fedora\" (1978).\nCon \"Buddy Buddy\" (1981), remake del film francese \"Il rompiballe\" (1973) di \u00c9douard Molinaro, Wilder chiuse la sua carriera. Ritiratosi dalle scene, mor\u00ec nel 2002, a 95 anni, per una polmonite.\nVita privata.\nWilder si \u00e8 sposato due volte: prima nel 1936 con Judith Coppicus da cui ha avuto due figli gemelli, Vincent e Victoria nati nel 1939, e da cui ha divorziato nel 1946; sul set di \"Giorni perduti\" (1945) ha conosciuto l'attrice Audrey Young che ha sposato nel 1949 e con cui \u00e8 rimasto fino alla morte.\nRiconoscimenti.\nPremio Oscar.\nBilly Wilder \u00e8 la nona persona ad aver ricevuto pi\u00f9 premi Oscar nella storia del Cinema: infatti ha vinto 6 statuette su 21 nomination ricevute:\nBritish Academy of Film and Television Arts.\nNominato due volte al BAFTA, conquista il riconoscimento nel 1961 per \"L'appartamento\" (\"The Apartment\")\nFestival di Cannes.\nConquista il Grand Prix Speciale della Giuria nel 1946 per \"Giorni perduti\" (\"The Lost Weekend\")\nDavid di Donatello.\nConquista il David di Donatello nel 1975 per \"Prima pagina\" (\"The Front Page\")\nGolden Globe.\nNominato 7 volte al Golden Globe ottiene il riconoscimento in tre occasioni:\nFestival di Venezia.\nNominato 4 volte, ottiene il riconoscimento in 2 occasioni:"}
{"id": "73909", "revid": "547992", "url": "https://it.wikipedia.org/wiki?curid=73909", "title": "Cocteau Twins", "text": "I Cocteau Twins sono stati un gruppo musicale britannico formatosi nel 1980 nella cittadina di Grangemouth, in Scozia, Regno Unito, e noto per essere stato l'iniziatore del dream pop e dell'ethereal wave. I membri originari erano Elizabeth Fraser (voce), Robin Guthrie (chitarra, drum machine), e Will Heggie, che verr\u00e0 successivamente rimpiazzato dal poli-strumentista Simon Raymonde.\nSebbene la formazione abbia ricevuto molteplici riconoscimenti favorevoli da parte della critica (la rivista musicale Q ha assegnato loro un premio come band tra le pi\u00f9 ispiranti di tutti i tempi), fu Elizabeth Fraser il membro che ottenne l'attenzione maggiore. La sua voce, a volte difficile da decifrare, risente l'influenza della glossolalia. Il recensore di AllMusic Ned Raggett descrisse la sua voce in questo modo: \"parte del suo fascino \u00e8 dovuta al modo in cui crea testi difficili da interpretare e cos\u00ec emotivamente affascinanti\".\nStoria.\nI primi anni.\nRobin Guthrie e Will Heggie, entrambi di Grangemouth (Scozia), formarono il gruppo nel 1980. In una discoteca locale chiamata \"Nash\" i due incontrarono Elizabeth Fraser, che scelsero come cantante. Inizialmente la band fu influenzata dai Joy Division, dai Birthday Party, dai Sex Pistols e da Siouxsie and the Banshees.\nIl nome Cocteau Twins fu scelto in onore di una canzone omonima del gruppo dei conterranei Johnny and the Self-Abusers (che in seguito cambieranno il loro nome nel pi\u00f9 conosciuto Simple Minds e la stessa canzone fu rinominata \"No Cure\").\nGuthrie e soci pubblicarono il primo album, \"Garlands\", nel 1982, con l'etichetta 4AD. Il disco riscosse un successo immediato, anche se ancora legato alla musica gotica e pomposa dei gruppi di riferimento, e venne seguito presto dall'uscita di \"Lullabies\", il loro primo EP. Con questi due lavori nacque il dream pop, che in futuro sar\u00e0 spesso indicato come il catalizzatore creativo di generi come il trip hop e il post-rock.\nAnche se l'intera band veniva acclamata nelle varie performance, Elizabeth Fraser richiamava un'attenzione particolare. I testi da lei scritti erano apparentemente indecifrabili, del tutto liberi da qualsiasi regola grammaticale, spaziando dalla glossolalia alla mouth music. Usava \"riciclare\" frasi di alcune sue canzoni per usarle come titoli di altre, cos\u00ec come quello di enfatizzare le sillabe a tal punto da cambiare totalmente il loro suono, con lo scopo di trasmettere il pi\u00f9 possibile le proprie emozioni. Di conseguenza le parole perdevano totalmente di importanza, lasciando spazio esclusivamente al suono, espressione di sentimenti e di emozioni personali. Un'altra peculiarit\u00e0 era che molte canzoni del gruppo hanno come titolo nomi di farfalle; il testo di una di queste, \"Melonella\", \u00e8 costituito interamente dai nomi scientifici di farfalle. Il critico del sito web AllMusic, Ned Raggett, afferma che \"il suo fascino consiste proprio nella sua capacit\u00e0 di suscitare emozioni attraverso testi cos\u00ec ermetici\".\nGli anni '80.\nWill Heggie abbandon\u00f2 il gruppo dopo il tour che segu\u00ec alla pubblicazione del secondo EP della band, \"Peppermint Pig\", pubblicato nel 1983, unendosi ai Lowlife. Il sound della band, almeno nei primi tre dischi, \u00e8 costituito dalle linee di basso di Heggie, la chitarra minimalista di Guthrie, la voce della Fraser e per le percussioni si affidano alla drum machine, molto in voga in quel periodo, ma che diverr\u00e0 un loro tratto distintivo e che useranno fin quasi alla fine della loro carriera.\nIl successivo LP del gruppo, \"Head over Heels\", vide la presenza dei due membri rimasti. In questo album cominci\u00f2 a delinearsi il sound che contraddistinguer\u00e0 la band, creato dalla potente carica visionaria e onirica dell'eterea voce della Fraser e dalla chitarra tintinnante e piena di effetti di Guthrie. Come i suoi dissimili predecessori anche questo lavoro fu ben accettato da pubblico e critica.\nNel 1983 la band prese parte al progetto This Mortal Coil, con il quale realizzarono la cover del brano di Tim Buckley \"Song to the Siren\", ed \u00e8 in questa occasione che i due incontrarono Simon Raymonde, che all'epoca suonava nei Drowning Craze, il quale decise di unirsi alla band come bassista.\nCon Raymonde la band pubblic\u00f2 album ed EP molto apprezzati, soprattutto dalla critica, dove proposero il loro nuovo sound. Questi includono \"The Spangle Maker\" (1984), \"Treasure\" (1984, considerato da molti il capolavoro della band), \"Aikea-Guinea\" (1985), \"Tiny Dynamine\", \"Echoes in a Shallow Bay\" (1985), e \"Love's Easy Tears\" (1986).\nRaymonde fu in seguito contattato per la registrazione del secondo album dei This Mortal Coil e di conseguenza non prese parte alla realizzazione del quarto LP dei Cocteau, \"Victorialand\" (1986), che per via di questa mancanza si riveler\u00e0 essere un lavoro prettamente acustico.\nRaymonde ritorn\u00f2 nel gruppo per \"The Moon and the Melodies\" (1986), che vide la collaborazione del gruppo con Harold Budd, un compositore di musica ambient. L'album infatti non usc\u00ec sotto il nome di Cocteau Twins, bens\u00ec con i cognomi dei componenti del progetto, Budd-Raymonde-Guthrie-Fraser.\nNel 1985 la 4AD firm\u00f2 un accordo con la Relativity Records per poter distribuire la musica dei Cocteau negli Stati Uniti e in altri paesi. Per celebrare l'evento viene pubblicato \"The Pink Opaque\", una sorta di raccolta del meglio del gruppo per proporlo al nuovo pubblico. Nel 1988, mentre era ancora sotto contratto con la 4AD, la band firm\u00f2 il suo primo contratto con una major, la Capitol Records, con la quale pot\u00e9 pubblicare negli USA e per la quale pubblic\u00f2 \"Blue Bell Knoll\", il quinto LP, nell'ottobre di quell'anno.\nI primi anni '90.\nLo stile che il gruppo aveva creato sperimentando in \"Blue Bell Knoll\" tocc\u00f2 l'apice in \"Heaven or Las Vegas\", pubblicato nel 1990. Quest'ultima fu la pubblicazione che ottenne maggiore successo commerciale, ed entr\u00f2 nelle zone alte delle classifiche del Regno Unito.\nTuttavia, nonostante il successo dell'album e del trionfante tour che ne segu\u00ec, non tutto andava per il meglio.\nDopo la pubblicazione dell'ultimo album, il gruppo chiuse definitivamente i ponti con la 4AD per via di alcune incomprensioni con il suo presidente, Ivo Watts-Russel, e furono vicini alla rottura per via dei problemi di alcol e droga di Robin Guthrie. Durante il tour di \"Heaven or Las Vegas\" il gruppo firm\u00f2 un contratto con la Fontana Records, filiale della Mercury Records, per la Gran Bretagna e il resto del mondo, mentre avevano ancora l'accordo con la Capitol per la distribuzione negli Stati Uniti. Nel 1991 la 4AD, insieme alla Capitol pubblic\u00f2 un box set contenente tutto il materiale contenuto negli EP dal 1982 al 1990, insieme a brani rari e alcuni inediti.\nIl settimo album del gruppo, \"Four-Calendar Caf\u00e9\", fu pubblicato verso la fine del 1993. Questo lavoro si differenzia molto dagli album precedenti, in primis per la mancanza di sperimentalismo e per gli arrangiamenti molto meno curati. In pi\u00f9, la Fraser canta in inglese, abbandonando le liriche incomprensibili per le quali era stata tanto lodata. Per questi e altri motivi per la prima volta ci furono opinioni contrastanti sulla nuova direzione intrapresa dal gruppo. La critica li accusava di essersi commercializzati dopo aver conosciuto e per replicare il successo di pubblico ottenuto con \"Heaven or Las Vegas\", mentre il pubblico continuava ad osannarli per aver preso una strada pi\u00f9 ottimista e accessibile. I Cocteau Twins, dal canto loro, giustificarono questa loro svolta considerandola una rinascita dopo un periodo buio, in quanto Guthrie si era disintossicato da alcol e droghe, e Fraser era stata in terapia dopo una forte depressione. I due hanno avuto una lunga storia dalla quale nacque nel 1989 Lucy-Belle Guthrie, anch'ella attualmente musicista.\nGli ultimi lavori e la rottura.\nNel 1995 furono pubblicati due nuovi EP: \"Twinlights\" e \"Otherness\". Il primo consiste in quattro canzoni acustiche costituite solo da voce, piano e chitarra acustica. Il secondo vede la collaborazione di Mark Clifford, membro dei Seefeel, ed \u00e8 invece un album elettronico, costituito da alcuni remix di brani dei Cocteau. Il sound \u00e8 ormai totalmente diverso da quello degli esordi, tanto \u00e8 vero che entrambi gli album vengono classificati come sperimentali.\nNel 1996 esce l'ottavo album, \"Milk and Kisses\", dove la band tenta il ritorno al passato con Guthrie che riprende la chitarra elettrica e la Fraser che ricomincia ad oscurare i suoi testi, anche se non del tutto. Tuttavia, il risultato non fu tanto diverso dall'album precedente. Furono estratti due singoli, \"Tishbite\" e \"Violaine\".\nDopo aver assunto un nuovo chitarrista e un batterista, la band part\u00ec per un tour che prevedeva performance dal vivo e apparizioni televisive. L'ultimo brano pubblicato dal gruppo fu \"Touch upon Touch\", che venne proposto diverse volte durante show televisivi e che registrarono solo nel '96. Questo brano, insieme a \"Tranquil Eye\", fu scritto per Faye Wong, un'artista cinese, e fu inserito in \"Fu Zao\", il suo album d'esordio.\nNel 1997, mentre stavano registrando alcune delle canzoni che avrebbero fatto parte del nono LP, il gruppo decise definitivamente di sciogliersi, soprattutto dopo i contrasti nati dopo la fine della relazione tra Guthrie e Fraser. Alcune canzoni erano gi\u00e0 pronte, ma .\nI fan comunque non rimasero delusi del tutto in quanto nel 1999 Guthrie e Raymonde pubblicarono un live intitolato \"BBC Session\", contenente tutte le esibizioni eseguite dal gruppo alla radio britannica dall'83 al '96, insieme a materiale raro ed inedito.\nNel 2000 la 4AD pubblic\u00f2 \"Stars and Topsoil\", una raccolta di tutti i brani pi\u00f9 famosi pubblicati dalla band, rimasterizzati da Robin Guthrie, durante il loro sodalizio con la casa discografica. Tre anni dopo sempre la 4AD pubblic\u00f2 tutti gli album del gruppo in versione rimasterizzata.\nIl \"dopo Cocteau Twins\".\nTutti i membri del gruppo sono rimasti attivi musicalmente dopo il suo scioglimento.\nGuthrie e Raymonde hanno fondato un'etichetta discografica, Bella Union Records, con la quale producono altri artisti. Simon Raymonde ha esordito come solista con \"Blame Someone Else\".\nHa anche prodotto gli album postumi di Billy Mackenzie degli Associates, poi ha anche prodotto diversi artisti della casa discografica Domino Records come James Yorkston, Archie Bronson Outfit (di cui \u00e8 manager) e Clearlake. Pi\u00f9 recentemente ha prodotto la band popolare inglese The Duke Spirit e ha mixato \"The End Of History\", album di Fionn Regan.\nRobin Guthrie ha pubblicato il primo album da solista \"Imperial\" e fa musica con la sua nuova band Violet Indiana; ha anche composto la colonna sonora per il film \"Mysterious Skin\". Ha collaborato nuovamente con Harold Budd in due suoi album: \"Before The Day Breaks\" e \"After The Night Falls\". Questo connubio pu\u00f2 essere visto come una continuazione di \"The Moon and the Melodies\".\nElizabeth Fraser ha cantato nel singolo dei Future Sound of London, \"Lifeforms\" (1993), e in tre canzoni dell'album dei Massive Attack, \"Mezzanine\", nel 1998 (con i quali si \u00e8 esibita varie volte nei loro tour), nelle colonne sonore premio Oscar dei primi due episodi della saga cinematografica de \"Il Signore degli Anelli\", \"La Compagnia dell'Anello\" e \"Le due torri\", e in altri lavori di altri gruppi meno conosciuti.\nIl 31 gennaio 2006 la band avrebbe dovuto riunirsi per un concerto tributo ma il live fu cancellato per via della Fraser che si giustific\u00f2 dicendo di avere problemi personali.\nNel 2006, la 4AD ha pubblicato \"Lullabies to Violaine\", un box set contenente tutto il materiale presente negli EP.\nIl 6 agosto e il 7 agosto 2012 Elizabeth Fraser parteciper\u00e0 al Meltdown Festival di Londra, curato da Antony (Antony and the Johnsons) per due esibizioni live, dopo 14 anni di assenza dal palcoscenico (ad eccezione delle brevi apparizioni on stage con i Massive Attack nel 2006)."}
{"id": "73910", "revid": "73843", "url": "https://it.wikipedia.org/wiki?curid=73910", "title": "Luigi Meroni", "text": "Mor\u00ec tragicamente all'et\u00e0 di soli 24 anni, poco dopo la fine di una partita tra il Torino, squadra in cui giocava, e la Sampdoria, venendo investito da un'auto mentre attraversava corso Re Umberto, a Torino.\nDisput\u00f2 145 partite in Serie A, realizzando 29 reti.\nCaratteristiche tecniche.\nAla destra, giocava con il numero 7. Paragonato a George Best, al quale tra l'altro assomigliava fisicamente, per la fantasia e l'estro che mostrava in campo, i suoi punti di forza erano la velocit\u00e0 e il dribbling imprevedibile, con cui spiazzava i difensori avversari, arrivando spesso a percorrere tutto il campo con il pallone tra i piedi fino a giungere a tu per tu con il portiere.\nCarriera.\nClub.\nCominci\u00f2 a giocare a calcio in un piccolo cortile, per poi passare al campo dell'Oratorio di San Bartolomeo a Como.\nRimasto orfano di padre all'et\u00e0 di 2 anni, crebbe con la madre Rosa, di professione tessitrice, che aveva difficolt\u00e0 economiche nell'allevare i tre figli, Celestino, Luigi e Maria.\nCome primo lavoro fece il disegnatore di cravatte di seta e si dedic\u00f2 anche alla pittura.\nCresciuto calcisticamente nelle formazioni giovanili del , dopo aver esordito in prima squadra, in Serie B, venne ceduto al , i cui dirigenti erano rimasti impressionati vedendolo giocare come loro avversario.\nA Genova s'impose definitivamente all'attenzione nazionale: le sue serpentine e i suoi gol trascinarono la squadra, allenata da Benjam\u00edn Santos, all'8\u00ba posto in classifica e alla conquista, per la 2\u00aa volta, della Coppa delle Alpi, nell'anno in cui venne stabilito anche il record di imbattibilit\u00e0 dal portiere genoano Mario Da Pozzo.\nNell'estate 1964, nonostante la mobilitazione della tifoseria genoana per trattenerlo, fu ceduto al Torino, allenato da Nereo Rocco, per 300 milioni di lire, all'epoca cifra record per un giocatore di soli 21 anni.\nFu soprannominato \"farfalla\", con allusione al suo stile di gioco e ai suoi costumi anticonformisti (era nota la sua convivenza \"more uxorio\" con una ragazza sposata), e \"beatnik del gol\" per i suoi interessi artistici e la sua abitudine di portare barba e capelli lunghi. Alcuni tifosi lo chiamavano \"Calimero\".\nCon il centravanti Nestor Combin form\u00f2 una coppia d'attacco di alto livello.\nLe voci insistenti di un suo passaggio alla Juventus, per 750 milioni di lire, scatenarono una specie di \"insurrezione\" popolare; il presidente Orfeo Pianelli, sotto la pressione della piazza, rinunci\u00f2.\nNel 1967 a San Siro, giocando contro l'Inter, dopo uno dei suoi famosi slalom, tir\u00f2 un pallonetto dal limite dell'area che fin\u00ec all'incrocio dei pali; tale rete interruppe l'imbattibilit\u00e0 casalinga della famosa \"Grande Inter\" dell'allenatore Helenio Herrera, costringendo i nerazzurri alla prima sconfitta dopo 3 anni di risultati utili.\nNazionale.\nVenne convocato in Nazionale per la prima volta nel 1965 dal commissario tecnico Edmondo Fabbri, in occasione della partita di qualificazione con la .\nMise a segno la prima rete in maglia azzurra a Bologna, il 14 giugno 1966, marcando il 6\u00ba gol di Italia-Bulgaria 6-1, partita amichevole di preparazione al Mondiale.\nSegn\u00f2 un gol anche nell'altra amichevole Italia-Argentina, disputata a Torino 8 giorni dopo e conclusasi con una vittoria azzurra per 3-0.\nPartecip\u00f2 alla sfortunata spedizione, sempre sotto la guida tecnica di Fabbri, ai Mondiali di Inghilterra del 1966, culminata con la sconfitta contro la Corea del Nord per 0-1 e l'eliminazione al 1\u00ba turno. Per le continue divergenze con il tecnico, Meroni gioc\u00f2 solo la seconda partita, contro l'URSS.\nLa tragedia.\nLa sera del 15 ottobre 1967, dopo l'incontro contro la Sampdoria, vinto dai granata per 4-2, Meroni non pot\u00e9 rientrare nella sua abitazione di corso Re Umberto, poich\u00e9 non aveva con s\u00e9 le chiavi, quindi and\u00f2 insieme al compagno di squadra e grande amico Fabrizio Poletti al bar Zambon, dove telefon\u00f2 a degli amici presso i quali si trovava la sua compagna; dopodich\u00e9 attravers\u00f2 corso Re Umberto, sempre con Poletti, nei pressi del civico 46. I due giocatori percorsero la prima met\u00e0 della carreggiata e si fermarono al centro di essa, attendendo il momento opportuno per completare l'attraversamento. Vedendo sopraggiungere un'automobile, fecero un passo indietro e furono investiti da una Fiat 124 Sport Coup\u00e9 che sopraggiungeva a tutta velocit\u00e0 in direzione opposta; Poletti fu colpito di striscio, mentre Meroni venne investito alla gamba sinistra, fu sbalzato, cadde a terra nell'altra corsia e fu travolto da una Lancia Appia che lo centr\u00f2 in pieno e ne trascin\u00f2 il corpo per 50 metri. Fu portato all'ospedale Mauriziano da un passante; vi arriv\u00f2 con gambe e bacino fratturati e con un grave trauma cranico. Mor\u00ec poche ore dopo, alle 22:40.\nLa Fiat 124 era guidata da Attilio Romero, un diciannovenne di buona famiglia, grande tifoso del Torino, che stava rincasando proprio dopo aver assistito alla partita. Dopo l'incidente il giovane prima si ferm\u00f2 a bordo strada per prestare soccorso, poi si present\u00f2 spontaneamente alla Polizia, che lo interrog\u00f2 fino a tarda notte e quindi lo rilasci\u00f2 consentendogli di tornare a casa: abitava proprio in corso Re Umberto, a soli 13 numeri civici di distanza dall'abitazione di Meroni. In seguito Romero, assolto dall'accusa di omicidio colposo per non aver avuto modo di evitare l'investimento, diventer\u00e0 dirigente d'azienda e, nel giugno 2000, ricoprir\u00e0 proprio il ruolo di presidente del Torino.\nLa compagna di Meroni era Cristiana Uderstadt, figlia di giostrai, (all'epoca in Italia non era stato ancora introdotto il divorzio).\nDopo la morte.\nLa settimana dopo il funerale, il Torino affront\u00f2 la Juventus. \nNel silenzio di entrambe le tifoserie, un elicottero inond\u00f2 il campo di fiori, che furono raccolti sulla fascia destra, dove giocava Gigi Meroni.\nNestor Combin, compagno di Meroni nel reparto d'attacco granata e suo grande amico, insistette per giocare nonostante la febbre che lo aveva colpito pochi giorni prima; durante la partita segn\u00f2 su punizione al 3\u00ba minuto, raddoppi\u00f2 al 7\u00ba e firm\u00f2 una tripletta al 15\u00ba della ripresa. \nIn seguito venne segnato un quarto gol da Alberto Carelli, che aveva ereditato da Meroni la maglia numero 7. Questo resta ancora oggi il miglior risultato ottenuto dal Torino in un derby dal \"dopo Superga\" e vendic\u00f2, in senso sportivo, i 7 derby senza vittorie giocati da Meroni.\nIl Torino chiese all'assicurazione di Romero un risarcimento per i danni causati dalla perdita del giocatore. All'epoca era un fatto quasi inedito e i precedenti tentativi (sempre del Torino, dopo Superga) erano stati respinti dai giudici, che non riconoscevano il plusvalore rappresentato dall'investimento di una societ\u00e0 sportiva in un giocatore di classe. La sentenza del 1971 dispose il risarcimento e marc\u00f2 uno storico cambiamento di giurisprudenza in tema di risarcimenti per responsabilit\u00e0 civile nei sinistri stradali.\nDue mesi dopo la morte del giocatore, il successivo 27 dicembre, la sua tomba nel Cimitero Monumentale di Como fu profanata, nottetempo, da Gianni Viti, un uomo di trentaquattro anni di Oleggio con problemi psichiatrici che non riusciva a superare il dolore della perdita. L'uomo apr\u00ec la bara, asport\u00f2 il fegato del giocatore e lo consegn\u00f2 di persona, alcuni giorni dopo, agli allibiti poliziotti della Questura locale. Viti fu immediatamente rinchiuso in manicomio. \nNel marzo 1989 ignoti vandali profanarono nuovamente la tomba di Meroni, ritrovata aperta e con una scala lasciata all'interno.\nNel 2007, 40\u00ba anniversario della morte, il Comune di Torino colloc\u00f2 un monumento commemorativo sul luogo dell'incidente.\nNella cultura di massa.\nA Meroni sono stati dedicati vari libri, tra cui \"La farfalla granata\" di Nando dalla Chiesa, diverse canzoni, come \"Chi si ricorda di Gigi Meroni?\" degli Yo Yo Mundi e \"Gigi Meroni\" di Filippo Andreani, \"Omaggio a Gigi Meroni\" di Franco Trincale una poesia di Ermanno Eandi. A suo nome sono intitolati diversi \"club\" sportivi.\nNel 2013 la Rai ha trasmesso il film TV \"La farfalla granata\", per la regia di Paolo Poeti, con Alessandro Roja nel ruolo di Meroni."}
{"id": "73911", "revid": "125865270", "url": "https://it.wikipedia.org/wiki?curid=73911", "title": "San Maurizio (Reggio Emilia)", "text": "San Maurizio o Villa San Maurizio (\"San Mavr\u00e9si\" in dialetto reggiano, \"S. Mauritii in Suburbiis Regii\" in latino) \u00e8 una ex frazione del comune di Reggio Emilia, oggi quartiere della periferia orientale della citt\u00e0.\nCollocato sulla via Emilia a levante della citt\u00e0 di Reggio, ha ospitato sul suo territorio il frenocomio di San Lazzaro e ha dato i natali al poeta Ludovico Ariosto.\nGeografia fisica.\nSan Maurizio sorge a 3,7\u00a0km a est del centro storico di Reggio, nel punto in cui il torrente Rodano \u00e8 attraversato dalla via Emilia. La parte della villa posta a sud della ferrovia Milano-Bologna \u00e8 stata in gran parte urbanizzata, mentre quella posta a settentrione conserva ancora una forte vocazione agricola.\nA nord della via Emilia, tagliata in due dalla tangenziale nord, \u00e8 situata la localit\u00e0 agricola di Villa Curta, un villaggio di case sparse immerso nella campagna. Caratterizzato da piccole e medie aziende agricole \u00e8 luogo di produzione del celebre formaggio Parmigiano-Reggiano. La produzione e la vendita del celebre prodotto alimentare sono realizzate in un caseificio sociale situato a est del Campovolo e in un caseificio posto in localit\u00e0 \"Ritiro\".\nL'ambito pullula di numerosi corsi d'acqua, la maggior parte canali di bonifica gestiti dal Consorzio di Bonifica dell'Emilia Centrale: il principale corso d'acqua \u00e8 il torrente Rodano, il cui principale affluente \u00e8 il rio Ariolo. Insieme lambiscono il complesso del Mauriziano, dimora dell'Ariosto, la chiesa parrocchiale e l'ex ospedale psichiatrico San Lazzaro. Sono inoltre presenti due importanti canali costruiti nella prima met\u00e0 del Novecento: il canale di Calvetro, che segna il confine, a nord, con Gavassa e il canale di San Maurizio che collega il Rodano con il fiume Secchia a Rubiera. Altri corsi d'acqua minori sono la fossetta Marciocca, il canalino di San Maurizio, il condotto Varana, il condotto Ariosto, la fossetta di Villa Curta e il canale di via Emilia Est.\nConfina a est con Masone e Roncadella, a sud con Gavasseto, a ovest con Buco del Signore, Pappagnocca, Villaggio Stranieri-Bazzarola, Reggio Emilia e Reggio Emilia e a nord con Gavassa.\nStoria.\nIn epoca romana, presso l'attuale abitato, sorgeva la necropoli di \"Regium Lepidi\", a testimonianza di ci\u00f2 furono rinvenuti in zona numerosi reperti funebri di quell'epoca nonch\u00e9 materiali di derivazione dell'acqua, risalenti al Basso Impero o all'epoca alto-medievale. Il posto era conosciuto anche come \"Castrum Rhodani\" gi\u00e0 dal 1021. Infatti, proprio nei pressi della chiesa, subito a sud dell'incrocio fra la via Emilia e l'attuale via Cesare Lombroso, era situato l'antico castello del Rodano che era di propriet\u00e0 del monastero di San Tommaso di Reggio.\nIl toponimo San Maurizio \u00e8 citato per la prima volta nel 1126 anche se la fondazione della chiesa parrocchiale risale probabilmente al secolo prima ed era soggetta alle decime della basilica di San Prospero di Reggio. L'edificio fu ristrutturato nel 1770 e nuovamente nel 1800 a causa dei danni riportati dalla chiesa dovuto allo scontro fra le truppe napoleoniche e quelle austriache. Si dice che la palla di cannone conficcata a margine dell'immagine raffigurante il martirio di san Maurizio posta sulla facciata della chiesa risalga proprio a quegli scontri bellici.\nLa \"villa\" di San Maurizio e del Castello di Rodano era documentata, nel 1447, come comune autonomo. In quel periodo era citato in loco anche un cosiddetto \"ponte Pelato\" o \"ponte Piatto\" ripristinato nel XIII secolo e ampliato da Sigismondo Malaguzzi, cugino di Ludovico Ariosto. Pu\u00f2 essere che il ponte in questione riguardi l'attraversamento del cavo Rodanello, un piccolo rigagnolo oggi tombato posto a ponente del complesso dell'ex ospedale San Lazzaro, e non il pi\u00f9 importante torrente Rodano posto a ridosso della chiesa. Le cronache riportano, tuttavia, che nel 1326 a ridosso di questo ponte l'esercito guelfo infer\u00ec enormi danni agli abitanti di San Maurizio. Altri scontri nei pressi del ponte si svolsero nel 1345, in cui venne cacciato il marchese Niccol\u00f2 d'Este che si stata portando verso Reggio e nel 1409 quando gli Este vennero alla riconquista di Reggio. Nel 1648 gli abitanti di San Maurizio furono depredati dall'esercito francese, di stanza a Reggio.\nNel 1814 la \"villa\" fu teatro di uno scontro armato tra le truppe franco-italiane, guidate dal generale Filippo Severoli, e quelle austro-napoletane, le quali miravano a occupare Reggio. Lo scontro volse in favore dei secondi che riuscirono a impadronirsi della citt\u00e0. Durante lo scontro, una palla di cannone and\u00f2 a conficcarsi nella facciata della chiesa di San Maurizio, che si trovava proprio nel mezzo del campo di battaglia. Ancora oggi \u00e8 possibile ammirare il residuato bellico posto accanto al grande affresco che orna la facciata dell'edificio.\nDi fronte alla chiesa, a sud della via Emilia, sorge l'antico mulino di San Maurizio, risalente al Medioevo e operativo sino al XX secolo. Ottenuto da Valerio Malaguzzi Valeri nel 1438, rimase di propriet\u00e0 dei Malaguzzi fino al XIX secolo. I Malaguzzi, parenti di Ludovico Ariosto da parte materna, erano proprietari di diversi poderi e fabbricati a San Maurizio. Fra questi, oltre al mulino, figurava anche la villa del Mauriziano, soggiorno estivo di Ariosto per diversi periodi. Questa dimora venne menzionata dal sommo poeta nei versi 115 e 123 della IV Satira]]. Di probabile fondazione tardo-medievale include diversi dipinti risalenti al periodo fra il XVI e il XVIII secolo. I Malaguzzi erano originari di Reggio e la loro origine risalirebbe al 1144 quando un medico, tale Malaguzza, funse da garante in un atto fra i cavalieri templari e i canonici del Duomo di Reggio. Ludovico Ariosto \u00e8 primogenito di Daria Malaguzzi figlia del medico Gabriele Malaguzzi, a sua volta coniugato a Taddea, figlia del conte Valerio Valeri di Parma.\nA San Maurizio era presente anche il complesso degli Istituti ospedalieri neuropsichiatrici San Lazzaro, attivo per diversi secoli dapprima come lebbrosario e poi come manicomio e ospedale psichiatrico. Collocato fra la via Emilia e la ferrovia Milano-Bologna \u00e8 stato chiuso con la legge Basaglia del 1978. Da allora ha ospitato diverse residenze psichiatriche, poliambulatori e uffici direzionali dell'ASL di Reggio Emilia, ancora oggi in funzione. Dagli anni 2000 \u00e8, inoltre, sede dell'omonimo campus universitario dell'Universit\u00e0 di Modena e Reggio Emilia. Il plesso sub\u00ec diversi danni a causa dei bombardamenti alleati avvenuti durante l'ultima fase della seconda guerra mondiale, in quanto adiacente alla ferrovia statale e all'aeroporto. Dagli anni 2000 il complesso dell'ex San Lazzaro \u00e8 al centro di un progetto di rigenerazione urbana, tuttora in corso.\nLa frazione cess\u00f2 di essere una zona prettamente agricola a partire dal secondo dopoguerra, complice anche la vicinanza al centro urbano di Reggio che aveva gi\u00e0 assorbito la vicina Villa Ospizio e il Villaggio Stranieri. Da allora tutta la fascia a ridosso alla via Emilia si riemp\u00ec di abitazioni, aree commerciali e industrie, fra cui RCF (oggi trasferita in toto a Mancasale) e Max Mara. Prima di allora le uniche aree residenziali erano collocate nelle piccole borgate di \"Venezia\", \"Ancona\" e presso le cosiddette \"Case Vecchie\" (o \"Case Operaie\") sulla via Emilia verso Masone. In questi borghi sorsero, da inizio Novecento, le prime cooperative di consumo poi diventate centri di aggregazione sociale in parte ancora oggi esistenti.\nSan Maurizio si caratterizza come una zona mista che alle residenze affianca aree produttive, terziarie e una vasta zona agricola che comprende le localit\u00e0 rurali di Villa Curta, della Grastella e di Campo Alto. Permangono tuttavia importanti poli di aggregazione sociale. A livello di quartiere, testimone dell'associazionismo nato sulle ceneri dei circoli cooperativi di natura socialcomunista, \u00e8 il centro sociale Venezia il quale, posto nell'omonima localit\u00e0, mette a disposizione dei soci strutture per il tempo libero nelle quali organizzare attivit\u00e0 ricreative, culturali e sportive. Fra queste anche un'aula studio per gli studenti della vicina universit\u00e0. L'altro polo di aggregazione fa capo alla parrocchia, oggi parte dell'Unit\u00e0 pastorale Giovanni Paolo II. La parrocchia si contraddistingue per la forte vocazione sportiva: dal 1987 \u00e8 attiva l'ASD San Maurizio, societ\u00e0 sportiva parrocchiale di pallavolo. A San Maurizio sono presenti anche centri aggregativi di livello cittadino, incentrati soprattutto sulla danza sportiva e il benessere fisico. In futuro, presso il Campus San Lazzaro, si svilupper\u00e0 l'attivit\u00e0 sportiva per la sede di Reggio legata al CUS Modena.\nSan Maurizio ha dato i natali al poeta e cantante dialettale Gaudio Catellani (1952-2019), che raggiunse l'apice del successo negli anni novanta quando era a capo della band dialettale \"Trietto\". Alla sua frazione natia Catellani aveva dedicato la canzone \"San Mavr\u00e9ssi\".\nIl quartiere rappresenta uno snodo importante della viabilit\u00e0 cittadina in quanto punto di congiunzione fra la via Emilia per Modena e il sistema tangenziale di Reggio Emilia.\nMonumenti e luoghi d'interesse.\nAree naturali.\nParchi.\nIl quartiere \u00e8 dotato di altre aree verdi minori.\nSociet\u00e0.\nL'ambito territoriale di San Maurizio, dopo una crescita di popolazione importante avvenuta fino agli anni 2000, fra il 2014 e il 2019 ha visto diminuire la popolazione del 2,54% portandosi oggi a circa 3 800 residenti. Vi \u00e8 un indice di vecchiaia poco pi\u00f9 alto rispetto al dato generale del comune (143,57 contro 137). Il tasso di natalit\u00e0 \u00e8, invece, sui valori della media comunale (8,35 contro 8). Il numero di componenti medi a nucleo famigliare \u00e8 uguale a quello del comune (2,2 componenti a nucleo). La presenza di cittadini stranieri \u00e8 sensibilmente inferiore al dato generale della citt\u00e0 ed \u00e8 pari all'11,8% (contro il 16,4% a livello comunale). Le prime tre nazionalit\u00e0 non italiane presenti sul territorio provengono da: Cina, Romania e Albania.\nGeografia antropica.\nLa \"villa\" di San Maurizio \u00e8 stata una frazione prettamente rurale sino al secondo dopoguerra. Il territorio, attraversato dalla via Emilia e, longitudinalmente, dal torrente Rodano era costellato da case coloniche e alcune fabbricati ultrapopolari abitati da braccianti, artigiani e operai come le borgate di \"Venezia\" e \"Ancona\", cos\u00ec chiamate perch\u00e9 lambite dal cavo Marciocca (oggi tombato) che in loco si innestava al torrente Rodano e di \"Case Vecchie\" (o \"Case Operaie\" o \"Ca' Vecchia\") posto sul lato meridionale della via Emilia, pi\u00f9 a levante. Le localit\u00e0 di Venezia-Ancona, Chiesa-Mulino di San Maurizio, Case Vecchie e Ritiro erano i tre centri principali posti a ridosso della via Emilia. A queste si sommavano le localit\u00e0 prettamente rurali di \"Villa Curta\" (la pi\u00f9 importante), posta a nord della via Emilia (verso Gavassa), la \"Grastella\" (verso Masone e Calvetro) e \"Campo Alto\", a sud della strada statale 9 ai confini con Gavasseto. Durante il Ventennio furono realizzate la scuola elementare, intitolata a Ludovico Ariosto, e la Casa del Fascio, poi demolita e sostituita da nuovi condomini nel dopoguerra. San Maurizio ospitava diverse attivit\u00e0 legate all'agricoltura, attive per tutto il Novecento: fra queste diverse caseifici, il mulino e una cantina sociale per la produzione del Lambrusco.\nLe prime urbanizzazioni post belliche interessarono l'attuale via Gasparo Scaruffi e la zona a ridosso della chiesa parrocchiale. All'epoca era ancora attiva una ditta di birocciai e diligenze, operativa in localit\u00e0 Ritiro. A partire dagli anni sessanta e settanta si insediarono in loco la zona artigianale e le ditte RCF e Max Mara. Gli anni ottanta e novanta segnarono il periodo delle grandi infrastrutture: la tangenziale nord e il sottopassaggio di via Montagnani Marelli che port\u00f2 alla soppressione del vetusto passaggio a livello di via Giuseppe Notari e a un collegamento senza soluzione di continuit\u00e0 fra la via Emilia e Villa Curta e Gavassa. In quegli anni apr\u00ec i battenti anche il centro commerciale San Maurizio, uno dei primi \"mall\" insediati a Reggio. Risalgono agli anni 2000 la realizzazione della tangenziale sud-est e della pista ciclabile San Maurizio-centro citt\u00e0, una delle prime in sede propria. L'ultima grande opera pubblica realizzata nella frazione \u00e8 stata il nido d'infanzia convenzionato Giulia Maramotti, aperto nel 2008 e frutto di un importante investimento della famiglia Maramotti.\nA partire dagli anni 2000 sono stati realizzati interventi di valorizzazione del verde naturalistico, tutti a ridosso del torrente Rodano, che costituisce uno dei tre parchi fluviali della Cintura Verde di Reggio Emilia.\nIl territorio di San Maurizio \u00e8 composto per l'82% da zona agricola e per il restante 18% da zona urbana a tessuto misto, sia residenziale, sia produttivo e commerciale. Tuttavia l'88% degli abitanti risiede nell'area urbana e soltanto il restante 12% nelle case sparse della campagna.\nVilla Curta.\nVilla Curta \u00e8 una localit\u00e0 rurale posta a nord dell'asse della via Emilia e della parallela ferrovia Milano-Bologna che ha sempre fatto parte della villa (frazione) e parrocchia di San Maurizio. Al censimento del 2011 contava 43 abitanti nel minuscolo centro abitato e circa 100 considerate anche le case sparse. Tuttavia buona parte della localit\u00e0, quella posta a occidente, venne demolita a met\u00e0 degli anni trenta per la costruzione dell'aeroporto per il quale furono rase al suolo anche la scuola elementare e diverse strutture agricole legate all'ospedale psichiatrico di San Lazzaro. Villa Curta ha sempre fatto riferimento a San Maurizio anche per i servizi di prima necessit\u00e0. Nella piccola chiesa sussidiaria privata (oratorio) si teneva e si tiene tuttora, il 13 giugno di ogni anno, la sagra di sant'Antonio di Padova, santo titolare e patrono di Villa Curta. La localit\u00e0 \u00e8 oggi tagliata in due dalla tangenziale nord di Reggio e dalle relative strade complanari della viabilit\u00e0 locale. Oltre alle numerose aziende agricole vi sono presenti una latteria sociale per la produzione del celebre formaggio Parmigiano-Reggiano. Sulla tangenziale nord sono presenti due aree di servizio gemelle aventi il nome della localit\u00e0. Una di esse dipende da Autogrill.\nLa Grastella.\nSi tratta di un antico complesso rurale con pi\u00f9 caseggiati post a nord-est della ferrovia Milano-Bologna, lungo la strada vicinale della Grastella oggi intitolata all'insigne botanico di Montecchio Emilia Jacopo Zannoni (1615-1682). Era un'antica possessione del monastero di San Tommaso di Reggio. La tenuta \u00e8 famosa per ospitare un originale bosco di bamb\u00f9, l'unico del comune di Reggio Emilia.\nCampo Alto.\n\u00c8 una localit\u00e0 rurale di sole case sparse posta a sud della via Emilia sul lato orientale della \"via Nuova\" per Gavasseto (via Ezio Comparoni). \u00c8 cos\u00ec chiamata per l'ovvia caratteristica morfologica del terreno che presenta un livello maggiore rispetto all'altezza media circostante. Il posto \u00e8 contraddistinto da aziende agricole con vendita diretta di prodotti agricoli a chilometro zero.\nRitiro.\nSi riferisce all'insediamento posto fra la via Emilia (attuale via Louis Pasteur) e la strada della Grastella (oggi via Puglia). Un casino padronale di propriet\u00e0 della famiglia Fiastri, all'incrocio fra le due strade, era indicato nel XVIII secolo e nei pressi di via Puglia sono presenti una casa colonica e un vecchio caseificio ottagonale in disuso. A sud della via Emilia \u00e8 presente un fabbricato sviluppato su quattro livelli e oggi ospitante un locale pubblico che potrebbe essere il celebre \"Ritiro\" ossia un pensionato facente parte di un'opera pia antecedente l'epoca napoleonica destinata a una determinata categoria di persone svantaggiate: non \u00e8 escluso che sia correlato al \"Ritiro delle cittadine povere e orfane\" di Modena. Sulla carta geografica militare IGM del 1880 \u00e8, infatti, indicato come \"Ricovero\". Nelle adiacenze sono presenti il caseificio di San Maurizio per la produzione e vendita del Parmigiano-Reggiano e la vecchia cantina sociale oggi dismessa. \u00c8 la localit\u00e0 che ospita il capolinea della linea di trasporto pubblico a breve raggio e ad alta frequenza in servizio sulla via Emilia.\nVenezia.\n\u00c8 uno dei borghi storici della frazione di San Maurizio. Popolato per lo pi\u00f9 da braccianti e senza terra il toponimo prese il nome \"originale\" della famosa citt\u00e0 lagunare a causa della posizione dei caseggiati che lambivano la fossetta Marciocca, un canale che a sua volta si tuffava nel limitrofo canalino di San Maurizio, affluente del torrente Rodano, che corre parallelo a esso. Come tutte le borgate popolari anche la \"Venezia\" di San Maurizio raccoglie un pezzo di storia dell'antica frazione reggiana e documentata appositamente in diverse pubblicazioni. Il borgo era un importante polo di aggregazione popolare e comprendeva anche una casa del popolo che, annualmente organizzava feste popolari fra cui una festa de l'Unit\u00e0. Era affiancato da un altro caseggiato minore denominato \"Ancona\", a ricordo di un'altra citt\u00e0 bagnata dalle acque (del mare). Buona parte del borgo \u00e8 stata demolita negli anni ottanta, per far spazio alla nascente zona artigianale e a nuove lottizzazioni residenziali.\nCase Vecchie.\nTalvolta indicato sulle mappe militari come \"Ca' Vecchia\", \u00e8 uno dei due nuclei urbani storici, assieme a \"Venezia,\" dell'antica \"villa\" di San Maurizio. Ospitava decine di famiglie di operai e braccianti e un circolo del Partito Comunista Italiano.\nEconomia.\nL'economia del quartiere \u00e8 piuttosto diversificata, grazie anche alla posizione periferica che lo caratterizza come territorio avente connotati sia della citt\u00e0 consolidata sia della campagna.\nIl principale polo produttivo e polifunzionale \u00e8 rappresentato dalla zona artigianale di San Maurizio, che si divide in due comparti: uno a sud-ovest, fra la chiesa parrocchiale e via Monti Urali e uno a est del torrente Rodano, fra via Edward Jenner e via Thomas Edison. Una piccola area produttiva \u00e8 collocata in localit\u00e0 Ritiro all'innesto fra la via Emilia e la tangenziale. I principali comparti produttivi riguardano: abbigliamento e accessori, imballaggio, lavorazione dei metalli, produzione e lavorazione materie plastiche, automazione e robotica, grafica pubblicitaria e serigrafia. In loco \u00e8 presente una sede di Max Mara Fashion Group (Manifatture di San Maurizio). Molti diffusi anche il commercio al dettaglio e i servizi, questi ultimi in particolare legati all'automotive e all'elettrotecnica oltre ai servizi pubblici di base fra cui spiccano le istituzioni educative, nonch\u00e9 Unimore, AUSL e FCR, situate nell'area dell'ex ospedale psichiatrico San Lazzaro. Sino agli anni 2010, in loco, aveva sede l'emittente televisiva Teletricolore.\nIl territorio rurale \u00e8 contraddistinto da numerose aziende agricole, alcune delle quali produttrici di prodotti a filiera corta con vendita diretta. I campi sono in maggioranza coltivati a seminativi semplici irrigui, vigneti per la produzione del Lambrusco, prati stabili e qualche frutteto. Sono presenti anche alcuni pioppeti colturali e colture orticole rade.\nInfrastrutture e trasporti.\nMobilit\u00e0.\nStrade.\nSan Maurizio \u00e8 collocata al centro di uno dei maggiori snodi della grande viabilit\u00e0 di Reggio Emilia. Le principali arterie stradali che l'attraversano sono le seguenti:\nIL PUMS e altri strumenti urbanistici e di programmazione prevedono le realizzazione di un raccordo stradale di collegamento senza soluzione di continuit\u00e0 fra le tangenziali nord e sud di Reggio Emilia e la realizzazione di un parcheggio scambiatore esterno in prossimit\u00e0 dell'intersezione fra il sistema tangenziale di Reggio Emilia e la via Emilia.\nIn via Emilia-Romagna ha sede una campo prova per la sicurezza stradale dotato di un apposito circuito e patrocinato dagli enti locali.\nPiste ciclabili.\nIl quartiere \u00e8 attraversato da due \"Ciclovie\" della rete ciclistica comunale e da diverse piste di supporto longitudinali alla via Emilia. Le principali sono:\nPresso il parcheggio scambiatore Funakoshi il PUMS prevede la realizzazione di una velostazione.\nTrasporto pubblico.\nIl trasporto pubblico locale \u00e8 strutturato su diverse linee ad alta frequenza esercite da SETA:\nUna linea extraurbana collega San Maurizio con Gavasseto, Sabbione, Cacciola, Arceto, Scandiano, Salvaterra, Casalgrande (Boglioni), Castellarano e Sassuolo.\nInfrastrutture tecnologiche.\nIl territorio \u00e8 servito dal sistema portante delle reti tecnologiche della citt\u00e0 compresi gli elettrodotti Terna (fra cui quelli di alimentazione della rete ferroviaria RFI), acquedotti, gasdotti e condotti fognari gestiti da Iren. Il Consorzio di Bonifica dell'Emilia Centrale gestisce importanti impianti di sollevamento posti a ridosso del canale di San Maurizio e del torrente Rodano.\nAmministrazione.\nIl territorio di San Maurizio, dopo una breve parentesi di autonomia nel XV secolo, \u00e8 sempre stato sottoposto alla giurisdizione del Comune di Reggio. Dal 1978 al 2009 ha fatto parte della Circoscrizione Sesta e, dal 2009 al 2014, della Circoscrizione Nord-Est. In loco, presso gli uffici comunale e l'anagrafe decentrata di via Augusto Tamburini, avevano sede gli uffici circoscrizionali e la sala del Consiglio. Il governo della circoscrizione (che comprendeva anche le frazioni pi\u00f9 esterne e i quartieri limitrofi) \u00e8 sempre stato retto da maggioranze di sinistra guidate dal PCI e dal PSI e, dal 1995, di centrosinistra.\nSport.\nLo sport di base \u00e8 sempre stato presente a San Maurizio. Oggi la disciplina sportiva principale attiva nel quartiere \u00e8 la pallavolo, portata avanti dalla societ\u00e0 parrocchiale ASD San Maurizio, che svolge attivit\u00e0 nella palestra della scuola primaria.\nA San Maurizio sono presenti sale da ballo e scuole di danza. Al centro sociale Venezia \u00e8 diffuso il gioco delle carte, in particolare pinnacolo e bridge.\nImpianti sportivi.\nLe principali strutture sportive presenti sono:\nSino agli anni 1990, sull'area del parcheggio Funakoshi, era presente un campo di calcio pubblico, successivamente demolito per lasciar posto all'area di sosta."}
{"id": "73913", "revid": "1993636", "url": "https://it.wikipedia.org/wiki?curid=73913", "title": "Kemalismo", "text": "Il kemalismo \u00e8 il nome dato all'ideologia della lotta di liberazione nazionale dei popoli della Turchia da parte del Movimento Nazionale Turco, guidato dal generale Mustafa Kemal Atat\u00fcrk che nel 1923 port\u00f2 alla fondazione della moderna repubblica di Turchia, proseguito con la riforma dello stato e della societ\u00e0 turca.\nIdeologia.\nIl kemalismo ebbe una sua prima codificazione nei primi congressi del Partito Popolare Repubblicano (\"Cumhuriyet Halk Partisi\", CHP), il partito unico che guid\u00f2 la lotta anti-imperialista e l'edificazione della rivoluzione nazionale turca. \nIl kemalismo, che prosegu\u00ec anche dopo la morte di Atat\u00fcrk nel 1938, si basa su sei principi che assomigliano molto ai Tre Principi del Popolo di Sun Yat-sen, chiamati le sei frecce (in turco \"\"Alt\u0131 Ok\"):\nLa Turchia e la sua societ\u00e0, prendendo il controllo delle istituzioni dall'Europa occidentale, devono aggiungere loro tratti e modelli turchi e adattarle alla cultura turca, secondo il kemalismo. La realizzazione dei tratti e dei modelli turchi di queste riforme richiede generazioni di esperienze culturali e sociali (che si traducono nella memoria collettiva della nazione turca)."}
{"id": "73916", "revid": "125543850", "url": "https://it.wikipedia.org/wiki?curid=73916", "title": "Colpo di Stato", "text": "Un colpo di Stato consiste nel rovesciamento \u2014 da parte di uno o pi\u00f9 soggetti, popolari o delle \u00e9lite nazionali, autonomamente o con l'appoggio diretto o indiretto di un organismo istituzionale quale per esempio le forze armate \u2014 in maniera violenta, del potere costituito, al fine di causare un mutamento di regime.\nIl termine ricalca il francese \"coup d'\u00e9tat\" ed \u00e8 noto anche come \"golpe\" in portoghese o spagnolo (da \"Golpe de Estado\") o \"Putsch\" in tedesco.\nStoria.\nA partire dal fallito colpo di Stato di Wolfgang Kapp nel 1920 in Germania (il Putsch di Kapp) il termine indica anche le stesse azioni politico-militari: in Francia metropolitana, \"golpe\" denota gli attacchi anti-governativi del 1942 e 1961 ad Algeri, e il putsch d'agosto del 1991 in Urss; l'equivalente tedesco \u00e8 \"Staatsstreich\".\nTuttavia un \"Putsch\" non \u00e8 sempre un colpo di Stato: ad esempio il \"Putsch della birreria\" venne condotto da politici senza il supporto dei militari.\nI colpi di Stato sono stati particolarmente comuni in Africa dove, tra il 1952 e il 2000, 33 Paesi hanno subito 85 deposizioni del genere. L'Africa occidentale ne ha visti la maggior parte (42), di cui la maggioranza contro regimi civili; 27 sono stati contro i regimi militari, e solo in cinque i capi di governo uscenti sono stati uccisi.\nA volte l'opposizione ha la forma di resistenza, in cui il colpo di Stato \u00e8 contrastato con dimostrazioni di massa da parte della popolazione in generale e con la disobbedienza tra i funzionari pubblici e i membri delle forze armate. Casi in cui la resistenza civile ha svolto un ruolo importante nella sconfitta di colpi di Stato comprendono il putsch di Kornilov in Russia nel mese di agosto 1917, il Putsch di Kapp di Berlino nel marzo 1920 e il Putsch d'Algeri del 1961 Il tentato colpo di Stato in Unione Sovietica nel 1991 fu un altro caso in cui la resistenza civile fece parte di una opposizione efficace per un colpo di Stato: Boris El'cin, presidente del Soviet della RSFS Russa, sal\u00ec su un carro armato nel centro di Mosca e esort\u00f2 la gente a rifiutare la cooperazione con gli artefici del colpo di Stato.\nInoltre, come metodo di cambio di governo, l'incidenza del colpo di Stato \u00e8 diminuita in tutto il mondo, perch\u00e9 di solito la minaccia di un golpe \u00e8 sufficiente per innescare il cambio di governo; i militari di solito non assumono direttamente il potere, ma installano un leader civile per loro accettabile. Il vantaggio politico \u00e8 l'apparenza di legittimit\u00e0; un esempio fu il cambio di governo effettuato in Mauritania il 3 agosto 2005, mentre il presidente era in Arabia Saudita.\nCaratteristiche.\nEsso include l'improvvisa deposizione extragiudiziale di un governo\neffettuato solitamente da un piccolo gruppo del regime esistente, in genere di militari, per sostituire il governo deposto con un altro corpo, sia esso civile o militare. Un colpo di Stato riesce se l'usurpatore stabilisce la propria posizione dominante e il governo in carica non riesce a sventare il consolidamento del suo potere. Se il colpo di Stato non riesce pienamente n\u00e9 ottiene un successo complessivo, il tentativo fallito rischia di condurre a una guerra civile. Tipicamente, un colpo di Stato usa il potere del governo esistente per assumere il controllo politico del paese. Molti colpi di Stato, anche se inizialmente riescono a controllare i principali centri del potere statale, sono fortemente contrastati da alcuni segmenti della societ\u00e0 o da parte della comunit\u00e0 internazionale. L'opposizione pu\u00f2 assumere forme diverse, tra cui un tentativo di contro-golpe da sezioni delle forze armate, l'isolamento internazionale del nuovo regime, e l'intervento militare.\nSi distingue dalla rivoluzione perch\u00e9 in tale caso il cambiamento di regime avviene tramite sollevazione popolare, laddove invece nel colpo di Stato il regime viene stabilito attraverso un altro potere che depone la persona o l'organismo detentore (democraticamente eletti o meno) delle funzioni di comando e governo del Paese.\nIl \"pronunciamento\" \u00e8 un tipo spagnolo e latino-americano di colpo di Stato. Il \"golpe de Estado\" era pi\u00f9 comune in Spagna e in Sudamerica, mentre il \"pronunciamento\" era pi\u00f9 comune in America Centrale. Il \"pronunciamento\" \u00e8 la spiegazione formale per destituire il governo regnante, giustificando l'installazione del nuovo governo che \u00e8 stata effettuata con il \"golpe de Estado\". Edward Luttwak spiega come un colpo di Stato e un pronunciamento \"sono diversi: nel primo una fazione militare depone il governo civile e assume il potere, nel secondo \u00e8 l'esercito a destituire il governo civile e instaurare un altro governo civile\", comunque sotto il controllo dei militari.\nTre sono gli elementi essenziali di un colpo di Stato:\nIl colpo di Stato avviene solitamente in modo violento, con la conquista, attraverso l'utilizzo o la minaccia dell'utilizzo delle armi, dei centri di potere di uno Stato: la sede del governo e delle sue rappresentanze territoriali, il parlamento, le sedi dei principali organi di giustizia, dei mezzi di informazione e dei centri di potere militare ed economico. In tal modo i golpisti vogliono da un lato impedire a eventuali oppositori di reagire militarmente e dall'altro occupano gli organismi che possono assicurare loro il controllo di ogni forma di potere. Cos\u00ec il colpo di Stato prevede sempre la sostituzione del governo in carica con un nuovo governo, scelto dai golpisti, che puntano anzitutto a porre sotto il proprio controllo il potere esecutivo.\nNon \u00e8 invece necessario stravolgere la struttura degli altri poteri, il potere legislativo, il potere giudiziario, i mezzi di informazione, i partiti politici e i sindacati: essi possono continuare a esistere, sia pur sottoposti a forti limitazioni, al fine di togliere agli oppositori ogni residuale strumento di potere e di resistenza al colpo di Stato, oppure possono essere sottoposti a un controllo rigoroso e allo scioglimento coatto.\nIl parlamento pu\u00f2 quindi essere sciolto o i suoi membri possono essere sostituiti da individui scelti dai golpisti o ancora pu\u00f2 essere eletto dal popolo obbligato a scegliere tra persone gradite all'esecutivo. Allo stesso modo sono possibili diversi sistemi di controllo del potere giudiziario: i giudici possono essere sostituiti o si possono affidare alcune materie ai tribunali speciali sotto il diretto controllo dell'esecutivo, oppure ancora l'esecutivo pu\u00f2 ricorrere all'emanazione di leggi o nominare responsabili di uffici giudiziari che di fatto neutralizzino ogni libert\u00e0 di azione dei giudici non asserviti al nuovo esecutivo.\nI mezzi di comunicazione e di espressione possono a loro volta essere soggetti a differenti forme di controllo, che vanno dalla chiusura dei mezzi di informazione di opposizione a forme di censura e a forme di boicottaggio. I singoli individui vengono arrestati o uccisi in base al loro grado di pericolosit\u00e0 per i golpisti e per il colpo di Stato. Vengono inoltre vietate le attivit\u00e0 associative degli oppositori (talvolta tutte le attivit\u00e0 associative che non siano sotto il controllo dei golpisti).\nIn alcuni casi il colpo di Stato non comporta l'uso della violenza. La minaccia di golpe pu\u00f2 indurre il potere esecutivo e il potere legislativo a prendere provvedimenti che soddisfano le richieste dei potenziali golpisti, magari violando le regole costituzionali o le leggi. Anche la nomina o la sostituzione di un governo pu\u00f2 essere realizzata in violazione delle norme costituzionali o delle consuetudini di un paese, producendo gli stessi effetti del colpo di Stato.\nTipologia.\nUn colpo di Stato viene classificato secondo il rango militare dell'usurpatore principale. \"Golpe-veto\" e \"golpe-custode\" sono effettuati dagli ufficiali comandanti dell'esercito. \"Golpe-svolta\" sono effettuati da ufficiali subalterni (colonnelli o di rango inferiore) o sottufficiali (sergenti). Quando i giovani ufficiali o reclute arrivano cos\u00ec a impadronirsi del potere, il colpo di Stato \u00e8 un ammutinamento, con gravi implicazioni per l'integrit\u00e0 organizzative e professionali dei militari. Nei \"golpe incruenti\", la minaccia della violenza \u00e8 sufficiente per deporre il governo. Nel 1889, il Brasile divenne una repubblica con un golpe incruento; nel 1999, Pervez Musharraf assunse il potere in Pakistan attraverso un colpo di Stato incruento, e nel 2006 Sonthi Boonyaratglin assunse il potere in Thailandia allo stesso modo.\nUn \"auto-golpe\" o \"colpo di stato bianco\" denota l'atto di un governo in carica che, aiutato dai militari, assume poteri extra-costituzionali, ovvero i \"pieni poteri\". Un esempio storico \u00e8 il passaggio da presidente a imperatore di Luigi Napoleone Bonaparte. Esempi recenti includono Alberto Fujimori in Per\u00f9 che, pur eletto, assunse il controllo del potere legislativo e giudiziario, nel 1992, diventando un leader autoritario. Un'altra forma di auto-golpe \u00e8 quando un governo, essendo stato sconfitto alle elezioni, rifiuta di dimettersi, come Laurent Gbagbo in Costa d'Avorio nel 2010.\nIl politologo Samuel P. Huntington identifica tre categorie di colpo di Stato:\nGoverni post-golpe.\nDopo il colpo di Stato, i militari devono affrontare la questione di che tipo di governo stabilire. In America Latina, era comune per il governo post-golpe di essere guidato da una giunta militare, un comitato di capi di Stato maggiore delle forze armate. Una forma comune di governo post-golpe in Africa \u00e8 l'assemblea rivoluzionaria, un corpo para-legislativo eletto da parte dell'esercito. In Pakistan, il capo militare si assume di solito il titolo di capo amministratore della legge marziale.\nSecondo Huntington, la maggior parte dei leader golpisti agiscono secondo il concetto per cui per la risoluzione dei problemi del paese \u00e8 solo necessario \"impartire ordini corretti\". Questo punto di vista del governo sottovaluta la difficolt\u00e0 di attuare la politica del governo, e il grado di resistenza politica a alcuni di tali ordini. Essa presuppone che tutti coloro che contano all'interno del paese condividano un singolo interesse comune, e che la sola questione sia il \"come\" perseguire tale interesse."}
{"id": "73918", "revid": "1658", "url": "https://it.wikipedia.org/wiki?curid=73918", "title": "Kemal Atat\u00fcrk", "text": ""}
{"id": "73922", "revid": "1543377", "url": "https://it.wikipedia.org/wiki?curid=73922", "title": "Mustafa Kemal Atat\u00fcrk", "text": "\u00c8 considerato l'eroe nazionale turco, e il padre della Turchia moderna. Per i suoi meriti in patria, a seguito della dissoluzione dell'Impero ottomano, cos\u00ec come in Europa, Atat\u00fcrk \u00e8 considerato una delle pi\u00f9 importanti figure del XX secolo.\nBiografia.\nGli anni giovanili (1881 - 1905).\nMustafa Kemal nasce all'inizio del 1881 nella Salonicco ottomana (\"Selanik\", oggi Grecia). La sua casa natale non \u00e8 certa: una casa del distretto di Koca Kas\u0131m Pa\u015fa, in via Islahhane (oggi via Apost\u00f2lu P\u00e0vlu) \u00e8 oggi preservata come suo museo, ma secondo altre fonti potrebbe essere nato nel distretto Ahmed Suba\u015f\u0131.\nIl padre era Ali R\u0131za Efendi; la madre, Z\u00fcbeyde Han\u0131m, si occupava della casa e della famiglia. Dalla coppia nacquero sei figli, di cui i primi tre morirono in tenera et\u00e0 a causa della difterite: Fatma (nata nel 1872, morta nel 1875), Ahmet (nato nel 1874, morto nel 1883), \u00d6mer (nato nel 1875, morto nel 1883), Mustafa (Kemal Atat\u00fcrk), Makbule (nata nel 1885, morta nel 1956 - unica sopravvissuta fino all'et\u00e0 adulta) e Naciye (nata nel 1889, morta nel 1901 di tubercolosi). Secondo Andrew Mango, la famiglia di Mustafa Kemal era musulmana, di lingua turca e di classe medio-bassa. Secondo altre fonti (tra cui Falih R\u0131fk\u0131 Atay, Vam\u0131k D. Volkan, Norman Itzkowitz, M\u00fcjg\u00e2n Cunbur, Numan Kartal e Hasan \u0130zzettin Dinamo), gli antenati di Ali Riza erano turchi del villaggio di S\u00f6ke nella provincia di Ayd\u0131n in Anatolia.\nSi ritiene che la madre di Mustafa, Z\u00fcbeyde, fosse di origine turca, e secondo \u015eevket S\u00fcreyya Aydemir aveva antenati Y\u00f6r\u00fck. Per via della numerosa comunit\u00e0 ebraica di Salonicco nel periodo ottomano, molti degli oppositori islamisti di Atat\u00fcrk hanno sostenuto che egli avesse antenati Dunmeh, ossia ebrei convertiti all'Islam. Tuttavia, i suoi nonni non erano di Salonicco, e la sua famiglia si era trasferit\u00e0 nella citt\u00e0 - il maggiore centro della Rumelia ottomana - nel tardo XIX secolo da altre province ottomane. Secondo alcuni la carnagione chiara, capelli biondi e occhi azzurri di Atat\u00fcrk farebbero presumere antenati slavi o albanesi, numerosi nella regione.\nNel 1905 si un\u00ec a una piccola societ\u00e0 rivoluzionaria segreta di ufficiali riformisti chiamata Vatan ve H\u00fcrriyet (\"Patria e libert\u00e0\").\nLa carriera militare.\nDivenuto ufficiale dell'esercito, ader\u00ec nel 1908 al movimento dei \"Giovani Turchi\", in cui fu un quadro di media rilevanza prima della Grande Guerra. Nel 1912 prese parte alla guerra italo-turca, combattendo e venendo ferito in Tripolitania.\nFu un brillante generale durante il primo conflitto mondiale; assieme al generale tedesco Liman von Sanders (la Germania era alleata dell'Impero ottomano), ottenne nel 1915 una schiacciante vittoria contro le forze da sbarco alleate durante la battaglia di Gallipoli, nella quale Kemal si distinse particolarmente.\nNel 1916 fu inviato al fronte caucasico dove combatt\u00e9 contro le forze russe al comando del XVI corpo d'armata, e anche l\u00ec ottenne successi militari, riconquistando Mu\u015f e Bitlis; per questo il 1\u00ba aprile di quell'anno fu promosso pasci\u00e0 (generale).\nNel 1918 combatt\u00e9 in Palestina al comando della 7\u00aa Armata, di stanza a Nablus. Nel settembre le truppe alleate, pi\u00f9 numerose, sfondarono nella battaglia di Megiddo.\nLa guerra greco-turca.\nCon la sconfitta, e l'armistizio siglato il 30 ottobre 1918 che prevedeva lo smembramento dell'Impero ottomano, gli alleati occuparono Costantinopoli, la Tracia orientale e l'Anatolia occidentale. Nel maggio 1919 20\u00a0000 soldati greci sbarcano a Smirne, senza che l'esercito turco potesse intervenire.\nAtat\u00fcrk si fece allora promotore del nazionalismo turco costituendo nel 1919 il Movimento Nazionale Turco di cui fu leader: divenne Primo ministro della Turchia dal maggio 1920 al gennaio 1921 e, dall'aprile 1920, presidente della Grande Assemblea Nazionale Turca di Ankara, fino al 1923. Comandante in capo dell'esercito turco, sconfiggendo i greci (1919-22) e l'esercito del Califfo, ristabil\u00ec l'unit\u00e0 e l'indipendenza della Turchia.\nLa repubblica e le riforme.\nQuindi depose il sultano Maometto VI (1922), divenne Leader del Partito Popolare Repubblicano, fond\u00f2 la Repubblica turca, e fu il primo presidente della Turchia dal 29 ottobre 1923.\nDiede vita a una serie di riforme fondamentali dell'ordinamento dello Stato, sulla base di un'ideologia di chiaro stampo occidentalista, nazionalista e avversa al clero musulmano, che da lui prese il nome di kemalismo. Abol\u00ec il califfato e pose le organizzazioni religiose sotto il controllo statale, laicizz\u00f2 lo Stato, riconobbe la parit\u00e0 dei sessi, istitu\u00ec il suffragio universale, la domenica come giorno festivo, proib\u00ec l'uso del velo islamico alle donne nei locali pubblici (legge abolita solo negli anni 2000, dal governo dell'AKP), adott\u00f2 l'alfabeto latino, il calendario gregoriano, il sistema metrico decimale e proib\u00ec l'uso del fez e del turbante, troppo legati al passato regime, cos\u00ec come la barba per i funzionari pubblici e i baffi alla turca per i militari. Egli stesso prese a vestire in abiti occidentali, ma mantenne temporaneamente l'Islam come religione di Stato, per non turbare eccessivamente i turchi pi\u00f9 religiosi. Vi \u00e8 una controversia relativamente alla posizione personale di Atat\u00fcrk in materia religiosa. Atat\u00fcrk generalmente non esprimeva la sua posizione personale sulla religione in maniera diretta e le sue principali dichiarazioni in materia sono in gran parte limitate agli anni 1920. Alcune fonti lo hanno definito musulmano, altre lo hanno definito tendenzialmente irreligioso, agnostico, deista, o ateo.\nIn ambito giuridico, abrog\u00f2 ogni norma e pena che poteva ricollegarsi alla legge islamica, promulg\u00f2 un nuovo codice civile, che aveva come modello il codice civile svizzero, e un codice penale basato sul codice italiano dell'epoca, ma mantenne la pena di morte.\nAl fine di garantire la stabilit\u00e0 e la sicurezza dello Stato, istitu\u00ec tuttavia un sistema autoritario, fondato sul partito unico, che sarebbe rimasto in vigore fino a dopo la sua morte. Inoltre, secondo la costituzione kemalista, a guardia della laicit\u00e0 dello Stato contro i possibili tentativi dei movimenti islamici, venne posto lo stesso esercito turco a custode della costituzione, autorizzato anche a colpi di Stato per difendere la secolarizzazione. Nonostante la Turchia fosse rimasta intrinsecamente conservatrice, soprattutto a livello popolare, le riforme di Mustafa Kemal la avvicinarono sensibilmente all'Europa.\nSi registrarono per\u00f2 fenomeni di repressione delle opposizioni e pesanti violenze contro i curdi. \nAtat\u00fcrk.\nNel 1934 cambi\u00f2 il suo nome da Mustafa Kemal (Kemal fu aggiunto da un suo insegnante, il suo nome di nascita era solo Mustafa, a cui si aggiungeva il patronimico) Pa\u015fa a Kemal Atat\u00fcrk, poi Kam\u00e2l Atat\u00fcrk.\nAtat\u00fcrk ( il cui significato \u00e8 \"Padre dei Turchi\") fu il cognome assegnato esclusivamente a lui - con apposito decreto - che nel 1934 il Parlamento della Repubblica, in base alla \"Legge sul cognome\", gli attribu\u00ec quando Kemal fece adottare regolari cognomi di famiglia, assenti nella tradizione turco-ottomana (tranne per le minoranze cristiane e giudaiche), come era invece l'uso del mondo orientale.\nAppartenenza alla Massoneria.\nAtat\u00fcrk appartenne alla Massoneria e fu membro della Loggia \"Macedonia Risorta et Veritas No. 80\" di Salonicco. Lo storico e biografo di Atat\u00fcrk Andrew Mango considera che la sua appartenenza alla Massoneria, bench\u00e9 non possa essere provata assolutamente, \u00e8 comunque molto verosimile.\nLa morte e l'eredit\u00e0 politica.\nAtat\u00fcrk mor\u00ec di cirrosi epatica nel 1938 nel Palazzo Dolmabah\u00e7e, situato sulla riva del Bosforo, nel quartiere Be\u015fikta\u015f di Istanbul e le sue spoglie riposano nell'An\u0131tkabir, mausoleo appositamente costruito per lui ad Ankara, capitale dello Stato repubblicano che egli contribu\u00ec in modo decisivo a creare.\nQuella che guid\u00f2 \u00e8 spesso citata come esempio di rivoluzione nazionalista che trasforma una monarchia in una repubblica. La sua politica estera \u00e8 riassumibile per sommi capi in una frase da lui pronunciata: \"pace in casa, pace nel mondo\".\nCome leader del movimento nazionale tra il 1919 e il 1923, Atat\u00fcrk fu descritto dagli Alleati e dal giornalista di Istanbul noto a livello nazionale Ali Kemal come \"capo rapinatore\", Lord Balfour in questo contesto lo defin\u00ec il \"pi\u00f9 terribile di tutti i terribili turchi\" (\"most terrible of all the terrible Turks\"). Influenz\u00f2 sia Mussolini, che nel periodo della Marcia su Roma si definiva \"il Mustafa Kemal di Milano\", sia Hitler al tempo del putsch di Monaco. Per\u00f2, bench\u00e9 fosse lontanissimo dall'ideologia marxista, e anzi sostenesse l'inesistenza della questione di classe, i rapporti tra Mustafa Kemal e Lenin furono improntati a grande rispetto, e anche in seguito il buon vicinato con l'URSS fu tra i cardini della politica estera kemalista. Le ragioni di questa scelta diplomatica sono da rintracciare, pi\u00f9 che in affinit\u00e0 politiche, nel sostegno che l'Unione Sovietica concesse a Kemal durante la guerra di liberazione dall'occupazione degli Alleati, che consisteva principalmente nella fornitura di oro e di armamenti, nonch\u00e9 di ingenti aiuti economici.\nA succedergli fu il suo braccio destro \u0130smet \u0130n\u00f6n\u00fc. I rapporti tra i due si erano deteriorati, ma Atat\u00fcrk non volle o non pot\u00e9 esprimere una chiara scelta alternativa e la burocrazia del partito-Stato, il CHP, vedeva in \u0130n\u00f6n\u00fc il suo massimo garante. Con \u0130n\u00f6n\u00fc la Turchia continua la strada marcata da Atat\u00fcrk, prima con un'accentuazione degli aspetti autoritari, poi, conclusasi la seconda guerra mondiale, con il passaggio al multipartitismo.\nAtat\u00fcrk \u00e8 tuttora oggetto in Turchia di una religione civile. L'insulto alla sua persona \u00e8 un vero e proprio reato. Nonostante ci\u00f2, l'allora primo ministro islamista Recep Tayyip Erdo\u011fan, nel varare nel 2013 una legge pi\u00f9 restrittiva sull'alcol, si rifer\u00ec all'estensore della legge che legalizzava le bevande alcoliche come a \"un ubriaco\". Ci\u00f2 ha suscitato vive proteste dell'opposizione, in quanto il riferimento era evidentemente ad Atat\u00fcrk, consumatore di bevande alcoliche al punto di morire di cirrosi epatica, che fu colui che promulg\u00f2 la normativa durante la sua presidenza.\nQuesto riformatore ha lasciato una profonda e controversa eredit\u00e0. La sua opera pu\u00f2 essere considerata paradigmatica del problematico rapporto tra l'universalismo della civilt\u00e0 occidentale e le altrui culture. Samuel Huntington considera il kemalismo una ben precisa ed estrema visione del mondo, secondo la quale la completa occidentalizzazione di una societ\u00e0 intrinsecamente non occidentale \u00e8 possibile, necessaria e in s\u00e9 desiderabile. Hamit Bozarslan invece sottolinea l'aspetto autoritario della politica kemalista che giunge alla completa identificazione tra Stato e persona, lasciando alle generazioni successive la missione di preservare la nazione, quale entit\u00e0 immodificabile definita una volta per tutte.\nA Kemal Atat\u00fcrk sono dedicati, fra gli altri, il nuovo stadio olimpico di Istanbul e l'ex principale aeroporto di Istanbul, ora dedicato ai voli cargo."}
{"id": "73924", "revid": "287204", "url": "https://it.wikipedia.org/wiki?curid=73924", "title": "Mustafa Kemal Ataturk", "text": ""}
{"id": "73925", "revid": "320578", "url": "https://it.wikipedia.org/wiki?curid=73925", "title": "Golpe", "text": ""}
{"id": "73926", "revid": "9", "url": "https://it.wikipedia.org/wiki?curid=73926", "title": "Kemal Ataturk", "text": ""}
{"id": "73928", "revid": "729019", "url": "https://it.wikipedia.org/wiki?curid=73928", "title": "Kenan Evren", "text": "Biografia.\nGenerale dell'esercito turco (di cui arriv\u00f2 al vertice nel 1977), dal 1978 fu capo di Stato Maggiore delle Forze armate turche. Il 12 settembre del 1980 attu\u00f2 un colpo di Stato, probabilmente con la complicit\u00e0 del governo statunitense, per contrastare lo sviluppo sempre pi\u00f9 incipiente dei movimenti popolari di sinistra, oltrech\u00e9 per meglio allineare il Paese all'interno dello scacchiere internazionale spaccato in due dagli schieramenti della Guerra Fredda.\nInstaur\u00f2 una dittatura militare che dur\u00f2 fino al 1982, modificando moltissimo la Costituzione della Repubblica Turca e distanziandosi nei fatti dall'ideologia del fondatore della Repubblica Mustafa Kemal Atat\u00fcrk (il Kemalismo).\nEvren fu dunque il fautore d'una ristrutturazione radicale dell'assetto socio-economico e politico del Paese, conosciuto come la \"Sintesi Turco-Islamica\", che consisteva nell'integrazione d'un acceso nazionalismo su basi islamico-conservatrici con un paradigma economico neo-liberista; esso pertanto si configurava nell'ottica d'eliminare radicalmente l'opposizione kemalista e progressista e seguitare a tenere fuori legge i movimenti e le organizzazioni comuniste.\nBench\u00e9 il golpe in s\u00e9 fosse stato voluto dalle \"\u00e9lite\" militari proprio per evitare una deriva prosovietica del Paese, lo stesso esercito - com'\u00e8 in fondo da sua tradizione - dopo un po' giunse a contrapporsi nettamente alle politiche islamiche perpetrate da Evren e, come aveva gi\u00e0 fatto nel 1960 e nel 1971, quando il carattere laico della Turchia potesse essere in pericolo, intervenne direttamente contro di lui per ripristinare il vecchio ordinamento politico; dopo soli due anni, dunque, Evren fu costretto a desistere dal perseguire fino in fondo i propri propositi ed a rinunciare conseguentemente alla propria autocrazia, convocando dunque le elezioni parlamentari.\nLo stesso Evren per\u00f2, che dovette poi lasciare la carica di comandante delle forze armate nel 1983, venne comunque eletto Presidente della Repubblica turca dal Parlamento nel 1982, rimanendo in carica fino al 1989.\nNel 2012 venne avviato un processo formale nei suoi confronti con l'accusa d'attentato alla Costituzione e di alto tradimento nei riguardi della Repubblica, conclusosi nel 2014 con una sua condanna all'ergastolo. Muore dopo un anno di prigionia."}
