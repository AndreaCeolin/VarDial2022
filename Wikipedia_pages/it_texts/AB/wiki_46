{"id": "57993", "revid": "287204", "url": "https://it.wikipedia.org/wiki?curid=57993", "title": "Buddhismo cinese", "text": "Il buddhismo cinese \u00e8 il frutto dell'intensa attivit\u00e0 missionaria di importanti rappresentanti del buddhismo dei Nik\u0101ya e del buddhismo Mah\u0101y\u0101na provenienti dall'India e, soprattutto, dall'Asia Centrale in Cina e dei contributi di maestri locali, che continueranno questa tradizione o ne daranno nuove e cruciali interpretazioni. Apporti rilevanti raggiunsero la Cina anche per via meridionale, fino al formarsi una rete culturale estremamente importante nella storia dell'Asia e delle civilt\u00e0 influenzate dalla cultura cinese, come il Giappone, la Corea e il Vietnam e alcuni regni sinizzati dell'Asia continentale.\nDocumenti storici influenzati da leggende posteriori ma sostanzialmente attendibili parlano di una prima introduzione del buddhismo in Cina nell'anno 64. L'apice culturale del buddhismo cinese sar\u00e0 sotto la dinastia Tang, mentre in epoche posteriori si assister\u00e0 ad una certa decadenza dovuta alla perdita del favore imperiale, all'interruzione dei contatti diretti con l'India (dove il buddhismo si estinse), e ad un rinato interesse per la filosofia e le religioni autoctone (confucianesimo, daoismo). Le scuole buddhiste pi\u00f9 importanti dell'epoca Tang sono la Ti\u0101nt\u00e1i, la Hu\u0101y\u00e1n e la Zh\u0113ny\u00e1n. Di poco posteriore ed in seguito molto influente, si deve ricordare la scuola Ch\u00e1n. Meno influente nella storia del buddhismo cinese ma importante per i favori che ricever\u00e0 dalla corte fino all'ultima dinastia sar\u00e0 il Lamaismo di origine tibetana. Alcune di queste scuole sopravvivono in paesi di antica influenza cinese, soprattutto in Giappone.\nLe scuole del buddhismo cinese.\nLe scuole del buddhismo cinese sono tradizionalmente elencate come tredici (\u5341\u4e09\u5b97, pinyin \"sh\u00eds\u0101n z\u014dng\"). All'elenco tradizionale va aggiunta la scuola S\u0101nji\u0113 (\u4e09\u968e\u6559, la scuola del \"Tre Stadi\") fondata nel VI secolo da X\u00ecnx\u00edng (\u4fe1\u884c, 540-593). Questa scuola verr\u00e0 considerata eretica dall'imperatrice buddhista, della dinastia Tang, W\u01d4 Z\u00e9ti\u0101n (\u6b66\u5247\u5929, regno: 690-705) e completamente annientata, nel 725, da un suo successore, l'imperatore Xu\u00e1nz\u014dng (\u7384\u5b97, regno 712-56). Va tenuto presente che quando, di seguito, vengono trattate le scuole (\u5b97, \"z\u014dng\") esse non vanno intese nel significato comune di luoghi o gruppi contrapposti ad altri, piuttosto come lignaggi di insegnamenti o di precetti (\u6212\u8108, \"ji\u00e8m\u00e0i\"). Questo almeno fino all'epoca Tang, quando le contrapposizioni per ottenere i favori imperiali o per dirimere le polemiche dottrinali, irrigidiranno maggiormente tali tradizioni e le 'scuole' che ne deriveranno.\nLa scuola J\u00f9sh\u00e8 (\u5036\u820d\u5b97, \"J\u00f9sh\u00e8 z\u014dng\").\nInizialmente fu una scuola \"h\u012bnay\u0101na\" fondata sulle dottrine esposte nell\"Abhidharma-ko\u015ba-bh\u0101sya\" (Tesoro dell'Abhidharma, \u963f\u6bd8\u9054\u78e8\u5036\u820d\u8ad6\u672c\u980c, pinyin \"\u0100p\u00edd\u00e1m\u00f3j\u00f9sh\u00e8l\u00f9n b\u011bns\u00f2ng\", \u00e8 conservato nel \"P\u00edt\u00e1nb\u00f9\"), composto nel V secolo dal sarv\u0101stiv\u0101da Vasubandhu. Fu inglobata nel 753 dalla scuola F\u01cexi\u0101ng, fondata da Xu\u00e1nz\u00e0ng (\u7384\u5958, 600-664) che diede di quest'opera una lettura mah\u0101y\u0101na cittam\u0101tra. Nel 658, i monaci giapponesi Chits\u016b (\u667a\u901a, VII secolo) e Chidatsu (\u667a\u9054, VII secolo) allievi di Xu\u00e1nz\u00e0ng, ne trasferirono gli insegnamenti in Giappone fondando la scuola Kusha.\nLa scuola Ch\u00e9ngsh\u00ed (\u6210\u5be6\u5b97, \"Ch\u00e9ngsh\u00ed z\u014dng\").\nFu fondata dagli allievi di Kum\u0101raj\u012bva, S\u0113ngd\u01ceo (\u50e7\u5c0e, 362\u2013457) e S\u0113ngs\u014dng (\u50e7\u5d69, ?-?), dopo che il maestro ebbe tradotto lo \"Tattvasiddhi-\u015b\u0101stra\" (\u6210\u5be6\u8ad6 pinyin: \"Ch\u00e9ngsh\u00ed l\u00f9n\", giapp. \"J\u014djitsuron\", si trova nel \"L\u00f9nj\u00edb\u00f9\") di Harivarman, da cui prende il nome. Di impronta madhyamaka, fece concorrenza alla scuola S\u0101nl\u00f9n pur conservando con questa delle precise differenze dottrinali. Declin\u00f2 alla fine del VII secolo, ma il monaco coreano Hyegwan (coreano \ud61c\uad00, cinese \u6167\u704c Hu\u00ecgu\u00e0n, giapp. \u30a8\u30ab\u30f3, Ekan) ne trasfer\u00ec, nel 625, gli insegnamenti in Giappone che sono alla base della scuola giapponese Jojitsu.\nLa scuola L\u01dc (\u5f8b\u5b97, \"L\u01dc z\u014dng\"; anche \u5357\u5c71\u5b97 \"N\u00e1nsh\u0101n z\u014dng\").\nFondata nel VII secolo dal monaco D\u00e0oxu\u0101n (\u9053\u5b89, 596-667) si rif\u00e0 essenzialmente al \"C\u0101turvarg\u012bya-vinaya\" (Quadruplici regole della disciplina, \u56db\u5206\u5f8b pinyin: \"Sh\u00ecf\u0113nl\u01dc\", giapp. \"Shibunritsu\", \u00e8 conservato nel \"L\u01dcb\u00f9\") della scuola Dharmaguptaka, tradotto in cinese nel 408 da Buddhaya\u015bas (in cinese \u4f5b\u9640\u8036\u820d F\u00f3tu\u00f3y\u00e9sh\u00e8, IV-V secolo) e da Zh\u00fa F\u00f3ni\u00e0n (\u7afa\u4f5b\u5ff5, IV-V secolo).\nL'attenzione rivolta da questa scuola a questo \"vinaya\" e il fatto che venissero studiati anche gli altri tre \"vinaya\" gi\u00e0 tradotti in cinese in quell'epoca fu emulato da tutte le altre scuole buddhiste cinesi, che presto decisero di adottare il \"C\u0101turvarg\u012bya-vinaya\" come regola monastica.\nNemmeno la traduzione del \"M\u016bla-sarv\u0101stiv\u0101da-vinaya-vibha\u1e45ga\" (Vinaya M\u016blasarv\u0101stiv\u0101da, \u6839\u672c\u8aaa\u4e00\u5207\u6709\u90e8\u6bd8\u5948\u8036 pinyin: \"G\u0113nb\u011bnshu\u014dy\u012bqi\u00e8y\u01d2ub\u00f9 p\u00edn\u00e0iy\u00e9\", giapp. \"Konpon setsuissaiubu binaya\") portato in Cina e tradotto da Y\u00ecj\u00ecng (\u7fa9\u6de8, 635-713) nell'VIII secolo, cambier\u00e0 questo tipo di scelta. Nel 754, il monaco cinese D\u00e0oxu\u0101n L\u01dcz\u014dng (\u9053\u5b89\u5f8b\u5b97, 702-760) trasferir\u00e0 in Giappone le dottrine di questa scuola fondando la scuola giapponese Ritsu.\nLa scuola S\u0101nl\u00f9n (\u4e09\u8ad6\u5b97, \"S\u0101nl\u00f9n z\u014dng\").\n\u00c8 la scuola dei Tre trattati (\"S\u0101nl\u00f9n\"), conservati nello \"Zh\u014dnggu\u0101nb\u00f9\", ad impronta madhyamaka. Tradizionalmente si ritiene sia stata fondata dall'allievo di Kum\u0101raj\u012bva, S\u0113ngzh\u00e0o (\u50e7\u8087, 374-414) ma \u00e8 attestato che egli non ebbe dei discepoli diretti. Nacque comunque tra gli allievi del grande traduttore di Kucha. Importante diffusore delle sue dottrine fu il monaco J\u00edz\u00e0ng (\u5409\u85cf, 549-623). Venne progressivamente assorbita, durante la Dinastia Tang, dalle scuole Ti\u0101nt\u00e1i e Hu\u0101y\u00e1n. Il monaco coreano Hyegwan la diffuse in Giappone, nel 626, dove prese la denominazione Sanron.\nLa scuola Ni\u00e8p\u00e1n (\u6d85\u69c3\u5b97, \"Ni\u00e8p\u00e1n z\u014dng\").\nLa scuola Ni\u00e8p\u00e1n \u00e8 nata a seguito di una controversia dottrinale determinata dalla prima traduzione in cinese del \"Mah\u0101y\u0101na Mah\u0101parinirv\u0101\u1e47a-s\u016btra\" (Sutra mah\u0101y\u0101na del Grande passaggio al di l\u00e0 della sofferenza, \u5927\u822c\u6ce5\u6d39\u7d93 \"D\u00e0 b\u0101n n\u00edhu\u00e1n j\u012bng\", giapp. \"Daihannionky\u014d\", conservato nel \"Ni\u00e8p\u00e1nb\u00f9\", T.D. 376.12.853-900) operata da Buddhabhadra e F\u01cexi\u01cen (\u6cd5\u8ce2, 340-418) in 6 fascicoli nel 417. In questa prima traduzione veniva adombrata la dottrina degli \"icchantika\" (\u4e00\u95e1\u63d0, \"y\u012bch\u01cent\u00ed\", giapp. \"issendai\"), una dottrina di origine cittam\u0101tra che sosteneva la possibilit\u00e0 di esseri senzienti, gli \"icchantika\", a cui era preclusa per sempre l'\"illuminazione\". Questa lettura del sutra e la conseguente dottrina fu subito rigettata dal discepolo Kum\u0101raj\u012bva, D\u00e0osh\u0113ng (\u9053\u751f, 355 \u2013 434) che, come il suo maestro, seguiva le dottrine madhyamaka. Tale contrasto con Buddhabhadra e F\u01cexi\u01cen costrinse D\u00e0osh\u0113ng a lasciare Nanchino e a tornare sul Monte L\u00fa da dove era precedentemente partito. La scuola Ni\u00e8p\u00e1n si dedicava allo studio e all'interpretazione di questo sutra, ma nel corso dei secoli fu assorbita dalle scuole Ti\u0101nt\u00e1i, Hu\u0101y\u00e1n, Sh\u00e8l\u00f9n e F\u01cexi\u0101ng, scomparendo definitivamente sotto la Dinastia Tang (618-907).\nLa scuola D\u00ecl\u00f9n ( \u5730\u8ad6\u5b97, \"D\u00ecl\u00f9n z\u014dng\").\n\u00c8 una scuola di origine cittam\u0101tra che si fonda sul \"Da\u015babh\u016bmikas\u016btra-\u015b\u0101stra\" o \"Dasabh\u016bmikabh\u0101sya\" (\u5341\u5730\u7d93\u8ad6 \"Sh\u00edd\u00ec j\u012bngl\u00f9n\" o anche \"Shidi lun\" \u5341\u5730\u8ad6, o \"Dilun\" \u5730\u8ad6, giapp. \"J\u016bji ky\u014d ron\", T.D. 1522.26.123b-203b, \u00e8 conservato nel \"Y\u00faqi\u00e9b\u00f9\") redatto da Vasubandhu nel IV secolo, fu tradotto in cinese da Bodhiruci tra il 508 e il 512. Questo testo \u00e8 un commentario al \"Da\u015babh\u016bmika-s\u016btra\" (\u5341\u4f4f\u7d93 \"Sh\u00edzh\u00f9 j\u012bng\", giapp. \"J\u016bj\u016b ky\u014d\", Sutra delle dieci terre, T.D. 286), che corrisponde a sua volta al trentunesimo capitolo del \"Avata\u1e43sakas\u016btra\" (\u83ef\u56b4\u7d93 \"Hu\u0101y\u00e1nj\u012bng\", giapp. \"Kegon ky\u014d\", Sutra della ghirlanda fiorita di Buddha). Influenz\u00f2 la scuola Hu\u0101y\u00e1n.\nLa scuola Ch\u00e1n (\u79aa\u5b97, \"Ch\u00e1n z\u014dng\").\nSecondo alcune agiografie fu fondata nel V secolo dal leggendario monaco indiano Bodhidharma. Abbiamo, tuttavia, contezza di questa scuola solo a partire dal VII secolo quando alcuni monaci di probabile origine Ti\u0101nt\u00e1i si avviarono alla sola pratica dello \"zu\u00f2ch\u00e1n\" (\u5750\u79aa, meditazione seduta, pratica di origine Ti\u0101nt\u00e1i) secondo il metodo del \"b\u00ecgu\u0101n\" (\u58c1\u89c0 guardando il muro) insegnato dal loro leggendario fondatore. Pare prediliggesse il solo studio del \"La\u1e45k\u0101vat\u0101ras\u016btra\" (Il Sutra della discesa a Lanka, \u695e\u4f3d\u7d93 pinyin \"L\u00e8ngqi\u00e9j\u012bng\", giapp. \"Ry\u014dgaky\u014d\", conservato nel \"J\u012bngj\u00edb\u00f9\"), sutra di origine cittam\u0101tra. Dopo la morte del quinto patriarca H\u00f3ngr\u011bn (\u5f18\u5fcd, 601 - 674), secondo la tradizione pi\u00f9 diffusa si suddivise in due rami: quello settentrionale, fondato da Sh\u00e9nxi\u00f9 (\u795e\u79c0, 606-706), e quello meridionale, fondato da Hu\u00ecn\u00e9ng (\u6167\u80fd, 638-713). Di questi due rami scolastici, solo il secondo \u00e8 giunto a noi. Dottrine e lignaggi della scuola Ch\u00e1n furono trasferiti in Giappone dai monaci tendai Eisai (1141-1215) e D\u014dgen (1200-1253) che fondarono rispettivamente le scuole Zen Rinzai e Zen S\u014dt\u014d.\nLa scuola Sh\u00e8l\u00f9n (\u651d\u8ad6\u5b97, \"Sh\u00e8l\u00f9n z\u014dng\").\n\u00c8 una delle scuole buddhiste cinesi pi\u00f9 antiche. Si basa sullo studio e la interpretazione del \"Mah\u0101y\u0101na-sa\u1e43grah\u00f4panibandhana\" o \"Mah\u0101y\u0101na saparigraha-\u015b\u0101stra\" (Commentario sul sommario del Grande veicolo, cin. \u651d\u5927\u4e58\u8ad6\u91cb \"Sh\u00e8 d\u00e0sh\u00e8ngl\u00f9n sh\u00ec\", T.D. 1595.31.152-271, conservato nello \"Y\u00faqi\u00e9b\u00f9\") un'opera di Vasubandhu tradotta in 14 fascicoli e interpretata da Param\u0101rtha (499-569) e che \u00e8 a sua volta un commentario del \"Mah\u0101y\u0101na-sa\u1e43graha-\u015b\u0101stra\" (Sommario del Grande veicolo, \u651d\u5927\u4e58\u8ad6 \"Sh\u00e8 d\u00e0sh\u00e8ng l\u00f9n\", T.D. 1593.31.112b-132c, conservato nello \"Y\u00faqi\u00e9b\u00f9\") opera di Asa\u1e45ga, tradotta in tre fascicoli sempre da Param\u0101rtha. Le dottrine di questa scuola sono di chiara derivazione cittam\u0101tra e sono centrate sull'interpretazione dell\"\u0101layavij\u00f1\u0101na\" (Coscienza fondamentale, \u963f\u8cf4\u8036\u8b58 \"\u0101l\u00e0iy\u00e9 sh\u00ec\", giapp. \"araya shiki\"). Questa scuola fu assorbita, nel 649, dalla scuola F\u01cexi\u0101ng quando Xu\u00e1nz\u00e0ng ritradusse il \"Mah\u0101y\u0101na-sa\u1e41grah\u00f4panibandhana\" con il titolo \u651d\u5927\u4e58\u8ad6\u672c (\"Sh\u00e8 d\u00e0sh\u00e8ngl\u00f9n b\u011bn\") reinterpretandolo.\nLa scuola Ti\u0101nt\u00e1i (\u5929\u53f0\u5b97, \"Ti\u0101nt\u00e1i z\u014dng\").\nFondata da Zh\u00ecy\u01d0 (\u667a\u9857, 538-597) nel VI secolo, elenca tra i suoi patriarchi cinesi anche Hu\u00ecw\u00e9n (\u6167\u6587, V secolo) e Hu\u00ecs\u012b (\u6167\u601d, 515-577).\nSi fonda sulla dottrina di origine Madhyamaka della Triplice verit\u00e0 (\"yu\u00e1nr\u00f3ng s\u0101nd\u00ec\" \u5713\u878d\u4e09\u8ae6) e sullo \"y\u012bni\u00e0n s\u0101nqi\u0101n\" (\u4e00\u5ff5\u4e09\u5343) nonch\u00e9 sulle dottrine rivelate nel \"Sutra del Loto\" (sanscrito \"Saddharmapundar\u012bkas\u016btra\", cin. \u5999\u6cd5\u84ee\u83ef\u7d93 \"F\u01cehu\u0101 j\u012bng\" o \"Mi\u00e0of\u01ce Li\u00e1nhu\u0101 J\u012bng\", giapp. \"My\u014dh\u014d renge ky\u014d\" o \"Hokkeky\u014d\", \u00e8 conservato nel \"F\u01cehu\u0101b\u00f9\").\n\u00c8 stata una delle scuole buddhiste cinesi pi\u00f9 importanti, nonch\u00e9 la prima ad elaborare un buddhismo tipicamente cinese, influenzando anche le altre scuole segnatamente il buddhismo Ch\u00e1n e quello della Terra Pura.\nI suoi manuali di meditazione sullo \"zh\u01d0gu\u0101n\" (\u6b62\u89c0) si diffusero presso tutte le scuole. Annovera tra i suoi patriarchi principali anche Gu\u00e0nd\u01d0ng (\u704c\u9802, 561-632), Zh\u00e0nr\u00e1n (\u6e5b\u7136, 711-782) e Zh\u012bl\u01d0 (\u77e5\u79ae, 960-1028).\nNell'805 il monaco giapponese Saich\u014d (\u6700\u6f84, 767-822) la introdurr\u00e0 in Giappone dove prender\u00e0 la denominazione Tendai.\nLa scuola Hu\u0101y\u00e1n (\u83ef\u56b4\u5b97, \"Hu\u0101y\u00e1n z\u014dng\").\nScuola dell'\"Ornamento fiorito\", una delle principali scuole del buddhismo cinese. Deve il suo nome all\"Avata\u1e43sakas\u016btra\" (\u83ef\u56b4\u7d93, pinyin \"Hu\u0101y\u00e1nj\u012bng\", cor. \"Hwa\u014fm ky\u014fng\", giapp. \"Kegon ky\u014d\", Sutra della ghirlanda fiorita di Buddha, conservato nello \"Hu\u0101y\u00e1nb\u00f9\"), sutra considerato il pi\u00f9 importante e completo da questa scuola. Particolare riguardo era riservato all'ultimo capitolo, il \"Ga\u1e47\u1e0davy\u016bhas\u016btra\" (\u5165\u6cd5\u754c\u54c1 pinyin: \"R\u00f9 f\u01ceji\u00e8 p\u01d0n\", cor. \"Ip p\u014fpkye p'um\", giapp. \"Ny\u016b hokkai bon\", Capitolo sull'ingresso dentro il Regno della Realt\u00e0). La dottrina di questa scuola verteva su una lettura olistica e omnicentrica di tutta la Realt\u00e0. Primo patriarca e fondatore fu il monaco D\u00f9sh\u00f9n (\u675c\u9806, 557-640, anche \u6cd5\u9806 F\u01cesh\u00f9n) del monastero di Zhixiang (sui monti Zh\u014dngn\u00e1n \u7d42\u5357\u5c71 poco a sud di Chang'an). Altre personalit\u00e0 di questa scuola sono il suo successore, Zh\u00ecy\u00e1n (\u667a\u56b4 602-668) e il suo allievo F\u01cez\u00e0ng (\u6cd5\u85cf, 643-712) che visse alla corte dell'imperatrice buddhista W\u01d4 Z\u00e9ti\u0101n (regno 690-705) della Dinastia Tang, grande sostenitrice di questa scuola. Nel 740 il monaco coreano Simsang (\uc2ec\uc0c1, cinese \u5be9\u7965 \"Sh\u011bnxi\u00e1ng\", giapp. \u30b7\u30f3\u30b7\u30e7\u30a6, \"Shinsh\u014d\") insegn\u00f2 l\"Avata\u1e43sakas\u016btra\" e le dottrine della scuola Hu\u0101y\u00e1n in Giappone fondando di fatto la scuola giapponese Kegon.\nLa scuola F\u01cexi\u0101ng (\u6cd5\u76f8\u5b97, \"F\u01cexi\u0101ng z\u014dng\").\nDenominata come scuola \"W\u00e9ish\u00ec\" (\u552f\u8b58, \"Sola Rappresentazione\"; dal sanscrito \"Vij\u00f1aptim\u0101tra\") dai suoi seguaci e \"F\u01cexi\u0101ng\" (\u6cd5\u76f8, \"Caratteristiche dei \"dharma\") dai suoi oppositori, fu la versione cinese della scuola indiana Cittam\u0101tra. Fu fondata da Xu\u00e1nz\u00e0ng (\u7384\u5958, 600-664) al suo ritorno dal suo lungo viaggio in India nel 645 e organizzata dal suo allievo Ku\u012bj\u012b (\u7aba\u57fa, 632-682). Xu\u00e1nz\u00e0ng si era recato in India per recuperare dei testi buddhisti da riportare in patria e, durante questo viaggio, si ferm\u00f2 lungamente presso l'Universit\u00e0 di N\u0101land\u0101 dove ricevette gli insegnamenti direttamente dall'abate Silabhadra, a sua volta discepolo diretto di Dharmap\u0101la (VI secolo), un esegeta Cittam\u0101tra. Testo fondamentale della scuola fu, infatti, il \"Vij\u00f1aptim\u0101trat\u0101siddhi-\u015b\u0101stra\" (Trattato sulla realizzazione del niente altro che conoscenza, \u6210\u552f\u8b58\u8ad6 pinyin: \"Ch\u00e9ngw\u00e9ish\u00ecl\u00f9n\", giapp. \"J\u014dyuishikiron\", conservato nello \"Y\u00faqi\u00e9b\u00f9\") opera fondamentale di Dharmap\u0101la tradotta da Xu\u00e1nz\u00e0ng (T.D. 1585.31.1a-59a) che poi \u00e8 un commentario al \"Tri\u1e43\u015bik\u0101vij\u00f1aptik\u0101rik\u0101\" di Vasubandhu. Nonostante la sua notoriet\u00e0, la scuola non ebbe un largo seguito e fin\u00ec, nel corso degli anni, per essere in buona parte assorbita dalla scuola Hu\u0101y\u00e1n. Non sopravvisse alla persecuzione dell'845, ma il pellegrino giapponese D\u014dsh\u014d (\u9053\u662d, 629-700) riport\u00f2 i suoi insegnamenti e i suoi lignaggi in Giappone nel 653, fondando la scuola giapponese Hoss\u014d.\nLa scuola J\u00ecngt\u01d4 (\u6de8\u571f\u5b97, \"J\u00ecngt\u01d4 z\u014dng\").\n\u00c8 una delle scuole buddhiste cinesi dalle radici pi\u00f9 antiche. Nel 402, sul Monte L\u00fa, Hu\u00ecyuan (\u6167\u9060, 334-416) compir\u00e0 un rito facendo riferimento a uno dei testi portanti di queste dottrine, il \"Pratyutpannasam\u0101dhi-s\u016btra\".\nQuindi la devozione del Buddha Amithaba ha radici antiche in Cina, come del resto nella stessa India. Occorrer\u00e0 tuttavia ancora un secolo perch\u00e9 si formi una scuola con un suo corpus scritturale preciso, conservato nel \"B\u01ceoj\u012bb\u00f9\".\n\u00c8 con il monaco T\u00e1nlu\u00e1n (\u66c7\u9e1e, 476-572) che viene varata, infatti, la scuola J\u00ecngt\u01d4 che ha come cuore della sua pratica spirituale la recitazione del nome di Amit\u00e2bha Buddha (\u963f\u5f4c\u9640\u4f5b \"\u0100m\u00edtu\u00f3 f\u00f3\", cor. \"Amit'a pul\", giapp. \"Amida butsu\"). La semplicit\u00e0 di questa pratica consentir\u00e0 a questa scuola di diffondersi negli strati pi\u00f9 popolari del popolo cinese, soprattutto nelle campagne. Influenzer\u00e0 direttamente la scuola Ti\u0101nt\u00e1i che ne inglober\u00e0 degli insegnamenti restituendole delle riflessioni dottrinarie. E nel corso dei secoli anche le altre scuole buddhiste verranno da lei influenzata. In particolare la scuola Ch\u00e1n che, nel XVI secolo con il maestro Y\u00fanq\u012b Zh\u016bh\u00f3ng (\u96f2\u68f2\u88be\u5b8f, 1535-1615), incorporer\u00e0 la recitazione del nome di Amit\u00e2bha Buddha come pratica del \"g\u014dng-\u00e0n\" (\u516c\u6848, giapp. \"k\u014dan\").\n\u00c8 uno degli insegnamenti buddhisti pi\u00f9 diffusi e praticati oggi in Cina. Verr\u00e0 trasferit\u00e0 in Giappone, nel IX secolo, da Saich\u014d, fondatore della scuola Tendai. E nel, XII secolo, un monaco tendai di nome H\u014dnen (\u6cd5\u7136, 1133-1212), fonder\u00e0 la scuola J\u014ddo che si rif\u00e0 direttamente agli insegnamenti della scuola cinese J\u00ecngt\u01d4.\nLa scuola Zh\u0113ny\u00e1n (\u771e\u8a00\u5b97, \"Zh\u0113ny\u00e1n z\u014dng\").\nScuola della \"Vera parola\", di derivazione Vajray\u0101na, si diffuse attraverso due modalit\u00e0, quello dei traduttori e degli esegeti si rivolse alle classi colte, mentre quello dei taumaturghi si rivolse essenzialmente, ma non solo, al popolo delle campagne. Il primo testo 'tantric\u00f2 di cui abbiamo contezza \u00e8 il \"M\u00f3d\u0113ngqi\u00e9 j\u012bng\" (\u6469\u767b\u4f3d\u7d93, sanscrito: \"M\u0101ta\u1e45ga-s\u016btra\", cor. \ub9c8\ub4f1\uac00 \uacbd, \"Mad\u016dngga ky\u014fng\", giapp. \"Mat\u014dga ky\u014d\", Sutra della giovane Matanga) la cui prima traduzione si pu\u00f2 far risalire ad \u0100n Sh\u00ecg\u0101o (\u5b89\u4e16\u9ad8, II secolo) nel 170 (\u6469\u9127\u5973\u7d93 T.D. 551.14.895), mentre una seconda (\u6469\u767b\u4f3d\u7d93, T.D. 1300.21.399-410) \u00e8 attribuibile ai monaci Kushan Zh\u00fa L\u01dcy\u00e1n (\u7afa\u5f8b\u708e, II-III secolo) e Zh\u012b Qi\u0101n (\u652f\u8b19, II-III secolo) nel 230. In tale antico sutra vi \u00e8 descritto, per la prima volta, l'utilizzo di \"dh\u0101ra\u1e47\u012b\" (cin. \u9640\u7f85\u5c3c \"tu\u00f3lu\u00f3n\u00ed\", cor. \"t'arani\", giapp. \"darani\"), e \"mantra\" (cin. \u771e\u8a00 \"zh\u0113ny\u00e1n\", cor. \uc9c4\uc5b8, \"chin\u014fn\", giapp. \"shingon\"), tra cui il \"G\u0101yatr\u012b\" proveniente dal \"\u1e5agveda\". Per tramite di monaci dell'Asia centrale, come F\u00f3t\u00fach\u00e9ng (\u4f5b\u5716\u6f84, ?-348) l'utilizzo di mantra e dh\u0101ra\u1e47\u012b fu diffuso, tuttavia, anche a livello di corte nella Cina settentrionale durante le dinastie barbare succedute alla dinastia Han. Nel IV secolo si affacciano testi Vajray\u0101na pi\u00f9 maturi, come il \"Mah\u0101m\u0101y\u016br\u012b-vidy\u0101r\u0101j\u00f1\u012b\" (\u5b54\u96c0\u660e\u738b\u7d93 \"K\u01d2ngqu\u00e8 m\u00edngw\u00e1ng j\u012bng\", cor. \"Kongjan my\u014fngwang ky\u014fng\", giapp. \"Kujaku my\u014d\u014d ky\u014d\", T.D. 986.19.477-479).\nMa occorre aspettare la traduzione, nel 724, del \"Mah\u0101vairocan\u0101s\u016btra\" da parte di Subh\u0101karasi\u1e43ha (\u5584\u7121\u754f, Sh\u00e0nw\u00faw\u00e8i, 637-735) e Y\u012bx\u00edng (\u4e00\u884c, 684-727) perch\u00e9 si possa parlare di uno sviluppo scolastico della scuola Zh\u0113ny\u00e1n.\nNel 720 giungeranno in Cina altri due maestri Vajray\u0101na, Vajrabodhi (\u91d1\u525b\u667a, J\u012bng\u0101ng Zh\u00ec, 671-741) e il suo discepolo Amoghavajra (\u4e0d\u7a7a\u91d1\u525b, B\u00f9k\u014dng j\u012bng\u0101ng, 705-754) con altre scritture. E sar\u00e0 proprio l'attivit\u00e0 di Amoghavajra presso la Corte dell'imperatore della dinastia Tang, D\u00e0iz\u014dng (\u4ee3\u5b97, conosciuto anche come L\u01d0 Y\u00f9, \u674e\u8c6b regno: 762-779), a fare di questa scuola una delle principali scuole buddhiste in grado di mettere in secondo piano il daoismo rinascente. Nell'806, il pellegrino giapponese K\u016bkai (\u7a7a\u6d77, 774-835) trasferir\u00e0 insegnamenti e lignaggi Zh\u0113ny\u00e1n, ricevuti direttamente dal settimo patriarca, Hu\u00ecgu\u01d2 (\u60e0\u679c, 746-806), in Giappone dove fonder\u00e0 la scuola Shingon.\nLa scuola S\u0101nji\u0113 (\u4e09\u968e\u6559, \"S\u0101nji\u0113 ji\u00e0o\").\nFu fondata dal monaco X\u00ecnx\u00edng (\u4fe1\u884c, 540-593) e si basava sulla \"Dottrina delle tre fasi (\u4e09\u968e, \"s\u0101nji\u0113\")\" della predicazione del Buddha \u015a\u0101kyamuni:\nX\u00ecnx\u00edng riteneva di vivere nel periodo del Dharma finale e che solo il suo insegnamento fosse corretto. Convinti assertori della natura di Buddha insita in ogni essere, i monaci \"s\u0101nji\u0113\" non si raccoglievano in monasteri ma erano itineranti e propagandavano ovunque la dottrina del maestro. Presto raccolsero, sotto forma di donazioni, ingenti ricchezze. Anche per questa ragione entrarono in conflitto con le altre scuole e con il potere imperiale. L'imperatrice buddhista W\u01d4 Z\u00e9ti\u0101n (\u6b66\u5247\u5929, regno: 690-705) considerandosi essa stessa \"J\u012bnl\u00fan sh\u00e8ngsh\u00e9n hu\u00e1ngd\u00ec\" (\u91d1\u8f2a\u8056\u795e\u7687\u5e1d, Sacra sovrana della Ruota d'Oro), giunta per fondare un impero buddhista mondiale non poteva certamente accettare di vivere in un periodo di \"m\u00f2f\u01ce\" e quindi dichiar\u00f2 eretica questa scuola. L'imperatore Xu\u00e1nz\u014dng (\u7384\u5b97, regno 712-56) l'annient\u00f2 completamente nel 725, incamerando nelle casse imperiali le sue ricchezze.\nIl buddhismo nella Cina di oggi.\nLa condizione odierna del buddhismo cinese all'interno della Repubblica popolare cinese risente dei drammatici eventi accaduti in Cina nella seconda met\u00e0 del secolo scorso.\nA partire dal 1949 e fino a tutto il 1976, il buddhismo in Cina ha sofferto tragiche persecuzioni e distruzioni dovute all'ideologia anti-religiosa comunista del Governo che in quegli anni era al potere. Da un periodo di pressante controllo si \u00e8 passati, nel corso della tragica esperienza della Rivoluzione culturale, ad imprigionamenti di massa, assassinii e distruzioni su larga scala di monasteri, templi e opere d'arte religiosa.\nCon la morte di M\u00e1o Z\u00e9d\u014dng (\u6bdb\u6fa4\u6771, 1893-1976) e con la caduta della Banda dei quattro, eventi datati all'autunno 1976, il clima nei confronti delle comunit\u00e0 buddhiste cinesi si \u00e8 fatto finalmente pi\u00f9 favorevole.\nDa quel momento il Partito Comunista Cinese \u00e8 stato pi\u00f9 attento e rispettoso delle esigenze di queste comunit\u00e0 religiose e cerca, tutt'oggi, di riparare alle persecuzioni e alle distruzioni dei drammatici decenni della Rivoluzione culturale.\nCos\u00ec, a pochi anni dalla morte di M\u00e1o Z\u00e9d\u014dng, dal 16 al 23 dicembre del 1980 l'Associazione buddhista cinese (\u4e2d\u56fd\u4f5b\u6559\u534f\u4f1a, \" Zh\u014dnggu\u00f3 F\u00f3ji\u00e0o Xi\u00e9hu\u00ec\", fondata nel 1953, raccoglie tutte le realt\u00e0 buddhiste del Paese) pot\u00e9 convocare regolarmente, e dopo decenni di assenza, la sua Quarta Assemblea con 254 delegati da tutto il Paese, eleggendo Zh\u00e0o P\u00f9ch\u016b (\u8d75\u6734\u521d, 1907-2000) come presidente.\nDal 1981 la stessa Associazione ha ripreso a diffondere la sua pubblicazione ufficiale, \"F\u01cey\u012bn\" (\u6cd5\u97f3, \"Voce del Dharma\"), e ha potuto riaprire l'Istituto di studi buddhisti di Pechino.\nIl 20 aprile 1983 finalmente il Governo ha varato la \"Risoluzione per le ordinazioni monacali\" che ha consentito di effettuare le ordinazioni monastiche in modo regolare e non pi\u00f9 segreto. La Quinta Assemblea dell'Associazione si \u00e8 svolta nella primavera del 1987, in quella occasione si \u00e8 deciso di fondare l'Istituto di Cultura buddhista cinese con una propria biblioteca. Alla Sesta Assemblea, svoltasi nell'ottobre 1993, hanno partecipato direttamente importanti responsabili politici del Governo cinese e del Partito comunista. La Settima Assemblea, come la Sesta, \u00e8 stata indirizzata soprattutto a condurre l'Associazione in un ambito \"coerente\" con le \"politiche di unit\u00e0 nazionale\" promulgate dal Governo. Mentre nel 2003 si \u00e8 svolto regolarmente il cinquantenario dell'Associazione dei buddhisti cinesi.\nSe consideriamo che agli inizi degli anni ottanta erano sopravvissuti solo circa 25 000 tra monaci e monache, la cui quasi totalit\u00e0 aveva trascorso decenni nei campi di rieducazione e di lavoro forzato del Partito Comunista Cinese, si pu\u00f2 considerare come estremamente positiva l'evoluzione da quegli anni bui fatti di torture e imprigionamenti per il sa\u1e43gha cinese. Le distruzioni dei monasteri e dei templi furono infatti drammatiche, pochi i testi originali sopravvissuti, migliaia le esecuzioni.\nOggi sono principalmente quattro i monasteri che hanno ripreso regolarmente la formazione dei monaci e la loro ordinazione e si trovano a: Q\u012bxi\u00e1sh\u0101n (\u6816\u971e\u5c71) nei pressi di Nanchino, N\u00e1nt\u014dng (\u5357\u901a), Chengdu (\u6210\u90fd), Monte P\u01d4tu\u00f3 (\u666e\u9640\u5c71) nei pressi di N\u00edngb\u014d. Il buddhismo professato da questi monaci \u00e8 quasi dappertutto sincretico e amalgama dottrine originariamente diverse, derivate soprattutto dalle scuole Ch\u00e1n, Zh\u0113ny\u00e1n e J\u00ecngt\u01d4, unite a principi razionalistici di stampo marxista, tesi a realizzare, in questo mondo e attraverso il socialismo, la Terra pura, unendo la pratica meditativa con il lavoro agricolo.\nNei monasteri vengono accuratamente conservati e studiati tutti i testi tradizionali e i loro commentari delle differenti scuole, considerati necessari alla formazione monastica. Le statistiche indicano in circa 200 000 i monaci esistenti oggi in Cina, di cui circa la met\u00e0 (40 000 monaci e 60 000 monache) appartiene al cosiddetto \"buddhismo Han\" ovvero al buddhismo di non derivazione lamaista ma autenticamente cinese. I templi oggi funzionanti sono circa diecimila. Tutti questi dati risultano, peraltro, in costante aumento. Come sempre pi\u00f9 diffusi sono i pellegrinaggi dei cittadini cinesi sui quattro monti sacri del buddhismo cinese: Monte W\u01d4t\u00e1i (\u4e94\u53f0\u5c71) nello Shanxi, Monte J\u01d0uhu\u00e1 (\u4e5d\u83ef\u5c71) nello Anhui, Monte \u00c9m\u00e9i (\u5ce8\u5d4b\u5c71) nel Sichuan, Monte P\u01d4tu\u00f3 (\u666e\u9640\u5c71) nello Zhejiang.\nOgni anno circa 500 nuovi studenti-monaci, in genere sono giovani diplomati, entrano a far parte delle istituzioni formative buddhiste. I corsi di queste istituzioni, della durata di due-quattro anni, riguardano la meditazione, lo studio delle scritture buddhiste, la filosofia e una lingua straniera. Alcuni studenti-monaci, terminato il corso, continuano a studiare presso le facolt\u00e0 universitarie di filosofia. Il corso prevede anche un livello di formazione politica, ma non risulta particolarmente \"oneroso\". Nel 1995 si \u00e8 provveduto alla ristampa integrale, in lingua cinese, del Canone buddhista cinese e del Canone tibetano. I contatti tra il sa\u1e43gha cinese e i sa\u1e43gha degli altri paesi sono costanti. In particolar modo con il sa\u1e43gha thailandese e birmano del buddhismo Therav\u0101da. Nel giugno del 1993 il patriarca thailandese Nyanasamvara Suvaddhana (1913-) ha compiuto una visita in Cina dove \u00e8 stato accolto da migliaia di monaci cinesi e dove ha compiuto, insieme a loro, dei riti religiosi. Nell'agosto del 1995 una folta delegazione buddhista cinese, invitata dalla comunit\u00e0 buddhista francese, ha visitato i luoghi del Dharma di sette paesi europei.\nMolto attiva \u00e8 anche l'Associazione buddhista sino-giapponese, tesa a far conoscere le tradizioni religiose dei due paesi fortemente collegate sul piano storico.\nL'Associazione buddhista cinese \u00e8, infine, molto attiva sul piano caritatevole e sociale, finanziando la Croce rossa e varie attivit\u00e0 nei confronti dei cittadini pi\u00f9 bisognosi. I cittadini cinesi stanno riscoprendo in questi anni il valore religioso delle dottrine buddhiste. Anche se non conoscono in modo approfondito tali dottrine si impegnano sempre di pi\u00f9 nella osservanza dei precetti religiosi e delle pratiche devozionali. In occasione delle festivit\u00e0 religiose i templi si riempiono ormai di migliaia di fedeli i quali, oltre ad accendere gli incensi, ascoltano i sermoni dei monaci e consumano insieme dei pasti vegetariani in un'atmosfera di festivit\u00e0.\nIl buddhismo a Taiwan e a Hong Kong.\nIl buddhismo a Taiwan ha sub\u00ecto uno sviluppo senza precedenti a partire dal 1949 quando migliaia tra monaci e monache cinesi si riversarono nell'isola per sfuggire alle persecuzioni delle truppe di M\u00e1o Z\u00e9d\u014dng.\nOggi sono circa diecimila i monaci buddhisti presenti a Taiwan con quattromila tra templi e monasteri. Un quarto dei 22 milioni di cinesi di Taiwan si dichiara apertamente buddhista. I lignaggi e gli insegnamenti del buddhismo di Taiwan sono gli stessi di quelli ereditati dalla Cina nazionalista e consistono prevalentemente in lignaggi del buddhismo Ch\u00e1n, ma la caratteristica del buddhismo taiwanese moderno \u00e8 che ha deciso di eliminare i confini tra le diverse scuole, unendo lignaggi e insegnamenti.\nIl buddhismo taiwanese \u00e8 noto a livello internazionale per le sue attivit\u00e0 missionarie e caritatevoli. Tra queste ultime emerge la figura della monaca Cheng Yen (\u8b49\u56b4\u6cd5\u5e2b, 1937-), fondatrice dell'organizzazione Tzu Chi, detta \"Madre Teresa di Taiwan\" per la sua intensa attivit\u00e0 di aiuto nei confronti dei malati e dei poveri. Nelle attivit\u00e0 volte alla collettivit\u00e0 va invece ricordato il monaco Hsing Yun (\u661f\u96f2\u5927\u5e2b, 1927-), fondatore dell'ordine monastico Fo Guang Shan con sede principale a Kaohsiung (\u9ad8\u96c4) e promotore di circa trecento monasteri e centri affiliati in tutto il mondo, tra cui il Tempio Hsi Lai (\u897f\u4f86\u5bfa) a Los Angeles. I buddhisti di Taiwan hanno fondato, il 9 novembre 2001 a Yung Ho (\u6c38\u548c, Taipei), il Museo mondiale delle religioni.\nAnche il territorio di Hong Kong, governato dal Regno Unito fino al 1997, fu luogo di rifugio per centinaia di monaci buddhisti fuggiti dalla Cina comunista. Soprattutto sull'Isola di Lantau (\u721b\u982d) dove ancora oggi esistono circa sessanta templi.\nIl sa\u1e43gha monastico di Hong Kong conta oggi circa tremila persone, che con i fedeli laici attivi, superano le ventimila unit\u00e0, tutte aderenti alla Federazione buddhista di Hong Kong (fondata nel 1945) che ha festeggiato il suo cinquantenario il 9 maggio 1995. Tra i templi e i monasteri pi\u00f9 importanti nell'area di Hong Kong vanno citati: il monastero di B\u01ceoli\u00e1n (\u5bf6\u84ee\u5bfa) sull'isola di Lantau, il tempio dei Diecimila Buddha (\u842c\u4f5b\u5bfa) a Shatin (\u6c99\u7530) e il tempio della \"Foresta orientale\" (D\u014dngl\u00edns\u00ec, \u4e1c\u6797\u5bfa) di Lowai. Il 29 dicembre 1993 \u00e8 stata inaugurata un'enorme statua del Buddha (alta oltre i 26 metri) denominata \u5929\u58c7\u5927\u4f5b (\"Ti\u0101n T\u00e1n D\u00e0 F\u00f3\") nel monastero di B\u01ceoli\u00e1n con una grande partecipazione popolare."}
{"id": "57996", "revid": "1652635", "url": "https://it.wikipedia.org/wiki?curid=57996", "title": "Suiformes", "text": "I suiformi (Suiformes) sono un sottordine di mammiferi appartenenti all'ordine degli artiodattili.\nCaratteristica distintiva del gruppo \u00e8 la presenza di uno stomaco non propriamente concamerato e, pertanto, ai Suiformi non \u00e8 permessa la funzione della ruminazione, differendo cos\u00ec dagli altri sottordini degli Artiodattili (tilopodi e ruminanti). La pelle dei Suiformi \u00e8 abbastanza spessa, con pelo rado ed ha la facolt\u00e0 di sviluppare uno strato abbondante di lardo. La dentatura \u00e8 completa e mostra canini a crescita continua che, in alcune specie, fuoriescono dalla bocca a formare zanne per la difesa.\nTra le specie di Suiformi pi\u00f9 comuni si hanno: l'ippopotamo, il pecari, il babirussa, il facochero, il potamochero, l'ilocero e il cinghiale nelle sue sottospecie (tra cui il maiale).\nSecondo studi, i suiformi sono un gruppo polifiletico poich\u00e9 gli ippopotamidi hanno una pi\u00f9 stretta parentela con i cetacei e i ruminanti che con i suidi.\nSistematica.\nInfraordine Paleodonti (Palaeodonta) \u2020\nInfraordine Iodonti (Hyodonta) \nInfraordine Ancodonti (Ancodonta)"}
{"id": "57998", "revid": "767487", "url": "https://it.wikipedia.org/wiki?curid=57998", "title": "L'infernale Quinlan", "text": "L'infernale Quinlan (\"Touch of Evil\") \u00e8 un film del 1958 scritto, diretto e interpretato da Orson Welles, liberamente tratto dal romanzo \"Badge of Evil\" di Whit Masterson (edito in Italia nel numero 417 della collana Il Giallo Mondadori con il titolo \"Contro tutti\").\nNel 1993 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nMike Vargas, un poliziotto messicano impegnato nella lotta alla famiglia Grandi, a capo di un imponente traffico di stupefacenti, \u00e8 in luna di miele con la moglie Susie. Per caso i due assistono alla morte di un facoltoso imprenditore, la cui auto salta in aria nella localit\u00e0 di Los Robles, appena attraversato il confine tra gli Stati Uniti e il Messico. La polizia americana chiama ad indagare sul delitto il capitano Quinlan, uomo dal carattere difficile e autoritario, ma Vargas partecipa alle indagini. Susie nel frattempo riceve minacce da parte di Joe Grandi, fratello del gangster in carcere grazie alle indagini di Vargas, che cerca di usarla per impedire al poliziotto di testimoniare al processo.\nLe indagini sull'omicidio si concentrano sull'amante della figlia dell'imprenditore, Manolo Sanchez. Durante una perquisizione nel suo appartamento, nel bagno vengono rinvenuti due candelotti di dinamite in una scatola. Ma Vargas quella scatola l'aveva fatta cadere per sbaglio, vuota, pochi minuti prima del ritrovamento. Vargas capisce che Quinlan ha prodotto una prova falsa e che questa pratica disonesta fa parte dei suoi abituali metodi d'indagine. Infatti, sfogliando nei vecchi verbali, scopre che sono numerosissimi i casi in cui le prove prodotte da Quinlan e dal suo fedele collaboratore, il sergente Menzies, sono state contestate. \nQuinlan, che \u00e8 comunque convinto di servire la giustizia, sebbene con metodi non ortodossi, non prende bene queste accuse, e la rabbia lo porta a ricominciare a bere. Joe Grandi vede nella rabbia di Quinlan un'ottima occasione per liberarsi di Vargas e gli propone un'alleanza. Il piano diabolico dei due consiste nel drogare Susie e farla ritrovare dalla buoncostume, in modo da minare la credibilit\u00e0 di Vargas e poterlo cos\u00ec ricattare.\nIl piano viene messo in opera, ma Quinlan non si accontenta di questa messa in scena e uccide Joe Grandi strangolandolo. Susie, ritrovata in stato confusionale accanto al cadavere di Grandi, viene arrestata con l'accusa di omicidio. Il sergente Menzies, per\u00f2, trova il bastone di Quinlan sul luogo del delitto e capisce tutto. Nonostante Quinlan un tempo gli abbia salvato la vita e sia il suo migliore amico, Menzies non pu\u00f2 pi\u00f9 stare al gioco e decide di collaborare con Vargas.\nMunito di un microfono nascosto, Menzies va a cercare Quinlan, che nel frattempo si \u00e8 rintanato dalla vecchia amica Tanya, tenutaria di un bordello. Quinlan, ubriaco, confessa al sergente sia il complotto ai danni della moglie di Vargas, che l'uso disinvolto di prove false per risolvere numerosi casi in passato, mentre Vargas, nascosto poco lontano, registra la conversazione. Quinlan, per\u00f2, capisce l'inganno e spara a Menzies con la pistola del poliziotto messicano, rubata al momento del rapimento della moglie. Poi, minaccia di uccidere anche Vargas, dicendogli che far\u00e0 ricadere su di lui la colpa dell'omicidio di Menzies. Quest'ultimo tuttavia, non \u00e8 ancora morto e con le ultime forze rimaste, spara a Quinlan e lo uccide.\nNel frattempo giunge la notizia che Manolo Sanchez ha confessato di essere colpevole dell'omicidio del quale Quinlan lo aveva accusato: anche questa volta l'intuito del vecchio poliziotto non aveva fallito.\nRiprese.\nI primi tre minuti del film sono girati senza tagli, con uno dei piani sequenza pi\u00f9 famosi della Storia del cinema. L'azione \u00e8 ripresa in uno spazio molto grande, in cui viene presentato l'antefatto (la sistemazione della dinamite nella macchina) e tutti i personaggi principali del film.\nLe riprese si sono svolte negli Universal Studios di Hollywood e in esterni a Venice, California, la maggior parte dei casi con un grandangolo di 18,5\u00a0mm.\nDirector's cut e doppiaggio italiano.\nPrima della distribuzione nelle sale cinematografiche nel 1958, la Universal tolse il film di mano al regista in postproduzione e ne tagli\u00f2 una ventina di minuti, riducendolo alla durata di 93, facendo girare nuove scene, dirette da Harry Keller, e modificando il primo montaggio.\nNel 1976 scopr\u00ec nei suoi archivi una versione di 108\u00a0minuti e la distribu\u00ec come \"ritrovamento\".\nNegli anni novanta il produttore Rick Schmidlin, ammiratore di Welles, si propose di restaurarlo con maggiore cura filologica, ripristinandolo per quanto si \u00e8 potuto fare nella sua forma originaria, pulendo il famoso piano sequenza iniziale dai titoli di testa. Il restauro, terminato nel 1998, fu realizzato a cura di Walter Murch e questa versione di 112\u00a0minuti \u00e8 ora proposta in DVD dalla stessa Universal la quale, in seguito alle modifiche effettuate, ha richiesto anche un nuovo doppiaggio italiano. "}
{"id": "57999", "revid": "6923", "url": "https://it.wikipedia.org/wiki?curid=57999", "title": "Latino sine flexione", "text": "Il Latino sine flexione, detto anche Interlingua (da non confondere con l'Interlingua della IALA), \u00e8 una lingua artificiale inventata nel 1903 dal matematico italiano Giuseppe Peano. Si tratta di una versione semplificata del latino classico, in cui tutte le difficolt\u00e0 delle terminazioni (declinazioni) sono state soppresse. Questo progetto attir\u00f2 l'attenzione, soprattutto grazie alla reputazione dell'autore, ma non conobbe mai un grande successo, e fu molto criticato. Nonostante ci\u00f2, Peano pubblic\u00f2 numerosi testi in questa lingua e la utilizz\u00f2 per tenere le sue lezioni.\nMorfologia.\nNomi.\nA partire dalla desinenza del genitivo del nome in latino, si giunge alla terminazione secondo queste regole:\nPer il plurale si aggiunge -s alla desinenza del nome in \"Latino sine flexione\".\nAggettivi.\nGli aggettivi sono formati come segue:\nVerbi.\nIl verbo quindi viene coniugato con queste desinenze:\nEstratto.\nIl Padre Nostro:"}
{"id": "58001", "revid": "767487", "url": "https://it.wikipedia.org/wiki?curid=58001", "title": "La Pantera Rosa (film 1963)", "text": "La Pantera Rosa (\"The Pink Panther\") \u00e8 un film statunitense del 1963 diretto da Blake Edwards e primo della serie omonima.\nTrama.\nLa principessa Dala, da piccola, riceve in dono dal padre il pi\u00f9 grande diamante del mondo, la Pantera Rosa, cos\u00ec chiamata per un difetto: guardando sul fondo della pietra si nota una minuscola scoloritura rosa che ricorda una pantera nell'atto di spiccare un salto. Vent'anni dopo, Dala \u00e8 costretta all'esilio in seguito alla morte del maragi\u00e0 e a un colpo di stato nel suo paese.\nMentre \u00e8 in vacanza a Cortina, conosce il playboy inglese sir Charles Lytton, ignorando che questi conduce una doppia vita: \u00e8 infatti un ladro di gioielli noto in tutto il mondo come \"La Primula\" e ha messo gli occhi sulla Pantera Rosa. Inatteso, giunge al resort anche il nipote americano di sir Charles, l'impudente George, sommerso dai debiti, che si finge laureato e in procinto di entrare nel Peace Corps nella speranza di essere ancora mantenuto dallo zio.\nSulle tracce della Primula sta il goffo ispettore francese Jacques Clouseau, la cui moglie Simone \u00e8 per\u00f2 amante di sir Charles e ricettatrice della Primula stessa. Per portare a compimento il piano criminoso della Primula, la donna si ritrova a dover eludere la sorveglianza del marito e le attenzioni di George, che tenta di sedurla. Nel frattempo, Lytton e Dala si innamorano.\nGeorge e sir Charles tentano poi di rubare il diamante durante una festa in costume, a Roma, ognuno indipendentemente dall'altro, ma la Pantera Rosa \u00e8 gi\u00e0 stata sottratta. Scoperti da Clouseau sulla scena del crimine, fuggono per le vie della capitale italiana e sono entrambi arrestati al culmine di un frenetico inseguimento in auto.\nSimone chiede allora aiuto a Dala per evitare la condanna di sir Charles, e scopre cos\u00ec che il furto \u00e8 stato simulato dalla stessa principessa per evitare di consegnare il gioiello al governo rivoluzionario. La principessa escogita quindi un piano per scagionare Lytton. Al processo, a sorpresa, la difesa chiama a proprio unico testimone l'ispettore Clouseau, e l'avvocato gli pone una serie di domande per incastrarlo e far passare lui stesso per la Primula. Clouseau si innervosisce e, quando estrae dal taschino il fazzoletto per tergersi il sudore, dall'accessorio scivola la Pantera Rosa.\nClouseau \u00e8 condotto in prigione e assalito da una folla di spasimanti della Primula, mentre Simone esprime a sir Charles il proprio rimorso per aver fatto condannare il marito. Lytton per\u00f2 la rassicura: al prossimo colpo della Primula, l'ispettore sar\u00e0 scagionato. Da parte sua Clouseau, tradotto in carcere da due carabinieri, si toglie almeno la soddisfazione di avere tante ammiratrici, e perfino di ricevere la deferenza dei due militari, per le \u00absue\u00bb imprese.\nProduzione.\nL'attore scelto per il ruolo di Clouseau era inizialmente Peter Ustinov, che abbandon\u00f2 il film pochi giorni prima dell'inizio delle riprese. Il ruolo fu quindi proposto, all'ultimo momento, a Peter Sellers. Sellers ed Edwards passarono i tre giorni rimanenti lavorando sul personaggio dell'ispettore francese. Da questa unione nacque la strana parlata e tutte le sue peculiari caratteristiche. La critica, divertita dalla goffaggine dell'ispettore Clouseau, diede il merito del successo del film a Sellers. Ne consegu\u00ec che il primo film, nato come commedia corale singola, diede il via a una lunga serie di pellicole incentrate sull'ispettore Clouseau.\nBuona parte del film \u00e8 stato girato a Cortina d'Ampezzo, il carosello finale tra le auto a Rocca di Papa.\nI vestiti di scena di Capucine e Claudia Cardinale sono del celebre stilista Yves Saint Laurent.\nPer i titoli di testa venne inventato il celebre personaggio animato omonimo, \"La Pantera Rosa\", poi divenuta protagonista di una propria serie di cortometraggi animati.\nNel film interpreta una parte episodica la cantante Fran Jeffries, che si esibisce con un brano, poi diventato un famoso pezzo swing, \"Meglio stasera\", cantato in italiano nella versione originale (quindi non-doppiata) del film.\nCompare inoltre, come comparsa, Wael Zuaiter, referente dell'OLP in Italia ucciso durante l'operazione \"Ira di Dio\" messa in atto dal Mossad per vendicare il massacro di Monaco.\nDistribuzione.\nIl film \u00e8 uscito nelle sale statunitensi il 20 marzo 1964, in Germania Ovest il 19 dicembre 1963, in Italia il 18 dicembre 1963.\nNell'edizione americana del film, il regista Edwards assunse l'attrice Gale Garnett per dare la sua voce alla Cardinale.\nCuriosit\u00e0.\nNella serie TV giapponese \"Le nuove avventure di Lupin III\" del 1977, nell'episodio 18 intitolato \"Il furto della Pantera Nera\" \u00e8 presente una parodia del celebre ispettore Jacques Clouseau (chiamato Nokom). Nella puntata in questione, si sottolinea che il diamante risulta unico al mondo in quanto contiene, al suo interno (se esposto alla luce del sole), una pantera nera in chiave cartoonistica, proprio come in questo movie dove il diamante in questione contiene, al suo interno, una pantera rosa, frutto anche in questo caso di giochi di luce. E' anche presente l'assistente orientale di Clouseau, Cato Fong (chiamato Cimin), sempre impegnato a tenere in alto la guardia dell'ispettore con agguati casuali alla sua persona."}
{"id": "58002", "revid": "36426", "url": "https://it.wikipedia.org/wiki?curid=58002", "title": "Buddhismo Ch\u00e1n", "text": "Il Buddhismo Ch\u00e1n rappresenta un insieme di scuole, dottrine e lignaggi del Buddhismo cinese che fanno riferimento alla figura di Bodhidharma, il leggendario monaco indiano tradizionalmente ritenuto il suo fondatore. Questo buddhismo, sorto probabilmente alla fine del VI secolo in Cina, \u00e8 tutt'oggi praticato in questo paese, con particolare riguardo ai lignaggi presenti ad Hong Kong e a Taiwan e da l\u00ec trasferiti anche negli Stati Uniti d'America e in Europa. Dal Buddhismo Ch\u00e1n derivano le tradizioni dello \"Zen\" giapponese, del \"S\u00f2n\" coreano e del \"Thi\u1ec1n\" vietnamita.\nEtimologia del termine \"Ch\u00e1n\" (\u7985).\nCh\u00e1n (cinese classico \u79aa, lettura giapponese \"zen\") \u00e8 il tentativo di imitare il suono della parola sanscrita dhy\u0101na con un ideogramma. In questo caso l'ideogramma funziona da fonema e non da epistema, ovvero \u00e8 un segno latore di suono mentre il suo significato in cinese (letteralmente: \"altare spianato'\" o, anche: \"abdicare\") non ha alcuna importanza. Tuttavia, fanno notare alcuni autori, sebbene \u7985 sia stato scelto per ragioni fonetiche per imitare il suono prodotto dalla parola dhy\u0101na e non per il suo significato, il segno \u7985 \u00e8 composto, a sinistra, da \u793a, letto \"sh\u00ec\", e a destra da \u5358, letto \"d\u0101n\", il primo significa \u201cindicare, puntare a, mostrare\u201d, il secondo vuol dire \u201csolo, unico, semplice, singolo\u201d, perci\u00f2 intendendo assieme il senso delle parti, potremmo dire che \u7985 contenga il significato complessivo di \u201cmirare al massimo di semplicit\u00e0\u201d o \u201cpuntare all'uno\u201d. Attualmente in giapponese \u7985 ha solo il significato di \"\u201c[buddhismo] zen\".\n\u7985, \"Ch\u00e1n\", o pi\u00f9 propriamente \"Ch\u00e1nji\u0101\" (\u7985\u5bb6), \"scuole/famiglie/case del Chan\", dal IX secolo \u00e8 il nome cinese di un insieme di lignaggi che compongono una scuola buddhista dalle origini leggendarie che si fanno risalire all'altrettanto leggendario Bodhidharma, -monaco indiano, o persiano, seguace della corrente del Buddhismo Mah\u0101y\u0101na, giunto in Cina attorno al VI secolo. Il termine \"Ch\u00e1nji\u0101\" (\u7985\u5bb6) fu adottato per la prima volta -pare- dall'eclettico monaco e studioso cinese Z\u014dngm\u00ec (\u5b97\u5bc6, 780-841). Attualmente con \"Ch\u00e1n\" si intende una corrente religiosa buddhista sviluppatasi in Cina, grazie ad una profonda inculturazione in ambiente daoista, a partire dalla dinastia Tang, fiorita sotto i Song, introdotta in altri paesi di influenza cinese. Molto nota \u00e8 l'interpretazione giapponese di questa scuola, che prende il nome di Zen. Con quest'ultimo termine molti autori si riferiscono all'intera tradizione di questa scuola, comprese le sue radici cinesi.\nMentre il carattere \u7985, \"ch\u00e1n\", venne utilizzato in tutto il buddhismo cinese per trascrivere il suono del termine sanscrito dhy\u0101na con cui si designa il frutto meditativo, come traduzione cinese di \"dhy\u0101na\" fu usata la coppia \u975c\u616e (pinyin \"j\u00ecng-l\u01dc\", giapponese \"j\u014dryo\", coreano \"jengnyeo\").\nIl leggendario fondatore Bodhidharma e le origini.\n\u00c8 piuttosto difficile ricostruire le origini storiche del Buddhismo Ch\u00e1n. Il lavoro storiografico risente di alcuni ritardi dovuti alle traduzioni e alla comparazione di testi e cronache riportati nel Canone cinese e non solo. Al momento la quasi totalit\u00e0 degli storici ritiene che i racconti tradizionali siano piuttosto esagerati se non addirittura inventati. Ci\u00f2 non toglie che l'alone di mistero che avvolge questa scuola e la figura del suo leggendario fondatore Bodhidharma ne accresca l'interesse e la peculiarit\u00e0. Le fonti su cui si poggiano i racconti tradizionali sono piuttosto tarde, risalgono al \"J\u01d0ngd\u00e9 zhu\u00e0nd\u0113ng l\u00f9\" (\u666f\u5fb7\u50b3\u71c8\u9304, giapp. \"Keitoku dent\u014d roku\", Raccolta della Trasmissione della Lampada, T.D. 2076.51.196-467) redatto nel 1004 da D\u00e0oyu\u00e1n (\u9053\u6e90). Quindi \u00e8 indubbio che trascorrano almeno cinquecento anni tra le fonti e i fatti da esse narrati.\nPurtuttavia vi sono fonti autonome da quelle della scuola Ch\u00e1n che accennano alla figura di Bodhidharma e del suo discepolo Hu\u00eck\u011b (\u6167\u53ef, 487-593) come lo \"X\u00f9g\u0101os\u0113ngzhu\u00e0n\" (\u7e8c\u9ad8\u50e7\u50b3, T.D. 2060.50.425a-707a) redatto da D\u00e0oxu\u0101n (\u9053\u5ba3, 596-667) nel 645, e rivisto da lui stesso prima della sua morte, nel 667. In questa opera D\u00e0oxu\u0101n parla di un brahmano originario dell'India meridionale che arriv\u00f2 in Cina per diffondervi le dottrine del Mah\u0101y\u0101na. Giunto per mare a Nanyue, durante la Dinastia Song meridionale (420-479), raggiunse da qui la capitale della Dinastia Wei settentrionale (384-534) Luoyang, dove cerc\u00f2 di raccogliere, ma senza successo, dei discepoli, incontrando persino maldicenze. Solo in due lo seguirono, Hu\u00eck\u011b (\u6167\u53ef, 487-593) e D\u00e0oy\u00f9 (\u9053\u80b2,?-?). A loro trasmise la dottrina del \"La\u1e45k\u0101vat\u0101ras\u016btra\" (Il Sutra della discesa a Lanka, \u695e\u4f3d\u7d93 pinyin \"L\u00e8ngqi\u00e9j\u012bng\", giapp. \"Ry\u014dgaky\u014d\"), che riteneva pi\u00f9 adatta ai cinesi e la tecnica della meditazione del \"b\u00ecgu\u0101n\" (\u58c1\u89c0, guardare il muro) per mezzo della pratica (\u884c\u5165 \"x\u00edngr\u00f9\" ) e del principio (\u7406\u5165 \"l\u01d0r\u00f9\"). D\u00e0oxu\u0101n afferma che Bodhidharma mor\u00ec sulle rive del Fiume Lo il quale, essendo noto come terreno di esecuzioni, fa supporre che fu giustiziato durante le ribellioni del periodo della Dinastia Wei settentrionale.\nTuttavia ad una attenta lettura, questa biografia presenta alcune contraddizioni: tratta di un maestro di \"dhyana\" che pratica lo \"sguardo verso il muro\" e che non stima le scritture, mentre contemporaneamente promuove un sutra di origine Cittamatra, il \"La\u1e45k\u0101vat\u0101ras\u016btra\". \u00c8 evidente che D\u00e0oxu\u0101n opera almeno su due fonti contraddittorie. Da una parte, sulla pratica del \"b\u00ecgu\u0101n\", si rif\u00e0 allo \"\u00c8rr\u00f9 s\u00ecx\u00edng l\u00f9n\" (\u4e8c\u5165\u56db\u884c\u8ad6, giapp. \"Niny\u016b shigy\u014d ron\", Trattato sulle due entrate e le quattro pratiche) testo rinvenuto nella grotta n. 17 delle Grotte di Mogao, redatto a partire dagli insegnamenti del maestro intorno al 600 dal discepolo di Bodhidharma (ma pi\u00f9 probabilmente un discepolo di Hu\u00eck\u011b), T\u00e0nl\u00edn (\u66c7\u6797, 506\u2013574); dall'altra, per le informazioni sul \"La\u1e45k\u0101vat\u0101ras\u016btra\", si rif\u00e0 ad un erede della tradizione Chan, F\u01cech\u014dng (\u6cd5\u6c96, 587?-665). Nella introduzione all\u00c8rr\u00f9 s\u00ecx\u00edng l\u00f9n\" , T\u00e0nl\u00edn, indica Bodhidharma come terzo figlio di un re 'brahmano' dell'India meridionale \"attraversando montagne e mari\". Di certo al tempo di D\u00e0oxu\u0101n Bodhidharma non era ancora considerato il 28\u00ba patriarca indiano del Buddhismo Ch\u00e1n.\nAltra considerazione importante, e storicamente abbastanza accertata, \u00e8 che ai tempi di D\u00e0oxu\u0101n, sul Monte D\u00f2ngsh\u0101n (\u6771\u5c71, Picco o Monte orientale), nasceva una nuova scuola forse di origine Ti\u0101nt\u00e1i, fondata dai monaci D\u00e0ox\u00ecn (\u9053\u4fe1, 580-651) e H\u00f3ngr\u011bn (\u5f18\u5fcd, 601-674) e praticante esclusivamente la tecnica del \"dhy\u0101na\". I discepoli di H\u00f3ngr\u011bn, F\u01cer\u00f9 (\u6cd5\u5982, 638-689), Hu\u00ec\u0101n (\u60e0\u5b89 o \u6167\u5b89, 582-709) e Sh\u00e9nxi\u00f9 (\u795e\u79c0, 606-706), diffusero a Chang'an e a Luoyang le dottrine di questa nuova scuola, avviando la redazione del \"Chu\u00e1nf\u01ceb\u01ceoj\u00ec\" (\u50b3\u6cd5\u5bf6\u7d00, giapp. \"Denh\u014d b\u014dki\", T.D. 2838.85.1291) e del \"L\u00e8ngqi\u00e9 sh\u012bz\u012b j\u00ec\" (\u695e\u4f3d\u5e2b\u8cc7\u8a18, giapp. \"Ry\u014dgashijiki\", T.D. 2837.85.1283-1291) in cui amalgamarono la tradizione monastica di D\u00f2ngsh\u0101n e la tradizione scolastica del \"La\u1e45k\u0101vat\u0101ras\u016btra\". La nuova scuola buddhista cinese si svilupp\u00f2 rapidamente e venne denominata come \"D\u00e1m\u00f3z\u014dng\" (\u9054\u6469\u5b97, dal nome del fondatore) o \"L\u00e8ngqi\u00e9z\u014dng\" (\u695e\u4f3d\u5b97, dal nome del sutra di riferimento). Con la sua diffusione, il fondatore Bodhidharma acquis\u00ec conseguentemente le sue caratteristiche leggendarie.\nI possibili primi lignaggi della scuola Ch\u00e1n.\nEsistono differenti e contraddittorie fonti sul primo lignaggio della scuola buddhista Ch\u00e1n e sul suo fondatore Bodhidharma, tutte risalenti tra il VII e il IX secolo.\nLa storia.\nI lignaggi e la storia del \"Ch\u00e1n\", cos\u00ec come indicati dalla tradizione della scuola del Sud (\"N\u00e1nz\u014dng\" \u5357\u5b97\u79aa) che vogliono indicare come sesto ed ultimo patriarca Hu\u00ecn\u00e9ng (\u6167\u80fd, 638-713), sarebbero dunque messi in discussione, secondo numerosi studiosi, dalla scoperta nelle Grotte di Mogao (nei pressi di Dunhuang) di diversi antichi manoscritti che riporterebbero altre e differenti tradizioni.\nSe Hu\u00ecn\u00e9ng \u00e8 considerato un personaggio esistito storicamente e fondatore di un monastero Ch\u00e1n, altrettanta storicit\u00e0 viene assegnata a D\u00e0ox\u00ecn (\u9053\u4fe1, 580 - 651), quarto patriarca di questa scuola, e al suo successore H\u00f3ngr\u011bn (\u5f18\u5fcd, 601 - 674). Dei precedenti tre patriarchi in Cina, Bodhidharma (483-540), Hu\u00eck\u011b (\u6167\u53ef, 487-593), S\u0113ngc\u00e0n (\u50e7\u74a8, ?-606), non abbiamo che cenni spesso tardi e contraddittori. Eppure sembra chiaro che questa scuola non pu\u00f2 essere emersa dal nulla. Le ipotesi attualmente da verificare sono diverse. Di certo la prima figura autenticamente Ch\u00e1n di cui si ha contezza storica \u00e8 il quarto patriarca, D\u00e0ox\u00ecn, un monaco di scuola Ti\u0101nt\u00e1i del monastero di D\u014dngl\u00edn (\u6771\u6797, situato ai piedi del Monte Lu) allievo di Zh\u00eck\u01cei (\u667a\u93a7, 533-610) a sua volta allievo diretto di Zh\u00ecy\u01d0 (\u667a\u9857, 538-597). Nelle Grotte di Mogao \u00e8 stato ritrovato un suo manoscritto il \"R\u00f9d\u00e0o \u0101nx\u012bn y\u00e0o f\u0101ngbi\u00e0n f\u01cem\u00e9n\" (\u5165\u9053\u5b89\u5fc3\u8981\u65b9\u4fbf\u6cd5\u95e8) dove egli afferma: \u00abSta' seduto in meditazione con sforzo zelante! Lo star seduti in meditazione \u00e8 il fondamento... Chiudi la porta e sta' seduto! Non leggere Sutra, non parlare con gli uomini. Se tu pratichi cos\u00ec e ti sforzi per molto tempo, allora il frutto \u00e8 dolce, come per la scimmia che prende il gheriglio dal guscio. Di costoro ne esistono poche\u00bb . \u00c8 evidente la rottura di D\u00e0ox\u00ecn con gli insegnamenti di Zh\u00ecy\u01d0, propugnatore della pratica meditativa dello \"zh\u01d0gu\u0101n\" (\u6b62\u89c0), il quale pochi decenni prima avvertiva: \u00abColoro che studiano [solo] il \"dhy\u0101na\" sanno soltanto contemplare la penetrazione del principio; la loro mente si fonda con tutto ci\u00f2 che incontrano, ma non ha l'intelligenza dei nomi e dei segni specifici e non conosce una sola frase delle scritture\u00bb. Da qui prende piede l'ipotesi che il diciottenne monaco ti\u0101nt\u00e1i D\u00e0ox\u00ecn abbia effettivamente incontrato sul Monte Lu, come narra la tradizione, uno \"ch\u00e1nsh\u012b\" (\u79aa\u5e2b, maestro di \"ch\u00e1n-dhy\u0101na\" itinerante, figura religiosa in quell'epoca piuttosto diffusa), di nome S\u0113ngc\u00e0n, che lo ha iniziato alla esclusiva pratica meditativa dello \"zu\u00f2ch\u00e1n\" (\u5750\u7985, giapp. \"zazen\") ma secondo la tecnica dello \"b\u00ecgu\u0101n\" (\u58c1\u89c0, guardare il muro) e non dello \"zh\u01d0gu\u0101n\" (\u6b62\u89c0, calma e discernimento) e al solo studio del \"La\u1e45k\u0101vat\u0101ras\u016btra\" (Il Sutra della discesa a Lanka, \u695e\u4f3d\u7d93 \"L\u00e8ngqi\u00e9j\u012bng\", \u00e8 conservato nello \"J\u012bngj\u00edb\u00f9\"), sutra di derivazione cittam\u0101tra non particolarmente considerato dalla scuola Ti\u0101nt\u00e1i che prediligeva l'approccio madhyamaka. Se a ci\u00f2 aggiungiamo il fatto che nella scuola Ti\u0101nt\u00e1i era d'obbligo un corso di studio e pratica che abbracciava praticamente tutte le dottrine conosciute, potremmo spiegare perch\u00e9, come sostenuto recentemente dagli studiosi statunitensi Richard H. Robinson e Williard L. Johnson: \u00abil punto di forza del sistema Tiantai, ovvero la sua globalit\u00e0, era anche la sua debolezza, in quanto chiedeva ai suoi seguaci di effondere le proprie energie nello sforzo di conoscere profondamente tutte le aree della dottrina e della pratica. Questa potrebbe essere una delle ragioni per cui, nel VII secolo, molti monaci Tiantai passarono alle nuove scuole Chan in via di sviluppo\u00bb.\nE cos\u00ec fu anche per D\u00e0ox\u00ecn che si trasfer\u00ec sul Monte D\u00f2ngsh\u0101n (\u6771\u5c71, Picco o Monte orientale), nell'omonimo monastero e dove morir\u00e0 nel 651 lasciando il lignaggio a H\u00f3ngr\u011bn ma la trasmissione anche a F\u01cer\u00f3ng (\u6cd5\u878d, 594-657) che svilupper\u00e0 una corrente Ch\u00e1n parallela, conosciuta come \"Ni\u00fat\u00f3uch\u00e1n\" (\u725b\u982d\u5b97, \"Ni\u00fat\u00f3u z\u014dng\"), che si estinguer\u00e0 in Cina nel IX secolo, ma che verr\u00e0 trasmessa in Giappone da Saich\u014d come scuola \"Gozu\" (\u725b\u982d\u5b97, \"Gozu sh\u016b\").\nLo scontro sul lignaggio di H\u00f3ngr\u011bn e la polemica tra la scuola del Nord (\"Beiz\u014dng\" \u5317\u5b97\u79aa) e la scuola del Sud (\"N\u00e1nz\u014dng\" \u5357\u5b97\u79aa).\nLa morte di H\u00f3ngr\u011bn sembrerebbe segnare uno spartiacque nella storia del Buddhismo Ch\u00e1n. La legittimit\u00e0 della sua eredit\u00e0, dell'eredit\u00e0 del suo patriarcato, verrebbe contesa tra due suoi discepoli: Sh\u00e9nxi\u00f9 (\u795e\u79c0, 606?-706) e Hu\u00ecn\u00e9ng (\u6167\u80fd, 638-713).\nLa principale fonte su Hu\u00ecn\u00e9ng \u00e8 il \"Li\u00f9z\u01d4 t\u00e1nj\u012bng\" (\u516d\u7956\u58c7\u7d93, Sutra della piattaforma del sesto patriarca, T.D. 2008.48.346a-362b), attribuito allo stesso Hu\u00ecn\u00e9ng. Testi scoperti nelle Grotte di Mogao suggeriscono tuttavia pi\u00f9 versioni di questo \"sutra\" che viene attribuito ad un assistente di Hu\u00ecn\u00e9ng, un non meglio conosciuto Fahai. Studi recenti indicano tuttavia in Fahai un seguace della scuola \"Ni\u00fat\u00f3uch\u00e1n\" (\u725b\u982d\u5b97, \"Ni\u00fat\u00f3u z\u014dng\") fondata da F\u01cer\u00f3ng (\u6cd5\u878d, 594-657). Da notare inoltre il carattere \u7d93 (\"j\u012bng\", sutra) contenuto nel titolo dell'opera e tradizionalmente applicato esclusivamente a raccolte i cui detti sono riferiti al Buddha \u015a\u0101kyamuni.\nComunque sia, questa fonte ci narra che giunto sul \"Hu\u00e1ngm\u00e9ish\u0101n\", Hu\u00ecn\u00e9ng incontr\u00f2 H\u00f3ngr\u011bn il quale gli contest\u00f2 che difficilmente un \"barbaro del Sud\" poteva divenire un \"buddha\". Hu\u00ecn\u00e9ng gli replic\u00f2 che nonostante si potessero osservare differenze tra le genti del Sud e quelle del Nord, la natura di Buddha era per tutti la stessa. H\u00f3ngr\u011bn riconobbe in Hu\u00ecn\u00e9ng un uomo illuminato e per non turbare la formazione dei monaci del suo monastero lo releg\u00f2 al ruolo di sguattero delle cucine impartendogli in segreto i suoi insegnamenti pi\u00f9 profondi.\nGiunto sul punto di morte e dovendo stabilire il suo successore il patriarca H\u00f3ngr\u011bn chiese ai monaci di esporre in versi l'essenza del Dharma buddhista. Narra lo \"Li\u00f9z\u01d4 t\u00e1nj\u012bng\" che il capo dei monaci, Sh\u00e9nxi\u00f9 (\u795e\u79c0, 606?-706) present\u00f2 i seguenti versi, ponendoli nel corridoio di fronte alla porta della cella del V patriarca:\nLa notte successiva Hu\u00ecn\u00e9ng lasci\u00f2 il suo scritto accanto alla prima poesia:\n \nQuando il V patriarca lesse i versi di Hu\u00ecn\u00e9ng decise di nominarlo, in segreto, suo successore.\nHu\u00ecn\u00e9ng lasci\u00f2 quindi il monastero fuggendo nuovamente verso Sud inseguito dai discepoli Sh\u00e9nxi\u00f9 che reclamavano la successione per il loro maestro. Solo in seguito Hu\u00ecn\u00e9ng prese gli ordini monastici e insegn\u00f2 nei monasteri della citt\u00e0 di Caoji, fondando l\u00ec un proprio monastero, il B\u01ceol\u00edn-s\u00ec (\u5bf6\u6797\u5bfa).\nHu\u00ecn\u00e9ng mor\u00ec nel 713 e oggi la sua mummia \u00e8 conservata nel monastero buddhista N\u00e1nhu\u00e1 (\u5357\u83ef\u5bfa, \"N\u00e1nhu\u00e1-s\u00ec\") situato nei pressi di Shaoguan (oggi nella parte settentrionale della provincia di Guandong).\nIl testo agiografico \"Li\u00f9z\u01d4 t\u00e1nj\u012bng\" narra quindi la vicenda della trasmissione al VI patriarca Ch\u00e1n come uno scontro tra il legittimo successore di H\u00f3ngr\u011bn, Hu\u00ecn\u00e9ng, e il capo dei monaci Sh\u00e9nxi\u00f9, considerando il secondo come privo dei diritti di successione.\nLa fama di Hu\u00ecn\u00e9ng e la legittimazione del suo lignaggio la si deve tuttavia esclusivamente a Sh\u00e9nhu\u00ec (\u795e\u6703, 668-760) un monaco i cui scritti sono stati rinvenuti nelle Grotte di Mogao. In questi testi risulta che Sh\u00e9nhu\u00ec il 15 gennaio del 732 lanci\u00f2 dal monastero Hu\u00e1t\u0101i (\u6ed1\u53f0, a Nord di Luoyang, all'epoca capitale dell'Impero cinese) un vigoroso attacco contro la scuola Ch\u00e1n di Sh\u00e9nxi\u00f9, da Sh\u00e9nhu\u00ec denominata come scuola del Nord (\"Beiz\u014dng\" \u5317\u5b97\u79aa). L'attacco di Sh\u00e9nhu\u00ec era sulla illegittimit\u00e0 dell'insegnamento di quella scuola, scuola fino a quel momento tenuta in grande considerazione dalla Corte imperiale. Per comprovare la giustezza delle sue accuse, Sh\u00e9nhu\u00ec mostrava il possesso dell'abito del V patriarca H\u00f3ngr\u011bn che poi era lo stesso abito di Bodhidharma giunto a Hu\u00ecn\u00e9ng attraverso cinque generazioni di patriarchi. In quella occasione Sh\u00e9nhu\u00ec accus\u00f2 anche l'erede di Sh\u00e9nxi\u00f9, P\u01d4j\u00ed (\u666e\u5bc2, 651-739), di aver inviato degli emissari per staccare la testa alla mummia di Hu\u00ecn\u00e9ng, distruggendone la stele, e di essersi arrogato il titolo di settimo patriarca Ch\u00e1n. Ma l'accusa dottrinale nei confronti della scuola del Nord era ancora pi\u00f9 incisiva, Sh\u00e9nhu\u00ec la considerava \"gradualista\", opposta a quella perseguita nel suo monastero che invece era \"repentina\". Cos\u00ec la citazione \"meridionale immediata, settentrionale graduale\" (\u5357\u9813\u5317\u6f38) perme\u00f2 la cultura buddhista del tempo. Tale distinzione, graduale e immediata, si riferiva al raggiungimento della illuminazione. Secondo Sh\u00e9nhu\u00ec i seguaci di Sh\u00e9nxi\u00f9 erano per un raggiungimento graduale della stessa, mentre lui, seguace di Hu\u00ecn\u00e9ng, la perseguiva nella modalit\u00e0 immediata. Il dibattito sulla distinzione fra conoscenza immediata e conoscenza graduale era proprio della cultura cinese, non solo buddhista, fin dalla fondazione della scuola daoista Xu\u00e1nxu\u00e9 (\u7384\u5b78, Scuola della Sapienza oscura) nata dopo il crollo subito dalla Dinastia Han. Secondo la scuola Xu\u00e1nxu\u00e9, la Dinastia Han pur avendo formalmente rispettato le indicazioni dei classici del Daoismo non ne aveva intuito la portata. Quindi la distinzione tra conoscenza immediata e conoscenza graduale (quest'ultima, secondo queste dottrine, non priva di rischi di fallimento nella comprensione) fu poi alla base di numerose divisioni tra le scuole buddhiste cinesi sempre tese a dichiararsi nell'ambito, vincente, dell'immediato.\n\u00c8 evidente come l'attacco del proclama di Sh\u00e9nhu\u00ec, erede di Hu\u00ecn\u00e9ng e residente nel monastero Hu\u00e1t\u0101i, fosse proprio P\u01d4j\u00ed, erede di Sh\u00e9nxi\u00f9 e residente nel ben pi\u00f9 famoso monastero di D\u00f2ngsh\u0101n (\u6771\u5c71, Picco o Monte orientale), gi\u00e0 residenza dei primi patriarchi Ch\u00e1n.\nDa considerare inoltre che Sh\u00e9nxi\u00f9 era considerato fino a quel momento legittimo erede di Hu\u00ecn\u00e9ng avendo peraltro goduto il pieno appoggio della imperatrice buddhista W\u01d4 Z\u00e9ti\u0101n (\u6b66\u5247\u5929, conosciuta anche come W\u01d4 Zh\u00e0o, \u6b66\u66cc, regno: 690-705).\nMa i fasti della scuola del Nord, la quale tuttavia si denominava scuola di D\u00f2ngsh\u0101n, erano tramontati. L'imperatrice era morta da circa trent'anni e l'Impero cinese si avviava verso la crisi che provocher\u00e0 la Ribellione di An Lushan; esemplificativo fu il fatto che Sh\u00e9nhu\u00ec, nel frattempo condannato all'esilio per il suo proclama, si attiv\u00f2 ben presto nella vendita di certificati di ordinazione per rimpinguare le casse imperiali guadagnandosi il favore della Corte che gli permise di rientrare dall'esilio e di conquistarsi il titolo di VII patriarca Ch\u00e1n strappandolo a P\u01d4j\u00ed. La scuola di Sh\u00e9nhu\u00ec non \u00e8 sopravvissuta cos\u00ec come il suo patriarcato ma"}
{"id": "58005", "revid": "767487", "url": "https://it.wikipedia.org/wiki?curid=58005", "title": "Shichir\u014d Fukazawa", "text": "Biografia.\nNasce nella prefettura di Yamanashi ma dopo il diploma si trasferisce a T\u014dky\u014d. Si mantiene intraprendendo vari lavori. Si dedica in particolare alla musica, suonando la chitarra, che rimarr\u00e0 una costante in tutta la sua vita influenzando anche la produzione letteraria. A causa delle cagionevoli condizioni di salute riesce ad evitare l'arruolamento durante la guerra.\nScrisse la sua prima opera nel 1956, quando aveva 42, anni vincendo un premio per i nuovi talenti promosso dalla rivista \"Ch\u0169\u014d k\u014dron\" con il racconto \"Narayama bushik\u014d\" (\u6962\u5c71\u7bc0\u8003) (le canzoni di Narayama) L'anno dopo il racconto \"T\u014dhoku no zummutachi\" (Gli Zummu del Tohoku)\nNel 1960 scrisse (\u98a8\u6d41\u5922\u8b5a) il cui tema era il sistema di governo imperiale."}
{"id": "58010", "revid": "1590", "url": "https://it.wikipedia.org/wiki?curid=58010", "title": "Strumento musicale a fiato", "text": ""}
{"id": "58028", "revid": "125407940", "url": "https://it.wikipedia.org/wiki?curid=58028", "title": "Cloruro di vinile", "text": "Il cloruro di vinile (detto anche VCM o CVM, da \"cloruro di vinile monomero\"; nome IUPAC: cloroetene) \u00e8 un composto organico clorurato.\nA temperatura e pressione ambiente \u00e8 un gas incolore dal tipico odore dolciastro, insolubile in acqua. Trova principalmente impiego nella produzione del suo polimero, il cloruro di polivinile, pi\u00f9 noto come \"PVC\".\nLa sua formula chimica \u00e8 CH2=CH-Cl.\nStoria.\nIl cloruro di vinile \u00e8 stato sintetizzato per la prima volta nel 1835 da Justus von Liebig e Henri-Victor Regnault, suo studente. Lo prepararono facendo reagire l'1,2-dicloroetano (o \"cloruro di etilene\") con una soluzione di potassio idrato in etanolo.\nNel 1902 il cloruro di vinile fu sintetizzato dal chimico tedesco Heinrich Biltz per termolisi dell'1,2-dicloroetano.\nNel 1912 Fritz Klatte, un chimico tedesco impiegato per la Griesheim-Elektron, brevett\u00f2 un metodo per produrre il cloruro di vinile per addizione di acido cloridrico all'acetilene usando cloruro mercurico (HgCl2) come catalizzatore:\nTale processo rimase in uso fino agli anni quaranta, quando venne rimpiazzato da processi pi\u00f9 convenienti.\nProduzione industriale.\nLa produzione del cloruro di vinile avviene attraversando due fasi:\nLa fase di produzione dell'1,2-dicloroetano pu\u00f2 essere svolta anche sfruttando entrambi i processi di ossidazione diretta e di ossiclorurazione.\nProduzione di cloruro di vinile per deidroclorurazione.\nNella fase di deidroclorurazione, per riscaldamento a 500-600\u00a0\u00b0C ad una pressione di 15-30 atmosfere, l'1,2-dicloroetano si decompone in cloruro di vinile e acido cloridrico:\nLa reazione precedente viene attivata termicamente, \u00e8 una reazione di termolisi.\nUsi.\nNel 1984 sono state impiegate circa 12-15 milioni di tonnellate di cloruro di vinile.\nDi gran lunga l'uso pi\u00f9 importante del cloruro di vinile \u00e8 la sua polimerizzazione per produrre il PVC. Quantit\u00e0 minime sono destinate alla sintesi di altri idrocarburi clorurati.\nLa tossicit\u00e0 del cloruro di vinile ne limita l'uso nei prodotti di consumo, bench\u00e9 fino al 1974 venisse usato come propellente per bombolette spray. I suoi effetti cancerogeni sono stati riconosciuti da tempo e hanno dato luogo a vertenze legali simili a quelle avute per l'amianto.\nSempre per via della sua tossicit\u00e0, anche il suo uso come anestetico (similmente al cloruro di etile) \u00e8 stato abbandonato.\nEffetti tossici.\nIl cloruro di vinile monomero ha una soglia olfattiva (odore dolciastro) di 4000 ppm, mentre i primi fenomeni sul sistema nervoso si osservano a 8000 ppm.\nAgisce sui canali ionici presenti sulle membrane cellulari provocando la depressione delle cellule eccitabili; per questo, prima della scoperta degli effetti tossici, veniva utilizzato in medicina per indurre anestesia.\nInfatti, il cloruro di vinile deprime il sistema nervoso centrale e pu\u00f2 provocare aritmie fatali; l'inalazione dei suoi vapori produce sintomi analoghi a quelli dell'intossicazione da alcol - mal di testa, stordimento, perdita di coordinazione dei movimenti, disturbi della percezione visiva ed uditiva - e nei casi pi\u00f9 gravi allucinazioni, perdita di coscienza, paralisi dei centri bulbari e conseguente morte per crisi respiratoria.\nI lavoratori a rischio sono:\nL'esposizione continuativa a basse concentrazioni di sostanza (esposizione cronica) \u00e8 responsabile di diverse manifestazioni definite come malattia da cloruro di vinile (si manifesta dopo alcuni mesi o anni). Questa \u00e8 dovuta alla formazione di proteine aberranti immunogeniche create dall'interazione del principale metabolita del cloruro di vinile (ossicloroetile) con le proteina plasmatiche. In questo senso, le manifestazioni dell'intossicazione cronica sono principalmente dovute alla deposizione in circolo di immunocomplessi, con sindromi vasculitiche sistemiche gravi. Si innescano inoltre crisi angiospastiche; tipico \u00e8 infatti il fenomeno di Raynaud. Il quadro si completa con lesioni cutanee simili alla sclerodermia e con acroosteolisi delle falangi distali, delle ossa del piede e della rotula. Possono inoltre associarsi:\nSulle cavie in gravidanza, l'esposizione al cloruro di vinile ha causato aborti e nascite di cuccioli malformati. L'effetto sulla riproduzione umana \u00e8 sconosciuto.\nIl cloruro di vinile \u00e8 inoltre un potente cancerogeno riconosciuto ed \u00e8 stato correlato in particolar modo con certe forme di cancro del fegato - principalmente il carcinoma epatocellulare e l'angiosarcoma epatico.\nVi sono alcuni indicatori di dose (purtroppo gravati da bassa sensibilit\u00e0 a causa della rapidit\u00e0 di scomparsa dopo esposizione) in sperimentazione:\nQuesti possono essere usati per il monitoraggio biologico dei lavoratori esposti al cloruro di vinile.\nIl caso del polo petrolchimico di Porto Marghera.\nIl 16 ottobre 1996 il Procuratore della Repubblica di Venezia, Felice Casson, chiede il rinvio a giudizio dei dirigenti della Montedison, che aveva nel polo petrolchimico di Porto Marghera i suoi impianti di produzione di CVM e PVC. La tesi di fondo dell'accusa mossa alla dirigenza Montedison \u00e8 stata quella di aver volutamente sottovalutato gli effetti tossici del CVM, nonostante questi fossero stati gi\u00e0 acclarati e resi noti all'azienda sin dal 1972, e di non aver destinato successivamente sufficienti risorse per la tutela della salute dei lavoratori, della popolazione esterna agli impianti e dell'ambiente circostante.\nIl processo si chiuse con una sentenza di assoluzione lasciando uno strascico di polemiche e di profonda amarezza tra i familiari degli operai morti di cancro e le comunit\u00e0 della zona.\n\u00c8 con il titolo \"Petrolkimiko - Le voci e le storie di un crimine di pace\" che Gianfranco Bettin pubblica una raccolta di scritti di vari autori che raccontano le storie di operai esposti al CVM nei reparti di sintesi del CVM e del PVC, la storia di Gabriele Bortolozzo, cui si deve molta dell'opera di pubblica sensibilizzazione al problema, e l'atto di chiusura del Procuratore della Repubblica di Venezia.\nPrendendo spunto dal libro di Bettin, Marco Paolini ha tratto nel 2002 \"Parlamento chimico\", teatro della memoria dedicato all'intera vicenda.\nIl 15 dicembre 2004 il processo d'appello\u00a0\u2013emessa dal presidente Francesco Aliprandi e dai giudici \"a latere\" Gino Contini e Antonio Lucisano \u2013 modifica la sentenza emessa in primo grado, riconoscendo molti degli imputati colpevoli di omicidio colposo; sentenza a cui non seguir\u00e0 condanna per via dell'avvenuta prescrizione.\nIl caso della contaminazione delle falde acquifere della Val Pescara (Abruzzo).\nL'ex polo chimico di Montecatini Edison di Bussi, ha contaminato le falde acquifere della Val Pescara, utilizzando le stesse come discarica dei propri prodotti chimici. L'acqua \u00e8 stata distribuita ad un'utenza di circa 700.000 persone, inclusi scuole ed ospedali. Le indagini sono state portate avanti dalla Guardia Forestale, che ha scoperto l'azione irresponsabile della societ\u00e0 per effetto dello svolgimento di attivit\u00e0 industriali ad alto rischio per le falde acquifere e per le azioni incontrollate di sversamento.\nLa Commissione dei Lavori pubblici della Camera dei deputati, nella persona del Presidente Ermete Realacci, ha sottolineato, in una relazione che la Montecatini Edison avrebbe utilizzato una discarica posta a poca distanza dai fiumi Tirino e Pescara, con l'interramento di 1.800.000 tonnellate di rifiuti tossici e scarti industriali della produzione di cloro, soda, varechina, formaldeide, perclorati e cloruro di ammonio. L'acqua erogata \u00e8 stata diffusa nell'acquedotto sino al 2007, periodo nel quale i pozzi vennero chiusi su denuncia dello stesso WWF. Da un rapporto svolto dal Ministero della Salute, che ha nominato degli esperti al fine di valutare i danni, le falde acquifere furono contaminate dal cloruro di vinile, noto agente cancerogeno per gli animali e per gli uomini."}
{"id": "58038", "revid": "1711941", "url": "https://it.wikipedia.org/wiki?curid=58038", "title": "Orom\u00eb", "text": ""}
{"id": "58040", "revid": "486946", "url": "https://it.wikipedia.org/wiki?curid=58040", "title": "Monty Python Flying Circus", "text": ""}
{"id": "58041", "revid": "7", "url": "https://it.wikipedia.org/wiki?curid=58041", "title": "James Whistler", "text": ""}
{"id": "58049", "revid": "1711941", "url": "https://it.wikipedia.org/wiki?curid=58049", "title": "Elfico primitivo", "text": ""}
{"id": "58055", "revid": "124100215", "url": "https://it.wikipedia.org/wiki?curid=58055", "title": "Eru Il\u00favatar", "text": "Eru Il\u00favatar \u00e8 il nome che, nella sua mitologia, J. R. R. Tolkien d\u00e0 a colui che pu\u00f2 essere definito come un equivalente letterario del Dio ebraico-cristiano, l'Essere Supremo, il creatore di tutte le cose, in particolare degli Ainur (esseri spirituali equiparabili per certi versi agli dei pagani e per altri agli angeli ebraico-cristiani) e dell'universo (E\u00e4, di cui Arda \u00e8 una parte), sebbene pure gli Ainur abbiano una loro parte nella creazione. \"Eru\" nel linguaggio immaginario \"Quenya\" inventato da Tolkien, sta per \"Colui che sta Solo\", mentre \"Il\u00favatar\", sempre nella finzione, \u00e8 un appellativo che gli viene dato dagli abitanti di Arda e che sta per \"Padre di Tutto\" (probabile \u00e8 il collegamento con \"Alf\u00f6\u00f0r\", epiteto di Odino nella mitologia norrena). Eru riveste un ruolo importante nelle storie narrate ne \"Il Silmarillion\" ma non \u00e8 menzionato per nome nei romanzi pi\u00f9 famosi di Tolkien, \"Lo Hobbit\" e \"Il Signore degli Anelli\"; in quest'ultimo lo si ritrova solo nella parte dell'Appendice A dove si parla della caduta di N\u00famenor, dove viene indicato come \"l'Uno\".\nLa figura di Eru si rif\u00e0 ai tratti del Dio cristiano: onnipotente, onnisciente e incommensurabilmente saggio. Secondo questa stessa concezione Eru quasi mai interviene in modo diretto e visibile nelle vicende del mondo: in esso Bene e Male coesisteranno fino alla fine di Arda. Tutto ci\u00f2 pu\u00f2 essere ricondotto al concetto di libero arbitrio, il cui rispetto (sia dal punto di vista dei singoli abitanti di Arda, sia dal punto di vista delle forze che agiscono nel mondo) richiede agli stessi Valar di porsi al di fuori delle vicende della Terra di Mezzo.Il\u00favatar interviene direttamente solo nella sua adozione dei Nani e, su richiesta dei Valar, all'atto dello sprofondamento di N\u00famenor, eseguito da lui e lui soltanto insieme alla creazione della Strada Diritta e alla trasformazione di Arda da piatta a sferica. Inoltre crea e risveglia gli Elfi e gli Uomini. In \"Morgoth's Ring\", scritto postumo parte della \"History of Middle-earth\", Tolkien racconta di altri interventi diretti di Eru, ad esempio nell'istruire i primi Uomini attraverso la sua voce diretta.\nEru come dio creatore.\nSebbene Eru sia il creatore di tutti gli altri enti, che hanno ricevuto da lui la propria esistenza concreta tramite la \"Fiamma Imperitura\", ha demandato la, si potrebbe dire, \"pianificazione\" della sua creazione e l'aggiunta di dettagli agli Ainur: costoro hanno immaginato il mondo, e alle loro visioni Eru ha successivamente dato vita propria (si veda Ainulindal\u00eb). Questo paradigma fa eccezione con i cosiddetti \"Figli di Il\u00favatar\" (\"Eruhini\"), gli Elfi e gli Uomini, che sono invece stati interamente pensati e creati da Il\u00favatar, senza mediazioni di alcun genere da parte degli Ainur. La partecipazione diretta dei Valar e in particolare la corruzione apportata da Melkor alla creazione, avvicinano la figura di Eru a quella del Dio della concezione gnostico-cristiana (conosciuto anch'egli come l'Uno e il Padre Celeste), con Melkor nel ruolo del demiurgo (tuttavia con potere minore e suo malgrado sotto il controllo dello stesso Il\u00favatar, a differenza del demiurgo gnostico) e i Valar come gli eoni.\nI Nani sono citati all'interno delle opere di Tolkien (\"Il Silmarillion\") come un caso di \"adozione\" da parte di Eru: creati da Aul\u00eb all'interno di E\u00e4, Eru l\u00ec accett\u00f2 e don\u00f2 loro la facolt\u00e0 di pensare liberamente dal volere e dal pensiero di Aul\u00eb, a cui altrimenti la loro esistenza sarebbe stata completamente incatenata.\nLe Aquile e gli Ent fanno parte delle creazioni previste da Manw\u00eb e Yavanna nell'Ainulindal\u00eb. Tolkien non ha specificato per bene qual \u00e8 stato il ruolo di Eru nella creazione degli altri animali parlanti come \u00e8 il caso di Huan, ma \u00e8 presumibile che anch'essi siano apparsi nell'Ainulindal\u00eb.\nTolkien su Eru.\nTolkien sapeva che Eru non era una \"divinit\u00e0 fantastica\" ma era soltanto un modo per rappresentare Dio, con un nome di una lingua inventata, anche se in un contesto mitologico o fantastico. In una bozza di una lettera del 1954 a Peter Hastings, direttore della \"Newman Bookshop\" (una libreria cattolica di Oxford), Tolkien difese gli aspetti non ortodossi all'interno della sua mitologia, come un'esplorazione dell'infinito \"potenziale di variet\u00e0\" di Dio. Hasting scrisse:\nLa risposta di Tolkien contiene una spiegazione della sua opinione circa la relazione tra la Creazione (divina) e la sub-creazione (umana):\nHastings aveva anche criticato la descrizione di Tom Bombadil di Baccador: \"Lui \u00e8\", dicendo che sembrava implicare che Bombadil fosse Dio.\nTolkien cos\u00ec rispose:\nEru, bench\u00e9 guidi i destini di Arda, non entra in essa, anche se nell'opera \"Athrabeth Finrod ah Andreth\", edita in \"Morgoth's Ring\" da Christopher Tolkien, si narra che prima della Dagor Dagorath, come \u00e8 stato rivelato solo ad alcuni Uomini (gli Elfi ne sono invece all'oscuro), Eru stesso entrer\u00e0 in Arda e causer\u00e0 la distruzione totale del male di Melkor, prima che questi sia distrutto per sempre dai Valar e Arda guarita dalle ferite. Andreth dice a Finrod Felagund che questa profezia era nota come Antica Speranza. Si tratta con tutta probabilit\u00e0 di un'allusione fatta da Tolkien all'incarnazione di Cristo, forse prefigurata anche nelle caratteristiche salvifiche di alcuni personaggi, tra cui appunto lo stesso Bombadil, il quale \u00e8 talvolta visto anche come l'incarnazione dello spirito di Arda ovvero della Fiamma Imperitura infusa da Il\u00favatar prima dell'avvento degli Ainur.\nIspirazione e sviluppo.\nIl titolo \"il Padre di Tutto\" fa pensare che sia preso in prestito dal dio Odino della mitologia norrena, bench\u00e9 anche il Nuovo Testamento si riferisca a Dio come l\"'unico Dio e Padre di tutto\". Tolkien, da cattolico e studente della mitologia del nord Europa, fu probabilmente influenzato da entrambe le fonti. Siccome Tolkien fu educato intensamente riguardo alla mitologia finnica, non sorprenderebbe se il nome Il\u00favatar fosse derivato da Ilmatar, uno dei primi spiriti della creazione.\nBisogna notare che nelle versioni pi\u00f9 antiche della storia della Terra di Mezzo il nome Il\u00favatar significava \"Padre del cielo\", ma questa etimologia venne abbandonata in favore del nuovo significato in revisioni successive. Il\u00favatar \u00e8 anche l'unico nome di Dio usato nelle prime versioni - Eru infatti appare per la prima volta negli \"Annali di Aman\", pubblicati nel volume X di \"The History of Middle-earth\", intitolato \"Morgoth's Ring\", inedito in Italia."}
{"id": "58058", "revid": "287204", "url": "https://it.wikipedia.org/wiki?curid=58058", "title": "Sant'Ambrogio (disambigua)", "text": ""}
{"id": "58059", "revid": "640277", "url": "https://it.wikipedia.org/wiki?curid=58059", "title": "Lander", "text": "Un lander, o veicolo d'atterraggio, \u00e8 un tipo di navicella spaziale che effettua la discesa e sosta sulla superficie di un corpo celeste. Per i corpi provvisti di atmosfera, l'atterraggio \u00e8 chiamato \"rientro\", e il lander si definisce \"veicolo di rientro\". In questi casi, il lander pu\u00f2 utilizzare dei freni aerodinamici o anche dei paracadute per attutire la caduta, oltre che utilizzare dei piccoli razzi di atterraggio che portano il lander ad appoggiarsi al suolo dolcemente. La sonda Pathfinder per atterrare su Marte utilizz\u00f2 anche degli airbag. A differenza dei \"lander\", i \"rover\" che sono da essi trasportati possono anche muoversi sulla superficie.\nStoria.\nNumerosi \"lander\" sono stati utilizzati nell'esplorazione di Marte. Tra le missioni coronate da successo ricordiamo:\nAltri due \"lander\" hanno trasportato su Marte i due \"Mars Exploration Rover\", atterrando tramite airbag. Per essi non \u00e8 stata prevista alcuna strumentazione scientifica.\nInoltre, diverse missioni hanno incontrato difficolt\u00e0 nella fase finali di avvicinamento al pianeta o nell'atterraggio; tra queste vanno ricordate: Mars 3, che nel 1971 dopo essere correttamente atterrata, oper\u00f2 soltanto per 20 secondi; il \"Mars Polar Lander\", che fall\u00ec un atterraggio morbido nella regione polare marziana nel 1999 ed il Beagle 2, che fall\u00ec un atterraggio con airbag nel 2003.\nLa sonda spaziale Rosetta, lanciata il 2 marzo 2004, \u00e8 stata attrezzata col \"lander\", Philae, che \u00e8 atterrato sulla cometa 67P/Churyumov-Gerasimenko il 12 novembre 2014 ed ha iniziato a funzionare alle 08:35 UTC. Data la bassa gravit\u00e0 di questi corpi, invece di mezzi per attutire la caduta, Philae prevedeva un sistema di ancoraggio al suolo attraverso veri e propri arpioni. Tuttavia in quel caso il sistema non funzion\u00f2 e Philae rimbalz\u00f2 almeno un paio di volte, finendo incastrato in un luogo impervio, e rimasto a lungo imprecisato, dove l'attivit\u00e0 scientifica pot\u00e9 essere svolta solo in maniera molto ridotta, data la scarsca illuminazione che imped\u00ec il regolare funzionamento dei pannelli solari. Un atterraggio su un corpo altrettanto piccolo, l'asteroide 433 Eros, \u00e8 stato effettuato dal satellite artificiale NEAR Shoemaker, anche se originariamente non era previsto che NEAR tentasse l'atterraggio.\nAnche la sonda Galileo ha inviato un piccolo veicolo di rientro su Giove, ma dato che Giove \u00e8 un pianeta gigante gassoso, quindi senza una netta superficie, \u00e8 in discussione il fatto che questo veicolo di rientro sia o meno da definirsi \"lander\".\nParecchie sonde lunari, tra cui quelle del programma Luna sovietico, e quelle del programma Ranger statunitense, erano \"lander\" detti ad impatto duro ( o atterraggio duro), cio\u00e8 non era previsto che spedissero alcun dato dopo l'allunaggio. Anche le sonde Hiten e SMART-1 hanno concluso la loro vita operativa con un impatto programmato sulla Luna.\nLa sonda Huygens, trasportata con la sonda spaziale Cassini verso la luna di Saturno Titano, \u00e8 atterrata su Titano il 14 gennaio 2005, inviando a terra la prima immagine del suolo titaniano. Il \"lander\" era progettato per inviare informazioni sull'atmosfera durante la lunga fase di discesa e per 15 minuti dalla superficie, ma il suo segnale \u00e8 stato ricevuto da terra per oltre tre ore dal suo contatto al suolo.\nIl Programma Venera sovietico includeva un certo numero di \"lander\" per Venere, di cui alcuni schiacciati dall'alta pressione di quel pianeta, altri invece sono atterrati con successo. Il Programma Vega (sempre sovietico) sped\u00ec due aerostati nell'atmosfera di Venere.\nIl programma Surveyor statunitense serv\u00ec per determinare i giusti siti per l'allunaggio delle navicelle Apollo; perci\u00f2 queste missioni hanno richiesto un atterraggio morbido, per poter spedire i dati relativi allo spessore della polvere lunare, all'epoca sconosciuto. Il LEM dell'Apollo ha utilizzato un motore a razzo di discesa per un atterraggio morbido di due astronauti sulla Luna, che venne eseguito sei volte (rispettivamente da Apollo 11 ad Apollo 17 con eccezione di Apollo 13)."}
{"id": "58060", "revid": "1996533", "url": "https://it.wikipedia.org/wiki?curid=58060", "title": "Parco nazionale del Cilento, Vallo di Diano e Alburni", "text": "Il parco nazionale del Cilento, Vallo di Diano e Alburni \u00e8 un parco nazionale istituito nel 1991, mentre nel 1995 \u00e8 istituito l'ente per la sua gestione. L'area naturale protetta di circa ettari, interamente compresa nella provincia di Salerno, \u00e8 stata successivamente estesa fino a portare la sua superficie a ettari, corrispondendo oggi alla parte meridionale della provincia, compresa tra la piana del Sele a nord, la Basilicata a est e a sud e il mar Tirreno ad ovest. Comprende, in tutto o in parte, i territori di 8 comunit\u00e0 montane e 80 comuni. Dal 1998 \u00e8 patrimonio dell'umanit\u00e0 dell'UNESCO (con i siti archeologici di Paestum e Velia e la Certosa di Padula), dal 1997 \u00e8 Riserva della biosfera e dal 2010 \u00e8 il primo parco nazionale italiano a diventare geoparco. La sede del parco \u00e8 a Vallo della Lucania.\nStoria.\nIl parco \u00e8 stato creato nel 1991 con la legge quadro del 6 dicembre n. 394 (Legge Quadro sulle aree protette, GU n.292 del 13/12/1991). Successivamente sono stati approvati provvedimenti per la perimetrazione e zonizzazione con Ordinanza del Ministero dell'Ambiente 4 dicembre 1992 (GU n.300 del 22/12/1992) e del 22 aprile 1993 (GU n.103 del 05/05/1993), oltre che con Decreto del Ministro dell'Ambiente 5 agosto 1993 (GU 199 del 25/08/1993). Primo presidente del parco fu il naturalista Vincenzo La Valva.\nDella necessit\u00e0 di tutelare il Cilento dalle speculazioni edilizie e da un distruttivo turismo di massa si parlava gi\u00e0 dal 1973 (convegno internazionale sui parchi costieri mediterranei, Castellabate). Un primo risultato si ebbe con l'istituzione da parte del Ministero dell'Ambiente di due riserve naturali, rispettivamente sul monte Cervati e sul fiume Calore, per un totale di 36.000 ettari.\nCon decreto del Ministro per l'Ambiente del 22 dicembre 1998 (GU n.127 del 2/6/1999) ne \u00e8 stato approvato lo Statuto unitamente alla attuale perimetrazione e zonizzazione che investono una superficie di 181.048 ettari.\nA febbraio 2011 diventa anche il primo parco nazionale ad avere una biblioteca digitalizzata, con la messa in rete e su supporto multimediale dei ventimila volumi della biblioteca del parco \"Giambattista Vico\" di Vatolla..\nTerritorio.\nIl profilo orografico \u00e8 ovunque marcato, spesso aspro. Poche e povere in estensione sono le zone pianeggianti, per lo pi\u00f9 in corrispondenza dei fiumi principali, l'Alento sulla costa e il Tanagro nel Vallo di Diano. Altri fiumi del Parco hanno carattere torrentizio e corso nervoso, come il Mingardo, il Bussento e lo stesso Calore, affluente nel Sele a Nord del Parco, che ne ospita solo il tormentato corso superiore (Gole del Calore). Le cime pi\u00f9 importanti sono: Cervati (1898 m), Alburni (1742 m), Gelbison, detto Sacro Monte (1705 m), Motola (1700 m), Monte Centaurino (1433 m), Cocuzzo (1411 m), Bulgheria (1224 m), Monte Stella (Cilento) (1131 m). La costa \u00e8 bassa e sabbiosa dal Sele ad Agropoli, e poi sul litorale tra Casal Velino ed Ascea; altrove, \u00e8 alta e rocciosa, spesso crivellata di meravigliose grotte e insenature.\nGeologia.\nLa geologia del parco \u00e8 marcata dalla compresenza di due tipi di roccia predominanti: il \"\"Flysch\" del Cilento\", ricco di colori e stratificazioni, che si ritrova in corrispondenza del bacino idrografico dell'Alento e sulla costa nord, e il calcare, ricco di cavit\u00e0 carsiche, proprio dei complessi montuosi interni (Alburno-Cervati) e della parte meridionale del territorio interessato dal Parco.\nAmbiente.\nFlora.\nNel parco sono state censite circa 1.800 specie vegetali, di cui una di interesse comunitario, la primula di palinuro, e 25 habitat. Essendo al centro del Mediterraneo, tra areali diversi per climi e temperature, anche la presenza di certe specie altrove comuni \u00e8 in questo caso degna di menzione. Nel parco convivono infatti: betulle, abete bianco e bosso.\nDi particolare interesse \u00e8 la vegetazione delle rupi costiere. Essa comprende tra l'altro il raro giglio marino; a diretto contatto con il mare vive l'endemica statice salernitana, mentre sulle rupi vivono la primula di Palinuro, il garofano delle rupi, la Centaurea, l'Iberide florida, la campanula napoletana. Nel 2011 \u00e8 stata anche scoperta la presenza lungo le scogliere di Palinuro di esemplari di \"Bassia saxicola\", una pianta cespugliosa estremamente rara e di cui si era precedentemente riscontrata la presenza solo in enclavi sulle isole di Ischia e Stromboli.\nNella fascia costiera tra Palinuro e Montecorice, con un ristrettissimo areale a distribuzione puntiforme, in corrispondenza di conglomerati e affioramenti rocciosi e di macereti xerotermici calcarei e ultra-basici sono state individuate alcune stazioni di un endemismo esclusivo del Cilento, la \"ginestra del Cilento\" )\nLa gariga ad ampelodesma \u00e8 il popolamento pi\u00f9 diffuso nella fascia costiera, fino a 700 metri di quota. Presenti ginestra, ginepro fenicio, cisto di Montpellier, ginestra del Cilento (\"Genista cilentina\"), con l'onnipresente lentisco arbustivo e sparzio villoso. Sempre nella macchia, presenza di corbezzolo arbustivo, erica, mirto, terebinto, cisto di Montpellier. Dove \u00e8 sopravvissuta all'antropizzazione, anche foreste di quercia spinosa, carrubo e olivo selvatico, e qua e l\u00e0, raramente, palme nane. Infine, si segnala il sito di interesse comunitario della pineta di Sant'Iconio, relitto di boschi certamente pi\u00f9 estesi di pino d'Aleppo (oggi di nuovo in espansione perch\u00e9 spesso usato nei rimboschimenti).\nNelle aree interne predominano i boschi di latifoglie decidue, leccete, cerri, roverelle, aceri, il \"Platanus orientalis\" originario di Velia, carpini neri, ornielli e castagni. Al di sopra dei 1.000 m in genere preceduto da una fascia di ontano napoletano, domina incontrastato il faggio, con il raro crespino dell'Etna, e le sassifraghe.\nIn ambiente rupestre, \u00abin condizioni ecologiche veramente 'estreme'\u00bb, si segnala un rarissimo endemismo a distribuzione puntiforme, la finocchiella di Lucania (\"Portenschlagiella ramosissima\"), specie casmofita segnalata in alcune isolate stazioni, come localit\u00e0 \"Limbida\", sulle pareti calcaree occidentali del Monte Bulgheria, non lontano da Palinuro e sulle pareti calcaree presso la gola del torrente Sammaro, tra Sacco e Roscigno.\nInoltre, nell'area protetta del Parco Nazionale del Cilento e Vallo di Diano sono presenti 254 specie di orchidee selvatiche delle 319 segnalate in tutta Europa e nel bacino del Mediterraneo.\nFauna.\nIl vasto territorio del parco offre alle specie animali una grande pluralit\u00e0 di ambienti. Non deve dunque stupire la ricchezza e variet\u00e0 degli esemplari presenti: le sole indagini sulle specie di interesse comunitario ne hanno individuate 63. Alcune di queste sono considerate di interesse prioritario: sono \"Osmoderma eremita\" e \"Rosalia alpina\", invertebrati, e, tra i Vertebrati,il Lupo. Pi\u00f9 in generale, si hanno al 2003 circa 600 segnalazioni di specie.\nTra i mammiferi le specie pi\u00f9 interessanti sono il molosso di Cestoni, l'istrice, la faina, lo scoiattolo, il lupo e la lontra, poi la lepre appenninica, l'arvicola di savi, un piccolo roditore preda della volpe e della martora come l'arvicola rossastra, o il topo selvatico e il topo dal collo giallo, o ancora come il topo quercino. Queste sono anche le prede del gatto selvatico, la cui presenza rappresenta un'altra emergenza naturalistica di grande interesse. Non raro \u00e8 il ghiro. Numerosissimi i cinghiali, presenti anche i cervi (\"reintrodotti\" nel 2004) e i caprioli introdotti nel 2003,da allora la popolazione \u00e8 cresciuta e non si ha un esatto numero dei caprioli presenti nel parco al momento.\nOltre al molosso di Cestoni, sono presenti numerose specie di pipistrelli, tra le quali miniottero, vespertilio maggiore, vespertilio di Capaccini e vespertilio di Blyth.\nTra l'avifauna sono diffusi i rapaci come l'aquila reale, il biancone, il falco pellegrino, il lanario, il corvo imperiale, il gufo reale e Strix aluco. Di grande interesse \u00e8 la presenza dell'astore. Sempre tra i rapaci, falco pecchiaiolo, Nibbio bruno, Nibbio reale. Tra gli uccelli in generale, comuni sono il picchio nero, il picchio muratore e la tottavilla, il succiacapre, il calandro e l'averla piccola, la ghiandaia marina, la balia dal collare, e nei pressi dei corsi d'acqua il martin pescatore, il merlo acquaiolo e il corriere piccolo. Infine, occorre segnalare un nucleo svernante del raro gabbiano corso.\nTra i rettili sono presenti il cervone, il biacco, la vipera e la natrice. Nelle acque fredde vivono anche anfibi come la rara salamandrina dagli occhiali, endemismo italiano, e la pi\u00f9 comune salamandra, poi il tritone italiano, l'ululone dal ventre giallo, la rana appenninica, la rana agile, e il rospo. Numerosi sono stati i casi di avvistamento di Caretta caretta lungo le coste sabbiose di Marina di Camerota (nel 2020 \u00e8 avvenuto l'ultimo caso di nidificazione e deposizione in tali coste). La fauna marina \u00e8 molto varia e complessa: sono stati segnalati, oltre alle varie specie di pesci, anche alcuni cetacei come il Tursiope, il Capodoglio comune e la Stenella Striata. Segnalati gran parte dei Ciprinidi di interesse comunitario, come il barbo, non autoctono, l'Alburnus albidus e il vairone, poi l'odonato e alla foce del Mingardo il nono.\nInfine, tra gli invertebrati \"Rosalia alpina\", \"Oxygastra curtisii\", \"Cucujus cinnaberinus\", \"Osmoderma eremita\".\nAccessi.\nIl parco \u00e8 facilmente raggiungibile dai maggiori comuni finitimi, Capaccio-Paestum o Sapri per il Cilento, Sala Consilina e Monte San Giacomo per il Vallo di Diano. Data la sua vastit\u00e0, tuttavia, \u00e8 preferibile accedervi da punti diversi, in funzione della meta prescelta. Inoltre, c'\u00e8 carenza di strutture ricettive e di collegamenti infrastrutturali a lungo raggio, dunque non vi sono veri e propri punti di accesso al Parco.\nComuni.\nAgropoli, Aquara, Ascea, Auletta, Bellosguardo, Buonabitacolo, Camerota, Campora, Cannalonga, Capaccio, Casalbuono, Casal Velino, Casaletto Spartano, Caselle in Pittari, Castel San Lorenzo, Castelcivita, Castellabate, Castelnuovo Cilento, Celle di Bulgheria, Centola, Ceraso, Cicerale, Controne, Corleto Monforte, Cuccaro Vetere, Felitto, Futani, Gioi, Giungano, Laureana Cilento, Laurino, Laurito, Lustra, Magliano Vetere, Moio della Civitella, Montano Antilia, Montecorice, Monteforte Cilento, Sala Consilina, Monte San Giacomo, Montesano sulla Marcellana, Morigerati, Novi Velia, Omignano, Orria, Ottati, Padula, Perdifumo, Perito, Petina, Piaggine, Pisciotta, Polla, Pollica, Postiglione, Roccadaspide, Roccagloriosa, Rofrano, Roscigno, Rutino, Sacco, Salento, San Giovanni a Piro, San Mauro Cilento, San Mauro La Bruca, San Pietro al Tanagro, San Rufo, Santa Marina, Santa Maria di Castellabate, Sant'Angelo a Fasanella, Sant'Arsenio, Sanza, Sapri, Sassano, Serramezzana, Sessa Cilento, Sicignano degli Alburni, Stella Cilento, Stio, Teggiano, Torre Orsaia, Tortorella, Trentinara, Vallo della Lucania, Valle dell'Angelo."}
{"id": "58061", "revid": "2231812", "url": "https://it.wikipedia.org/wiki?curid=58061", "title": "Dynamic Host Configuration Protocol", "text": "Dynamic Host Configuration Protocol (in acronimo DHCP, in italiano \"protocollo di configurazione IP dinamica\"), in telecomunicazioni e informatica, indica un protocollo applicativo (ausiliario) che permette ai dispositivi o terminali di una certa rete locale di ricevere automaticamente ad ogni richiesta di accesso, da una rete IP (quale una LAN), nonch\u00e8 la configurazione IP necessaria per stabilire una connessione e operare su una rete pi\u00f9 ampia basata su Internet Protocol. \nIl protocollo \u00e8 implementato come servizio di rete ovvero come tipologia di server: ad esempio nei sistemi Unix e Unix-like \u00e8 implementato nel demone dhcpd, in quelli basati su Active Directory di Microsoft e/o Windows Server dal servizio server dhcp.\nGeneralit\u00e0.\nDescrizione e caratteristiche.\nEsso consente l'interoperabilit\u00e0 con tutte le altre sotto-reti scambiandosi dati, purch\u00e9 anch'esse integrate allo stesso modo con il protocollo IP. Infatti in una rete basata sul protocollo IP, ogni calcolatore ha bisogno di un indirizzo IP, scelto in modo tale che appartenga all'insieme di indirizzi possibili assegnati all'intera sottorete (cio\u00e8 al Net_ID) a cui \u00e8 collegato e che sia univoco, cio\u00e8 non ci siano altri calcolatori che stiano gi\u00e0 utilizzando quell'indirizzo.\nIl compito di assegnare \"manualmente\" gli indirizzi IP ai calcolatori comporta infatti un rilevante onere per gli amministratori di rete, soprattutto in reti di grandi dimensioni o in caso di numerosi computer che si connettono a rotazione solo a ore o giorni determinati. Inoltre gli indirizzi IPv4 disponibili (attualmente usati nella quasi totalit\u00e0 delle reti al mondo) con l'aumentare dei computer connessi a Internet hanno cominciato a scarseggiare, diminuendo la disponibilit\u00e0 di IP fissi per eventuali configurazioni \"statiche\".\nDHCP supporta questo compito automaticamente e in maniera dinamica, cio\u00e8 solo quando richiesto dall'host. Viene utilizzato soprattutto in reti locali, in particolare su Ethernet. In altri contesti, funzioni simili sono svolte all'interno di PPP. Una volta ricevuta la configurazione di rete la stazione o computer della rete locale diventa a tutti gli effetti un host (\"ospite\") della rete Internet e pu\u00f2 intraprendere sessioni di navigazione Web e tutti gli altri servizi offerti dalla rete stessa. Infatti, un servizio DHCP \u00e8 svolto anche da un semplice router di casa.\nComponenti.\nIl client DHCP \u00e8 un calcolatore che ha bisogno di ottenere un indirizzo IP valido per la sottorete a cui \u00e8 collegato, \u00e8 anche il programma che si occupa di richiedere l'indirizzo IP e configurarlo.\nIl server DHCP \u00e8 il calcolatore che assegna gli indirizzi IP, \u00e8 anche il processo che svolge questa funzione. Talvolta questa funzione \u00e8 incorporata in un router.\nIl DHCP \"relay\" \u00e8 il calcolatore (o pi\u00f9 spesso una funzione implementata in un router) che si occupa di inoltrare le richieste DHCP ad un server, qualora questo non sia sulla stessa sottorete. Questo componente \u00e8 necessario solo se un server DHCP deve servire molteplici sottoreti. Deve esistere almeno un DHCP relay per ciascuna sottorete servita. Ogni relay deve essere esplicitamente configurato per inoltrare le richieste a uno o pi\u00f9 server.\nParametri gestiti.\nIl protocollo DHCP viene usato anche per assegnare al computer diversi parametri necessari per il suo corretto funzionamento sulla rete a cui \u00e8 collegato. Tra i pi\u00f9 comuni, oltre all'assegnazione dinamica dell'indirizzo IP, si possono citare:\nNel protocollo c'\u00e8 comunque il supporto per assegnare tramite DHCP molti altri parametri, definiti nell'RFC 2132.\nInoltro e comunicazione dati.\nNelle piccole reti, in cui viene gestita una sola subnet IP, i client DHCP comunicano direttamente con i server DHCP. Tuttavia, i server DHCP possono anche fornire indirizzi IP per pi\u00f9 sottoreti. In questo caso, un client DHCP che non ha ancora acquisito un indirizzo IP non pu\u00f2 comunicare direttamente con il server DHCP utilizzando il routing IP, perch\u00e9 non ha un indirizzo IP con router, non conosce l'indirizzo IP di un router e non conosce l'indirizzo IP del server DHCP.\nPer consentire ai client DHCP su sottoreti non direttamente servite dai server DHCP di comunicare con i server DHCP, \u00e8 possibile installare agenti di inoltro DHCP su queste sottoreti. Il client DHCP trasmette sul collegamento locale; il relay agent riceve la trasmissione e la trasmette a uno o pi\u00f9 server DHCP utilizzando l'unicast. Il relay agent memorizza il proprio indirizzo IP nel campo GIADDR del pacchetto DHCP. Il server DHCP utilizza GIADDR per determinare la sottorete su cui il relay agent ha ricevuto la trasmissione e assegna un indirizzo IP su quella sottorete. Quando il server DHCP risponde al client, invia la risposta all'indirizzo GIADDR, usando ancora l'unicast. Il relay agent quindi ritrasmette la risposta sulla rete locale.\nIn questa situazione, la comunicazione tra il relay agent e il server DHCP, utilizza in genere la porta 67 UDP di origine e di destinazione. \nModalit\u00e0 di assegnazione indirizzi IP.\nA seconda dell'implementazione, il server DHCP pu\u00f2 avere tre metodi di allocazione degli indirizzi IP:\nAllocazione dinamica.\n\u00c8 l'allocazione automatica di indirizzi temporanei.\nL'allocazione dinamica per un periodo dato viene chiamata 'affitto' (lease). Il client la pu\u00f2 estendere tramite ulteriore richiesta o pu\u00f2 rilasciare l'indirizzo affittato in qualsiasi momento se non serve pi\u00f9. In caso di scarsita' di indirizzi, il server DHCP riutilizza indirizzi affittati col tempo scaduto\nAllocazione automatica.\nIl server DHCP assegna automaticamente un indirizzo IP a un client richiedente nell'intervallo definito dall'amministratore. Questo \u00e8 come nell'allocazione dinamica, ma il server DHCP mantiene una tabella delle assegnazioni degli indirizzi IP passati, in modo che possa assegnare preferenzialmente a un client lo stesso indirizzo IP precedente.\nAllocazione manuale (comunemente chiamata allocazione statica).\nIl server DHCP emette un indirizzo IP privato dipendente dal MAC address di ciascun client, basato su una mappatura predefinita da parte dell'amministratore. Questa funzione \u00e8 denominata in vari modi : come assegnazione \"DHCP statica\" nel DD-WRT, \"indirizzo fisso\" dalla documentazione dhcpd, \"prenotazione indirizzo\" da Netgear, \"prenotazione DHCP\" o \"DHCP statico\" da parte di Cisco e Linksys e \"prenotazione indirizzo IP\" o \"binding indirizzo MAC/IP\" da vari altri produttori di router . Se non viene rilevata alcuna corrispondenza per il MAC address del client, il server pu\u00f2 facoltativamente non ricorrere all'assegnazione dinamica o automatica.\nDHCP viene utilizzato per Internet Protocol versione 4 (IPv4), nonch\u00e9 per l'IPv6. Sebbene entrambe le versioni abbiano lo stesso scopo, i dettagli del protocollo per IPv4 e IPv6 differiscono sufficientemente da poter essere considerati due protocolli separati. Per l'operazione IPv6, i dispositivi possono utilizzare in alternativa l'autoconfigurazione dell'indirizzo stateless. Gli host IPv6 possono anche utilizzare l'indirizzamento locale del collegamento per ottenere operazioni limitate al collegamento di rete locale.\nRichiesta e attribuzione dell'indirizzo.\nDHCP utilizza il protocollo UDP, le porte registrate sono la 67 per il server e la 68 per il client.\nQuando un calcolatore vuole ottenere un indirizzo tramite DHCP, attiva il processo DHCP client. In questo momento, il calcolatore non ha un indirizzo IP valido, quindi non pu\u00f2 usare tutte le funzionalit\u00e0 della rete.\nLa procedura descritta dal protocollo consta di diversi handshake tra client e server, ovvero scambio di pacchetti, ovviamente tutti incapsulati in frame di livello datalink, come Ethernet:\nSe nel dominio di broadcast ci sono anche uno o pi\u00f9 DHCP relay, questi inoltrano il pacchetto al loro server di riferimento, che pu\u00f2 rispondere al client sempre attraverso il relay. Il relay agent comunica al server il proprio indirizzo IP sulla sottorete da cui ha ricevuto il pacchetto di \"DHCPDISCOVER\", permettendo al server di capire da quale sottorete \u00e8 arrivata la richiesta, e quindi offrire un indirizzo per la sottorete giusta. Un server DHCP che debba servire diverse sottoreti IP deve essere configurato per conoscere i parametri di ciascuna (indirizzo della rete, maschera di sottorete, indirizzo di broadcast, indirizzo del gateway).\nScadenza e rinnovo degli indirizzi.\nA questo punto, il client \u00e8 autorizzato a usare l'indirizzo ricevuto per un tempo limitato, detto \"tempo di lease\". Prima della scadenza, dovr\u00e0 tentare di rinnovarlo inviando un nuovo pacchetto DHCPREQUEST al server, che gli risponder\u00e0 con un DHCPACK se vuole prolungare l'assegnazione dell'indirizzo. Questi sono normali pacchetti IP unicast scambiati tra due calcolatori che hanno indirizzi validi. Se il client non riesce a rinnovare l'indirizzo, torner\u00e0 allo stato iniziale cercando di farsene attribuire un altro.\nIdentificazione e autenticazione dei client.\nIl client si identifica verso il server attraverso un campo client-id dei pacchetti DHCP. Questo campo ha normalmente come valore l'indirizzo MAC della scheda di rete per cui si richiede l'indirizzo, ma pu\u00f2 anche essere configurato manualmente. Questa \u00e8 l'unica forma di autenticazione disponibile per DHCP, ed \u00e8 piuttosto debole, in quanto utilizza un dato che viene inviato in broadcast sulla rete locale, e quindi pu\u00f2 essere facilmente trovato da qualunque altro calcolatore connesso alla stessa rete. Per controllare l'accesso a una rete esistono metodi pi\u00f9 solidi che, per\u00f2, richiedono un supporto da parte degli switch a cui sono collegati gli utenti, come IEEE 802.1x.\nUn server dovrebbe cercare di assegnare allo stesso client sempre lo stesso indirizzo IP su ciascuna sottorete, ma non ci sono garanzie che questo sia possibile, a meno che un indirizzo non sia associato esclusivamente a un client.\nIl server pu\u00f2 utilizzare il campo client-id per decidere quale indirizzo assegnare al client, o quali altri parametri passargli, o anche di non rispondere per nulla alla richiesta del client.\nLa sicurezza, in termini di accesso ad una rete, non \u00e8 assicurata da indirizzi IP statici ma dall'implementazione di policy di autenticazione sia lato dominio che, eventualmente, firewall: l'utilizzo di indirizzi dinamici non ha alcun riflesso sulla sicurezza essendo un servizio base che facilita enormemente l'aggiunta di risorse client non dovendo ricorrere ogni volta a configurazione specialistica fosse pure solo l'inserimento dei parametri di connessione fisica alla rete. Come detto la connessione logica deve essere gestita attraverso le autorizzazioni di autenticazione.\nA parte i client nel senso di utenti vi sono invece servizi e risorse che tipicamente devono essere indirizzati staticamente: stampanti, router, server, sistemi di registrazione o sorveglianza, ecc.\nIdentificazione del server.\nIl server si identifica verso il client con il proprio indirizzo IP. Un client potrebbe quindi decidere di accettare indirizzi solo da un server gi\u00e0 noto.\nQualunque calcolatore collegato a una sottorete potrebbe fare da server DHCP per i calcolatori di quella sottorete, o da relay verso un server DHCP arbitrario. \u00c8 quindi possibile che un calcolatore configurato male o deliberatamente per fini illeciti offra abusivamente indirizzi IP, creando malfunzionamenti alla rete e/o gravi problemi di sicurezza.\nUn calcolatore che abbia ricevuto l'indirizzo IP da un server DHCP mal configurato non sar\u00e0 in grado di utilizzare la rete.\nSe invece il server DHCP abusivo \u00e8 configurato per scopi illeciti, le conseguenze possono essere anche peggiori: esso, infatti, pu\u00f2 offrire indirizzi che sa essere inutilizzati, oppure su una sottorete IP diversa da quella ufficiale, evitando cos\u00ec di generare conflitti con il server ufficiale, e indicare s\u00e9 stesso come default gateway. Dovr\u00e0 poi ridirigere le connessioni effettuate dai client verso il gateway ufficiale utilizzando IP masquerading. A questo punto, potr\u00e0 intercettare e sniffare tutto il traffico generato dai client, che potrebbero non accorgersi facilmente della differenza.\nPer prevenire questi rischi, alcuni switch offrono una funzionalit\u00e0 detta DHCP snooping, per cui analizzano tutti i pacchetti DHCP che li attraversano, fermando quelli che non sono originati da server autorizzati.\nVisualizzazione della configurazione IP.\nI sistemi Windows offrono un comando da digitare direttamente da shell, detto \"ipconfig (Interface configuration),\" che permette di conoscere la configurazione IP del proprio computer. Il comando \"ipconfig\" permette di avere numerose informazioni sulla configurazione e sullo stato dell'interfaccia di rete. Il comando:\npermette di visualizzare tutte le interfacce di rete presenti su un computer, e fornisce informazioni pi\u00f9 dettagliate rispetto al precedente comando.\nI sistemi Unix e Unix-like come LINUX offrono il comando ifconfig da digitare da shell che permette di conoscere la configurazione IP del proprio computer. \nAspetti dibattuti.\nAffidabilit\u00e0 delle comunicazioni.\nIl DHCP garantisce l'affidabilit\u00e0 in diversi modi: rinnovo periodico, rebinding e failover. Ai client DHCP vengono assegnati leasing che durano per un certo periodo di tempo. I client iniziano a provare di rinnovare il leasing una volta che la met\u00e0 dell'intervallo di lease \u00e8 scaduto. Lo fanno inviando un messaggio DHCPREQUEST in unicast al server DHCP che ha concesso il leasing originale. Se il server \u00e8 inattivo o irraggiungibile, non risponder\u00e0 al DHCPREQUEST. Tuttavia, in questo caso il client ripete il DHCPREQUEST di volta in volta, quindi se il server DHCP viene ripristinato o diventa nuovamente raggiungibile, il client DHCP riuscir\u00e0 a contattarlo e rinnovare il contratto di locazione.\nSe il server DHCP \u00e8 irraggiungibile per un lungo periodo di tempo, il client DHCP tenter\u00e0 di riassociare, trasmettendo il suo DHCPREQUEST piuttosto che in unicast. Una volta trasmesso, il messaggio DHCPREQUEST raggiunger\u00e0 tutti i server DHCP disponibili. Se qualche altro server DHCP \u00e8 in grado di rinnovare il leasing, lo far\u00e0 in questo momento.\nAffinch\u00e9 il rebinding funzioni, quando il client contatta con successo un server DHCP di backup, quel server deve disporre di informazioni accurate sull'associazione del client. Mantenere informazioni vincolanti precise tra due server \u00e8 un problema complicato; se entrambi i server sono in grado di aggiornare lo stesso database di lease, deve esistere un meccanismo per evitare conflitti tra gli aggiornamenti sui server indipendenti. Una proposta per l'implementazione di server DHCP fault-tolerant \u00e8 stata inviata alla Internet Engineering Task Force, ma mai formalizzata.\nSe il rebinding fallisce, il lease alla fine scadr\u00e0. Quando il lease scade, il client deve smettere di utilizzare l'inidirizzo IP a esso concesso nel suo leasing. A quel punto riavvier\u00e0 il processo DHCP dall'inizio trasmettendo un messaggio DHCPDISCOVER. Dal momento che il leasing \u00e8 scaduto, accetter\u00e0 qualsiasi indirizzo IP offerto. Una volta che ha un nuovo indirizzo (presumibilmente da un server DHCP diverso) sar\u00e0 di nuovo in grado di utilizzare la rete. Tuttavia, poich\u00e9 il suo indirizzo IP \u00e8 cambiato, tutte le connessioni in corso verranno interrotte.\nSicurezza informatica.\nIl DHCP base non include alcun meccanismo per l'autenticazione. Per questo motivo, \u00e8 vulnerabile a vari attacchi. Questi attacchi si dividono in tre categorie principali:\nPoich\u00e9 il client non ha modo di convalidare l'identit\u00e0 di un server DHCP, i server DHCP non autorizzati (comunemente chiamati \"rogue DHCP\") possono operare in rete, fornendo informazioni non corrette ai client DHCP. Ci\u00f2 pu\u00f2 servire sia come attacco denial-of-service che impedisce al client di accedere alla connettivit\u00e0 di rete, che come attacco man-in-the-middle.Poich\u00e9 il server DHCP fornisce il client DHCP con indirizzi IP del server, come l'indirizzo IP di uno o pi\u00f9 server DNS, un attaccante pu\u00f2 convincere un client DHCP a eseguire le proprie ricerche DNS tramite il proprio server DNS e pu\u00f2 inoltre fornire le proprie risposte alle query DNS dal client. Ci\u00f2 a sua volta consente all'attaccante di reindirizzare il traffico di rete attraverso se stesso, consentendogli di intercettare le connessioni tra il client e i server di rete che contatta, oppure semplicemente sostituire i server di rete con i propri.\nPoich\u00e9 il server DHCP non ha un meccanismo protetto per l'autenticazione del client, i client possono ottenere accesso non autorizzato agli indirizzi IP presentando credenziali, come gli identificatori client, che appartengono ad altri client DHCP.Ci\u00f2 consente inoltre ai client DHCP di esaurire l'archivio di indirizzi IP del server DHCP presentando nuove credenziali ogni volta che esso richiede un indirizzo, il client pu\u00f2 consumare tutti gli indirizzi IP disponibili su un determinato collegamento di rete, impedendo che altri client DHCP ottengano il servizio. DHCP fornisce alcuni meccanismi per mitigare questi problemi. L'estensione del protocollo Relay Agent Information Option (RFC 3046, solitamente indicato nell'industria attraverso il numero effettivo come Option 82) consente agli operatori di rete di allegare i tag ai messaggi DHCP in quanto questi messaggi arrivano sulla rete di fiducia dell'operatore di rete. Questo tag viene quindi utilizzato come token di autorizzazione per controllare l'accesso del client alle risorse di rete. Dato che il client non ha accesso alla rete del relay agent, la mancanza di autenticazione non impedisce all'operatore del server DHCP a fare affidamento sul token di autenticazione. Un'altra estensione, Authentication for DHCP Messages (RFC 3118), fornisce un meccanismo per l'autenticazione dei messaggi DHCP. Sfortunatamente RFC 3118 non ha visto (a partire dal 2002) un\u2019adozione diffusa a causa dei problemi di gestione delle chiavi per un gran numero di client DHCP.\nUn libro del 2007 sulle tecnologie DSL ha rilevato che \"sono state individuate numerose vulnerabilit\u00e0 di sicurezza contro le misure di sicurezza proposte da RFC 3118. Questo fatto, combinato con l'introduzione di 802.1x, ha rallentato la distribuzione e il tasso di DHCP autenticati e non \u00e8 mai stato ampiamente diffuso \". Un libro del 2010 rileva che \"ci sono state pochissime implementazioni di autenticazione DHCP. I problemi di gestione delle chiavi e dei ritardi di elaborazione sono stati ritenuti un prezzo troppo alto da pagare per benefici percepiti\". \nDelle proposte architettoniche pi\u00f9 recenti (2008) implicano l'autenticazione delle richieste DHCP usando 802.1x o PANA (i quali trasportano l'EAP). Una proposta di IETF \u00e8 stata fatta per includere EAP in DHCP stesso, il cosiddetto EAPoDHCP; questo non sembra aver superato il livello di IETF, l\u2019ultimo del quale risale al 2010."}
{"id": "58062", "revid": "287204", "url": "https://it.wikipedia.org/wiki?curid=58062", "title": "Nicodemus Tessin il Giovane", "text": "Biografia.\nFu educato dal padre che era un eminente architetto barocco svedese. Dal 1673 al 1680 viaggia per l'Europa e visita l'Inghilterra, la Francia e l'Italia. In Italia, grazie alla raccomandazione della regina Cristina di Svezia, studia nella bottega di Bernini dal 1675 al 1678. Nel 1680 restaur\u00f2 la casa del fauno. Questo viaggio di formazione avr\u00e0 una grande influenza sulla sua produzione architettonica. Ritornato a Roma nel 1687, il Tessin frequenta lo studio del pittore Giovan Battista Gaulli detto il Baciccio. La sua principale realizzazione \u00e8 il vasto Palazzo Reale di Stoccolma che inizi\u00f2 nel 1697. Inoltre alla morte del padre, proseguir\u00e0 il suo lavoro e completer\u00e0 il Castello di Drottningholm."}
{"id": "58064", "revid": "115894901", "url": "https://it.wikipedia.org/wiki?curid=58064", "title": "Final Fantasy X-2", "text": " \u00e8 il sequel diretto (cosa inedita per la saga) di \"Final Fantasy X\", il primo titolo per PlayStation 2 della rinomata serie di videogiochi di ruolo della software house giapponese Square (divenuta Square Enix il 1\u00ba aprile 2003).\nNella trama la sconfitta di Sin da parte dell'invocatrice Yuna ha portato la pace (il \"Bonacciale eterno\") nel mondo di Spira ma l'ha costretta a separarsi dal suo amato, Tidus, ormai scomparso.\nDue anni dopo, Kimahri, ex-guardiano di Yuna, trova sul Sacro Monte Gagazet una sfera (unit\u00e0 per lo stoccaggio di dati video diffusissima nel mondo di Spira) che mostra un ragazzo molto simile al giovane Tidus intento a parlare con sconosciuti che pare lo abbiano imprigionato.\nYuna decide cos\u00ec di andarlo a cercare e si unisce ad un gruppo di cacciasfere, i Gabbiani, nel quale militano Rikku e Paine, amiche e co-protagoniste della storia.\nNel corso del TGS 2011, Square Enix annunci\u00f2 che i due capitoli di \"Final Fantasy X\" sarebbero stati rimasterizzati in alta definizione per PlayStation 3 e PlayStation Vita in occasione del 10\u00ba anniversario dall'uscita di \"Final Fantasy X\". In una conferenza Sony del 2014, venne annunciato che la versione rimasterizzata sarebbe uscita anche su PlayStation 4 nella primavera 2015. Nel 2016 la rimasterizzazione \u00e8 stata rilasciata per Microsoft Windows e nel 2019 per Nintendo Switch e Xbox One.\nTrama.\nLa storia \u00e8 ambientata due anni dopo gli avvenimenti di \"Final Fantasy X\".\nYuna conduce una vita tranquilla a Besaid fino a quando Rikku le mostra una Sfera contenente immagini che sembrano raffigurare Tidus, cos\u00ec Yuna decide immediatamente di unirsi ai Gabbiani (gruppo di Cacciasfere cui appartiene Rikku) alla ricerca di altre sfere che riconducano a Tidus.\nInfatti Yuna non ha ancora accettato emotivamente la scomparsa del suo amore. Nel suo viaggio incontrer\u00e0 tante vecchie conoscenze.\nLa nuova Spira vede 3 grandi nuove organizzazioni:\nLa \"Youth League\" e \"New Yevon\" sono perennemente in conflitto in quanto la prima vuole rendere nota la verit\u00e0 sul passato contenuto nelle sfere mentre la seconda vuole nasconderla giustificandosi dicendo che ci\u00f2 \u00e8 per il bene della gente. La Lega \u00e8 sostenuta principalmente da i diffidenti verso Yevon mentre New Yevon \u00e8 sostenuta dai vecchi sostenitori dell'ordine. Questo \"conflitto\" influenzer\u00e0 anche radicalmente alcuni tratti di gioco. Procedendo nel gioco verremo a conoscenza di una nuova minaccia per Spira, Vegnagun, arma creata per la guerra di Bevelle contro Zanarkand ma mai utilizzata perch\u00e9 potenzialmente troppo pericolosa. Infine riscontriamo la storia Lenne-Shuyin, analoga a quella Yuna-Tidus, solo ambientata molti anni prima.\nAlla fine del gioco ci saranno tre possibilit\u00e0, in base alle scelte fatte durante la propria partita.\nModalit\u00e0 di gioco.\nLa struttura di gioco \u00e8 inedita per la serie: la storia \u00e8 suddivisa in cinque capitoli, ognuno dei quali costituito da un determinato numero di missioni. La maggior parte di esse \u00e8 facoltativa ma il loro mancato completamento far\u00e0 perdere sequenze animate, risvolti della trama e avvenimenti del mondo di Spira.\nLa grafica di gioco mostra cura per i dettagli in particolare delle animazioni facciali, dotate di un'espressivit\u00e0 che nei capitoli precedenti era possibile solo nei filmati.\nAlla fine dell'ultimo capitolo verr\u00e0 data la possibilit\u00e0 di creare un salvataggio per ricominciare il gioco mantenendo soldi, oggetti, looksfere e collezioni conquistati nella partita precedente. Sar\u00e0 inoltre possibile ripercorrere le gesta delle tre eroine effettuando, nel corso della storia, scelte diverse per scoprire nuovi risvolti della trama e nuovi filmati.\nCombat System.\nIl sistema di combattimento \u00e8 basato sul Job System: ognuna delle tre ragazze pu\u00f2 vestire un diverso abito (\"Looksfera\") che dona loro determinati parametri e abilit\u00e0 (che vanno sviluppate una per una mediante Ability Points) e pu\u00f2 essere cambiato anche durante la battaglia. I vestiti per essere utilizzati devono essere inseriti nelle Collezioni le cui barriere, se infrante cambiando job durante gli scontri, donano particolari bonus.\nDopo la parentesi a turni del decimo capitolo torna l'Active Time Battle (ATB), la cui velocit\u00e0 pu\u00f2 essere modificata a piacimento dal menu Configura. La possibilit\u00e0 di personalizzare l'equipaggiamento \u00e8 stata ridotta ai soli accessori, con limite di due a personaggio, che potranno essere acquistati o trovati nel corso dell'avventura.\nLooksfere.\nLooksfere speciali.\nA differenza delle altre looksfere, quelle speciali sono specifiche per un solo personaggio. Ogni volta che una delle tre ragazze utilizza la propria looksfera speciale, le altre due lasciano il campo di battaglia, sostituite da due enti che aiutano il personaggio rimasto. Le looksfere speciali hanno parametri molto elevati e abilit\u00e0 molto versatili, ma possono essere utilizzate solo indossando durante la battaglia tutti i look a disposizione del personaggio. Queste looksfere rendono il personaggio immune agli status alterati, anche se non gli permettono di fuggire o utilizzare oggetti.\nLe looksfere speciali sono:\nColonna sonora.\nI brani principali della colonna sonora del gioco sono \"Real Emotion\" e \"1000 no Kotoba\" di Koda Kumi (\"1000 words\" in inglese).\nNella versione giapponese la cantante \u00e8 sempre Koda Kumi, mentre nella versione inglese si \u00e8 preferito optare per una cantante di madre lingua, Jade degli Sweetbox.\nQuesta scelta \u00e8 stata fatta a causa della pronuncia inglese della Kumi non perfetta. Questo ha portato la produzione ad una modifica parziale della canzone e anche del filmato del quarto capitolo; nonostante questo, le versioni in inglese di Koda Kumi sono state comunque pubblicate.\nDati e numeri.\n\"Final Fantasy X-2\" debutta in Giappone il 13 marzo 2003 e totalizza 1.200.000 pezzi venduti dopo poche ore dal lancio per giungere a 1.900.000 dopo un mese.\nIn America del Nord arriva il 18 novembre 2003 e vende un milione di copie nelle prime settimane per poi piazzarne un altro milione con l'arrivo in Europa del 20 febbraio 2004.\nOltre alla classica versione, in Giappone \u00e8 stata venduta anche la versione \"Final Fantasy X-2 International + Last Mission\". Oltre al normale videogioco, il titolo include due nuovi costumi, una missione opzionale e la possibilit\u00e0 di guidare i tre personaggi chiave del gioco precedente Tidus, Auron e Seymour."}
{"id": "58065", "revid": "104458", "url": "https://it.wikipedia.org/wiki?curid=58065", "title": "Thomas Alsgaard", "text": "\u00c8 stato uno dei protagonisti dello sci di fondo dalla met\u00e0 degli anni novanta fino al 2003, anno in cui ha smesso di gareggiare ai massimi livelli della disciplina. Fondista molto versatile, in carriera \u00e8 stato in grado di vincere gare su ogni distanza, dalle sprint alle 50 chilometri, sia a tecnica libera sia a tecnica classica.\nBiografia.\nStagioni 1992-1994.\n. In Coppa del Mondo ha ottenuto il primo risultato di rilievo il 9 gennaio 1993 nella 15\u00a0km a tecnica classica di Ulrichen (16\u00b0) e ha ottenuto la prima vittoria, nonch\u00e9 primo podio, il 18 dicembre 1994 nella staffetta di Sappada.\nColse il primo importante successo internazionale in patria, ai XVII Giochi olimpici invernali di , con l'oro nella 30\u00a0km a tecnica libera. Grazie alla vittoria Alsgaard, che aveva da poco compiuto ventidue anni, , Bj\u00f8rn D\u00e6hlie e Vegard Ulvang. A Lillehammer Alsgaard prese anche parte alla staffetta 4x10\u00a0km; fu inserito in terza frazione, mentre la quarta e ultima fu riservata all'idolo nazionale D\u00e6hlie. L'intera Norvegia si era preparata per un trionfo nella gara pi\u00f9 sentita dello stadio Birkebeineren. Ma tutti rimasero ammutoliti quando, sul rettilineo finale, il favorito D\u00e6hlie fu battuto in volata da Silvio Fauner, ultimo frazionista della nazionale italiana. L'argento fu una cocente delusione per i norvegesi; .\nStagioni 1995-2003.\nDopo quella gara, l'ultima frazione della staffetta norvegese fu stabilmente affidata ad Alsgaard e la scelta si rivel\u00f2 vincente: dal 1995 al 2003, tra Mondiali e Olimpiadi, la Norvegia fu battuta un'unica volta nella volata finale, ai Mondiali di Ramsau am Dachstein nel 1999, e la vittoria and\u00f2 agli austriaci padroni di casa. ai XVIII Giochi olimpici invernali di . D\u00e6hlie aveva vinto la 10\u00a0km a tecnica libera, e quindi sarebbe partito in testa nella gara a inseguimento; Alsgaard invece si era piazzato quinto, ma con una gara in rimonta recuper\u00f2 lo svantaggio accumulato nella prima parte di gara e vinse l'oro. Nella stessa stagione conquist\u00f2 sia la Coppa del Mondo generale, sia entrambe le Coppe di specialit\u00e0.\nLe gare a inseguimento furono sempre congeniali ad Alsgaard, che vanta due titoli olimpici (1998 e 2002) e un titolo mondiale (1999) nella specialit\u00e0. Ai XIX Giochi olimpici invernali di recuper\u00f2 36 secondi in 10\u00a0km al connazionale Frode Estil, con cui arriv\u00f2 pari merito al fotofinish. Davanti a loro il tedesco naturalizzato spagnolo Johann M\u00fchlegg, successivamente squalificato per doping. Dopo la conferma della squalifica, il CIO ha assegnato ai due norvegesi l'oro \"ex aequo\".\nSi \u00e8 ritirato dalle competizioni di massimo livello alla fine della stagione 2002-2003 .\nStagioni 2008-2011.\nDopo alcuni anni di semi-inattivit\u00e0, dalla stagione 2007-2008 \u00e8 tornato regolarmente alle competizioni, gareggiando in Marathon Cup e in alcune prove minori; dal 2011 la sua attivit\u00e0 agonistica \u00e8 tornata sporadica e da fine 2012 non ha pi\u00f9 preso parte alle gare cui si era iscritto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nPU = inseguimento\nTC = tecnica classica\nTL = tecnica libera\nStatistiche.\nDal 1994, quando vinse un oro e un argento ai Giochi olimpici di Lillehammer, Thomas Alsgaard ha sempre vinto almeno una medaglia ad ogni competizione internazionale (Mondiali od Olimpiadi) a cui ha partecipato. Come componente della staffetta norvegese, ha conquistato 6 ori (2 olimpici, 4 mondiali) e due argenti.\nRiconoscimenti.\nNel 2001 ricevette la Medaglia Holmenkollen, una delle massime onorificenze sportive dello sci nordico."}
{"id": "58066", "revid": "1711941", "url": "https://it.wikipedia.org/wiki?curid=58066", "title": "Yavanna", "text": ""}
{"id": "58079", "revid": "2211883", "url": "https://it.wikipedia.org/wiki?curid=58079", "title": "Entit\u00e0 (markup)", "text": "In linguaggi di markup quali HTML, XML e altri derivati dall'SGML, le entit\u00e0 (in inglese entity) sono una codifica testuale usata per inserire alcuni caratteri speciali in maniera indipendente dalla tastiera e dal sistema operativo usato.\nLa loro forma generale \u00e8: \"codice_1\" + codice identificativo + \"codice_2\". Il codice identificativo pu\u00f2 essere alfanumerico o numerico, basato sul relativo codice nel set di caratteri ASCII, nel qual caso \"codice_3\" introduce un numero decimale e \"codice_4\" un numero esadecimale; per esempio: \"codice_5\", \"codice_6\" e \"codice_7\" sono le tre codifiche della lettera \"e\" con l'accento grave (\u00e8).\nLe prime definizioni sono state introdotte nella versione HTML 2.0, le successive nella 3.2. Non tutti i browser supportano tutte le entit\u00e0.\nLe entit\u00e0 possono anche essere definite dall'utente all'interno del Document Type Definition (DTD).\nSintassi.\nEsempio di uno spazio bianco in HTML:\n&lt;span&gt;Wikipedia:&amp;nbsp;l'enciclopedia libera&lt;/span&gt;\nFormattazione.\nCon i CSS si possono formattare le entit\u00e0 per quanto riguarda il colore, la dimensione e il font:\nicona_wikipedia:before {\ncontent:\"&amp;#9875; \"\ncolor:red;\n &lt;p&gt;Wikipedia&lt;span style=\"color:red\"&gt;&amp;#9875&lt;/span&gt;l'enciclopedia libera&lt;/p&gt; \nEntit\u00e0 in linguaggio SVG:\n &lt;text x=\"3\" y=\"110\" style=\"font-family:Arial; \n font-size: 12pt; fill:white;\"&gt; &amp;#8220; Fabrication &amp;#x201D;\n &lt;/text&gt;"}
{"id": "58088", "revid": "2145227", "url": "https://it.wikipedia.org/wiki?curid=58088", "title": "Papa Onorio IV", "text": "Biografia.\nGiacomo era membro della ricca e influente famiglia dei Savelli. Era infatti figlio del senatore Luca Savelli e della di lui consorte Giovanna Aldobrandeschi dei Conti di Santa Fiora. Era inoltre un pronipote di papa Onorio III.\nFormazione e carriera ecclesiastica.\nGiacomo studi\u00f2 all'Universit\u00e0 di Parigi e durante quel periodo resse una prebenda e un canonicato della cattedrale di Ch\u00e2lons-en-Champagne. Successivamente ottenne i benefici di rettore alla chiesa di Berton, nella diocesi di Norwich.\nNel 1261 venne nominato cardinale diacono di Santa Maria in Cosmedin dal papa Urbano IV, che lo nomin\u00f2 anche prefetto papale in Toscana e capitano dell'esercito pontificio. Per ordine del papa Clemente IV Giacomo e altri tre cardinali conferirono l'investitura a Carlo d'Angi\u00f2, re di Sicilia, il 20 luglio 1265 a Roma. Fu uno dei sei cardinali che elessero con un compromesso il papa Gregorio X, il 1\u00ba settembre 1271, a Viterbo.\nNel 1274 accompagn\u00f2 Gregorio X al concilio di Lione.\nConclavi.\nIl cardinale Giacomo Savelli partecip\u00f2 ai conclavi:\nmentre manc\u00f2 a conclave del gennaio 1276 che elesse papa Innocenzo V.\nL'elezione al Soglio.\nMartino IV mor\u00ec il 28 marzo 1285 a Perugia. Giacomo Savelli venne unanimemente eletto come suo successore il 2 aprile e prese il nome di Onorio IV. La sua elezione fu una delle pi\u00f9 rapide nella storia del papato. Il 20 maggio venne consacrato vescovo e incoronato papa nella basilica di San Pietro a Roma. Onorio era gi\u00e0 in et\u00e0 avanzata e cos\u00ec gravemente affetto dalla gotta che non poteva n\u00e9 stare in piedi n\u00e9 camminare. Quando recitava messa era obbligato a sedere su uno sgabello e, al momento dell'elevazione, le sue mani dovevano essere sollevate con l'aiuto di un sistema meccanico.\nI romani furono lieti dell'elezione di Onorio IV, in quanto era un loro concittadino e fratello di Pandolfo, senatore romano. Le continue intemperanze, che non avevano permesso a papa Martino IV di risiedere a Roma, cessarono e i romani invitarono Onorio a fare della citt\u00e0 la sua residenza permanente. Durante i primi mesi del suo pontificato visse in Vaticano, ma nell'autunno del 1285 si trasfer\u00ec nel palazzo fortificato che aveva fatto erigere sull'Aventino.\nIl pontificato.\nRelazioni con l'imperatore.\nNelle sue relazioni con il Sacro Romano Impero, dove non c'erano da temere ulteriori pericoli a seguito della caduta degli Hohenstaufen, Onorio segu\u00ec la \"via media\" intrapresa da Gregorio X. Rodolfo I d'Asburgo invi\u00f2 a Roma il vescovo di Basilea, Heinrich von Neuenburg-Erguel, per richiedere l'incoronazione. Onorio nomin\u00f2 l'inviato arcivescovo di Magonza, fiss\u00f2 la data dell'incoronazione e invi\u00f2 il cardinale Giovanni Boccamazza in Germania per appoggiare la causa di Rodolfo. Ma l'opposizione generale all'interferenza del papa si mostr\u00f2 al concilio di W\u00fcrzburg (16-18 marzo 1287), con energiche proteste, e Rodolfo dovette proteggere il legato pontificio dalla violenza fisica, cosicch\u00e9 i suoi piani (e quelli del papa) fallirono.\nComunque Rodolfo, tenendo fede ai patti stipulati con Gregorio X, riconobbe l'autorit\u00e0 del papa in tutto il territorio pontificio, che comprendeva l'ex esarcato di Ravenna, la contea di Bertinoro e la Pentapoli (ovvero le citt\u00e0 di Rimini, Pesaro, Fano, Senigallia e Ancona), la marca di Ancona e il ducato di Spoleto.\nIl conflitto in Sicilia.\nLe questioni siciliane richiesero l'immediata attenzione di Onorio. In precedenza, sotto Martino IV, i siciliani avevano rifiutato l'autorit\u00e0 del papa detronizzando Carlo d'Angi\u00f2 e scegliendo Pietro III d'Aragona come loro re, senza il consenso n\u00e9 l'approvazione del pontefice.\nLa rivoluzione del 31 marzo 1282, nota come vespri siciliani, aveva precluso ogni riconciliazione con Martino IV. Egli aveva posto un interdetto sulla Sicilia e su Pietro, il quale venne privato anche del suo regno d'Aragona, che venne affidato a Carlo di Valois, il figlio del re Filippo III di Francia. Martino, inoltre, assistette Carlo d'Angi\u00f2 nei suoi tentativi di riprendere la Sicilia con la forza delle armi. I siciliani non solo respinsero gli attacchi di Carlo, ma catturarono anche suo figlio, Carlo di Salerno. Il 6 gennaio 1285 Carlo d'Angi\u00f2 mor\u00ec, lasciando il suo figlio prigioniero come successore naturale.\nTali erano le condizioni in Sicilia quando Onorio IV ascese al trono papale. Egli era molto pi\u00f9 incline alla pace di Martino IV, ma non rinunci\u00f2 alle pretese della Chiesa e della Casa d'Angi\u00f2 sulla corona siciliana, n\u00e9 tolse la severa punizione ecclesiastica imposta sulla Sicilia.\nD'altra parte non approvava il governo tirannico al quale i siciliani erano stati sottoposti da Carlo d'Angi\u00f2. Questo risulta evidente dalla sua saggia legislazione, cos\u00ec come viene incarnata dalla sua costituzione del 17 settembre 1285. In questa costituzione egli dichiara che nessun governo pu\u00f2 prosperare se non \u00e8 fondato sulla giustizia e la pace, e promulgava 45 ordinanze, intese principalmente a proteggere le genti di Sicilia contro il loro re e i loro ufficiali.\nLa morte di Pietro III, avvenuta l'11 novembre 1285, cambi\u00f2 in qualche modo la situazione in Sicilia. Gli succedettero i suoi due figli; Alfonso e Giacomo; il primo come re d'Aragona, il secondo come re di Sicilia. Onorio IV, naturalmente, non riconobbe nessuno dei due. L'11 aprile 1286 scomunic\u00f2 solennemente Giacomo di Sicilia e i vescovi che avevano preso parte alla sua incoronazione a Palermo, il 2 febbraio 1286; ma n\u00e9 il re n\u00e9 i vescovi se ne preoccuparono. Il re invi\u00f2 addirittura una flotta ostile sulla costa romana e distrusse con il fuoco la citt\u00e0 di Astura.\nCarlo di Salerno, il legittimo re di Sicilia, che era ancora prigioniero dei siciliani, si stanc\u00f2 della sua condizione e firm\u00f2 un contratto il 27 febbraio 1287, nel quale rinunciava alle sue pretese al regno di Sicilia in favore di Giacomo d'Aragona e dei suoi discendenti. Onorio IV, comunque, dichiar\u00f2 nullo il contratto e viet\u00f2 tutti i futuri accordi simili.\nMentre Onorio IV fu inesorabile nella posizione presa nei confronti della Sicilia e del suo re auto-imposto le sue relazioni nei confronti di Alfonso d'Aragona divennero meno ostili. Tramite gli sforzi del re Edoardo I d'Inghilterra i due diedero il via ai negoziati di pace. Il papa comunque non visse abbastanza a lungo da portarli a termine, ma si giunse a una soluzione pacifica della questione aragonese, cos\u00ec come di quella siciliana, nel 1302, sotto Bonifacio VIII.\nGoverno della Chiesa.\nOnorio IV eredit\u00f2 i piani per un'altra Crociata, ma gradualmente si disinteress\u00f2 di questo progetto ereditato da Gregorio X e si limit\u00f2 a raccogliere le decime imposte dal concilio di Lione (1274), accordandosi con le grandi banche di Firenze, Siena e Pistoia perch\u00e9 agissero come sue agenti. I fondi raccolti per finanziare la crociata furono usati, invece, per realizzare gli obiettivi politici della curia, come la guerra con l'Aragona e il ritorno della Sicilia sotto il potere degli Angioini, operazioni che furono chiamate \"crociate\". Nessun corso quindi dette alle generose proposte di alleanza degli Ilkhanidi mongoli di Persia contro i Mamelucchi d'Egitto e alla promessa che la Terrasanta e Gerusalemme tornassero in mani cristiane, avanzata con ambascerie \"ad hoc\" da parte di Arghun, che fece passi significativi, parimenti inutili, con il re di Francia Filippo.\nI due pi\u00f9 grandi ordini religiosi dell'epoca, i domenicani e i francescani, ricevettero molti nuovi privilegi da Onorio IV, documentati nel suo \"Regesta\". Egli spesso ne incaricava i membri per missioni speciali o ai vescovati dando loro, inoltre, l'incarico esclusivo dell'Inquisizione. Nomin\u00f2 tra le loro file anche diversi vescovi, cosa che dimostrava quanto fosse un appassionato sostenitore degli ordini religiosi.\nOnorio approv\u00f2, inoltre, i privilegi dell'ordine carmelitano e di quello degli eremiti agostiniani, permettendo ai primi di cambiare il loro abito a strisce con uno bianco. Era anche particolarmente devoto dei Guglielmiti e concesse loro numerosi privilegi, oltre a quelli che essi avevano gi\u00e0 ricevuto da Alessandro IV e Urbano IV. Oltre a affidare loro alcuni monasteri Benedettini abbandonati concesse loro il monastero di San Paolo ad Albano, che era stato fondato da Onorio stesso e riccamente dotato quando egli era ancora cardinale.\nL'11 marzo 1286 Onorio condann\u00f2 come eretici, con la bolla \"Olim felicis recordationis\", i \"Fratelli Apostolici\", una setta che predicava idee estremiste sulla povert\u00e0 evangelica, fondata da Gherardo Segarelli a Parma nel 1260.\nAi tempi dell'Universit\u00e0 di Parigi egli sostenne la fondazione di cattedre per le lingue orientali, allo scopo di dare l'opportunit\u00e0 di studiarle a chi aveva voluto adoperarsi per la conversione dei musulmani e per la riunificazione delle Chiese scismatiche d'oriente.\nGoverno dello Stato Pontificio.\nRoma e lo Stato della Chiesa godettero di un periodo di tranquillit\u00e0 sotto il pontificato di Onorio IV, cosa che non accadeva da diversi anni. Onorio ebbe la soddisfazione di ridimensionare il pi\u00f9 potente e ostinato nemico dell'autorit\u00e0 papale, il conte Guido da Montefeltro, che per molti anni aveva resistito alle truppe pontificie.\nConcistori per la creazione di nuovi cardinali.\nPapa Onorio IV durante il suo pontificato ha creato un solo cardinale su cui si hanno notizie documentarie certe.\nGenealogia episcopale.\nLa genealogia episcopale \u00e8:"}
{"id": "58093", "revid": "640277", "url": "https://it.wikipedia.org/wiki?curid=58093", "title": "Elisione", "text": "L'elisione, in linguistica, \u00e8 la caduta di una vocale finale non accentata davanti a una parola che inizia per vocale (o per la lettera \"h\" se \u00e8 muta e seguita da vocale). Nella lingua parlata si compiono inconsapevolmente numerose elisioni, infatti nella pronuncia standard dell'italiano l'elisione fonetica avviene tutte le volte che a una vocale atona segua un'altra vocale, che solo in parte vengono accolte nell'uso scritto, dove vanno segnalate graficamente per mezzo di un apostrofo.\nFenomeno simile all'elisione \u00e8 l'apocope (o troncamento) vocalica, che si distingue da questa perch\u00e9 non dipende dalla parola che segue. In alcuni casi di apocope sillabica si usa l'apostrofo. \nL'elisione fonica e grafica nella lingua italiana.\nL'elisione in italiano non obbedisce a regole fisse, tuttavia in alcuni casi \u00e8 indicata come obbligatoria o normale (cio\u00e8 di norma) o consueta, mentre in altri casi \u00e8 possibile.\nSi registra, soprattutto nello stile giornalistico, una tendenza a evitare l'elisione anche in alcuni casi in cui le grammatiche la considerino obbligatoria. \nIn alcuni casi particolari l'elisione tende a essere meno frequente nell'uso: "}
{"id": "58096", "revid": "59785", "url": "https://it.wikipedia.org/wiki?curid=58096", "title": "Bafra", "text": ""}
{"id": "58100", "revid": "1305772", "url": "https://it.wikipedia.org/wiki?curid=58100", "title": "OPI", "text": "Geografia.\nProvincia dell'Aquila"}
{"id": "58106", "revid": "767487", "url": "https://it.wikipedia.org/wiki?curid=58106", "title": "Donnie Darko", "text": "Donnie Darko \u00e8 un film del 2001 scritto e diretto da Richard Kelly (all'epoca ventottenne), al suo esordio.\nLa pellicola, riproposta al cinema nel 2004 nella versione \"director's cut\", \u00e8 diventata cult, anche se gli incassi al botteghino furono, all'epoca della prima uscita, abbastanza bassi (517.375 dollari), cosa che non si \u00e8 ripetuta in occasione della seconda uscita, che ha visto il film ottenere un grande successo. Il film fu girato in soli 28 giorni, che coincide con la durata del film.\nIn Italia il film \u00e8 rimasto inedito nel 2002, ma in seguito alla sua presentazione fuori concorso alla 61\u00aa Mostra internazionale d'arte cinematografica di Venezia (2004) ed all'uscita negli Stati Uniti della versione \"director's cut\", l'opera di Kelly \u00e8 approdata anche nelle sale italiane il 19 novembre 2004. Successivamente, nel dicembre 2005, anche in Italia \u00e8 stata pubblicata la versione \"director's cut\", ma solo per il mercato dei DVD.\nTrama.\n\u00c8 la notte del 2 ottobre 1988, la televisione trasmette il confronto tra George H. W. Bush e Michael Dukakis, la figlia maggiore Elizabeth rincasa, quando l'esistenza della famiglia Darko viene sconvolta dalla caduta di un motore d'aereo precipitato direttamente nella camera del secondogenito, Donnie.\nDonnie per\u00f2 non \u00e8 nella sua stanza: dopo un episodio di sonnambulismo, nel quale incontra un misterioso personaggio, che gli predice la prossima fine del tempo, si risveglia nel campo da golf di Middlesex, Virginia, destato da due giocatori, con una sequenza di numeri scritta sul braccio: \"28:06:42:12\", che poco prima gli era stato detto essere il tempo rimanente alla fine del mondo (28 giorni, 6 ore, 42 minuti e 12 secondi).\nDonnie \u00e8 un adolescente alle prese coi problemi dell'et\u00e0: un liceale maturo, intelligente, compassionevole verso chi si trova in condizioni di disagio, ma che, per le sue stranezze comportamentali, non gode di popolarit\u00e0 presso i coetanei. Introverso, inseguito da una diagnosi di probabile schizofrenia, \u00e8 in terapia psichiatrica e sotto cura farmacologica: affetto da un apparente stato depressivo, vive con tedio l'esistenza, non comprendendone il significato, sublimandone la frustrazione nelle fantasie erotiche ed entrando spesso in contrasto con chi, con ipocrisia bigotta, vuole imporgli una visione semplicistica e felice della vita.\nLa famiglia Darko rappresenta la \"middle-class\" americana di periferia: il padre Eddie, repubblicano, in perenne, affettuoso contrasto ideologico con la figlia maggiore, Elizabeth, prossima al college, di idee progressiste e anticonformista; Rose, una madre premurosa, istruita, non invasiva nella vita dei figli, ma oppressa dai sensi di colpa perch\u00e9 non riesce a capire il figlio Donnie e a comunicare con lui; e Samantha, la sorellina minore, componente del gruppo scolastico di ballo, \"Sparkle Motion\". Donnie ritorna a casa accolto dalla famiglia, sollevata per averlo ritrovato sano e salvo, quando scopre di essere appena scampato all'incredibile incidente, che lascia increduli persino gli ispettori della FAA: il motore infatti non risulta mancare da nessun velivolo in volo al momento dell'incidente.\nLa vita riprende, ma da questo momento in avanti una serie di piccoli eventi si affacceranno nella vita di Donnie, intrecciandosi rapidamente in una concatenata sequenza di coincidenze, che pian piano perderanno per lui il loro aspetto casuale. Tornato a scuola - nonostante sia ufficialmente colui che ha \u00abfregato la morte\u00bb - l'evento non porta riflessi positivi sulla sua impopolare immagine; durante un confronto in classe sul racconto di Graham Greene \"The destructors\", una nuova ragazza, Gretchen Ross, entra nell'aula e, al provocatorio invito dell'insegnante di lettere di sedersi accanto al ragazzo che ritiene pi\u00f9 carino, indica proprio Donnie. Dopo le lezioni, in automobile col padre, eviter\u00e0 miracolosamente di investire \"Nonna Morte\", una stravagante ultracentenaria che passa le sue giornate in completa solitudine e facendo la spola, in uno stato di apparente catatonia, tra la sua fatiscente casa e la cassetta della posta, sempre vuota. Donnie tenta compassionevolmente di instaurare con lei un dialogo, ma Nonna Morte gli sussurra all'orecchio una macabra sentenza: \"Ogni creatura sulla terra muore sola\". Questa frase non sar\u00e0 priva di ripercussioni sulla turbata psiche del ragazzo, che, nel frattempo, confider\u00e0 alla terapista di aver conosciuto un nuovo amico immaginario, Frank. Frank appare a Donnie come un uomo che calza un costume da coniglio antropomorfo dal grottesco aspetto demoniaco; fu lui a salvarlo la notte dell'impatto, destandolo dal sonno e invitandolo a lasciare la casa, anticipandogli la fine del mondo, ed \u00e8 ancora lui a indurlo, pochi giorni dopo, ad allagare la scuola rompendo un condotto con un'accetta.\nAl mattino, alla fermata dello scuolabus, Donnie e i suoi amici vengono informati della chiusura della scuola in seguito all'atto vandalico che l'ha resa inagibile; tornando a casa, Donnie incontra Gretchen, anche lei in attesa del bus, importunata da Ricky e Seth, compagni di classe dediti al bullismo, che grazie al suo intervento desistono dalle molestie. Riaccompagnando la ragazza a casa, Donnie avverte verso di lei un immediato trasporto, che lo spinge a chiederle di 'mettersi insieme', invito al quale la ragazza aderisce senza esitazione. L'allagamento della scuola gli appare ora finalizzato a quella conversazione, rafforzando su di lui l'influenza di Frank, che sembra guidarlo attraverso una trama misteriosa, ma provvidenziale.\nDurante le attivit\u00e0 extrascolastiche, Kitty Farmer, la professoressa di ginnastica, fervente sostenitrice degli insegnamenti bigotti e demagogici del motivatore Jim Cunningham, propone un esercizio, da questi ideato, chiamato \"Linea della vita\", che pretende di imporre agli studenti uno schema di interpretazione degli eventi esistenziali manicheo e semplicistico. Ne scaturisce un alterco, che Donnie conclude con un volgare invito rivolto alla donna, che gli costa una lunga sospensione dalle attivit\u00e0 extrascolastiche.\nIndirizzato da una domanda di Frank sui viaggi nel tempo, Donnie intrattiene col professore di fisica una conversazione su wormhole, viaggi temporali e mezzi di trasporto; per incoraggiarne l'interesse per l'argomento, il docente gli fa segretamente dono di un libro dal titolo esoterico: \"La filosofia del viaggio nel tempo\", di Roberta Sparrow, alias Nonna Morte, scritto da questa dopo aver svestito l'abito da suora e aver intrapreso la carriera di insegnante di scienze in quella stessa scuola. Durante la lettura del libro, Donnie ravvisa sempre pi\u00f9 nitidamente il ruolo di guida assunto da Frank sulla sua vita, comprendendo che questi gli ha nominato i viaggi nel tempo perch\u00e9 potesse venire a conoscenza dell'esistenza del libro e della sua autrice, e la frase di Nonna Morte acquisisce per lui una valenza particolare, che lo porta a considerare che tutto nella vita, compresa la ricerca del suo intrinseco significato, perde di senso se alla fine ogni essere vivente muore solo.\nLa condizione di dissociazione di Donnie si acuisce, alle apparizioni di Frank si aggiunge la visione di misteriose proiezioni trasparenti, una sorta di condotti liquidi, che fuoriescono dal petto delle persone e ne anticipano i movimenti, quasi si trattasse di tracciati spazio-temporali gi\u00e0 prescritti; guidato dal proprio, trova, in camera dei genitori, una pistola. A scuola, intanto, Jim Cunningham tiene un seminario per insegnare ai ragazzi come sconfiggere la paura e allontanare le tentazioni della vita: droga, alcol e sesso prematrimoniale. Le sue tecniche demagogiche di convincimento che poggiano su un superficiale miscuglio di concetti ipocriti e bigotti di facile presa oltrech\u00e9 sul proprio fascino personale, spingono il visionario Donnie a contestarlo pubblicamente, additandolo come l'Anticristo - prima di essere allontanato dall'aula -, causando l'evidente turbamento dell'uomo.\nApprofondendo la lettura del libro di Roberta Sparrow, Donnie scopre che tutte le sue visioni trovano riscontro e spiegazione nelle sue pagine e si convince di essere protagonista di un destino imminente, di cui lui sta seguendo il sentiero sotto la guida di Frank. Nel frattempo il suo rapporto con Gretchen prosegue, e mentre si trovano una sera al cinema, Frank gli riappare e gli ordina di bruciare la casa di Cunningham. Durante il colloquio, levatosi la maschera copricapo, Frank rivela una ferita sanguinante al posto dell'occhio destro. Mentre tutti assistono o partecipano ad uno spettacolo scolastico, e Gretchen dorme nel cinema deserto, Donnie esegue l'ordine di Frank. Lo spegnimento dell'incendio rivela il lato oscuro di Jim Cunningham, con la scoperta di una stanza segreta allestita per girare video pedopornografici, destinati ad un giro di pedofili di cui \u00e8 evidentemente membro. In seguito al suo arresto, la Farmer domanda alla madre di Donnie l'impegno di accompagnare le \"Sparkle Motion\" a Los Angeles (mentre Eddie \u00e8 a New York per il weekend), perch\u00e9 intenta a farsi promotrice di un comitato in difesa dell'uomo, ritenendolo vittima di malagiustizia.\nLa professoressa di lettere intanto \u00e8 stata licenziata, ma prima di andarsene ha un ultimo casuale incontro con Donnie, uno dei suoi studenti preferiti, durante il quale gli spiegher\u00e0 che la frase che ha lasciato scritta sulla lavagna, \"cellar door\" (porta della cantina), \u00e8 stata ritenuta la pi\u00f9 bella espressione di tutta la lingua inglese da un famoso linguista.\nAlla sorella di Donnie, Elizabeth, viene comunicata l'ammissione ad Harvard, e assieme al fratello decide di festeggiare approfittando dell'assenza dei familiari e della contestuale vicinanza della festa di Halloween. Durante la festa, Donnie viene raggiunto da Gretchen, sconvolta per la scomparsa della madre e per aver trovato la casa sottosopra. I due finiscono per fare l'amore sul letto dei genitori di Donnie ma, allo scoccare del 30 ottobre, riacquistano forza le visioni del ragazzo. Certo che la fine del mondo \u00e8 imminente, e prendendo quell'ultima citazione della professoressa per un altro indizio, si precipita con la ragazza e gli amici a casa di Roberta Sparrow, credendo di trovare nella sua cantina la chiave del mistero al quale \u00e8 predestinato e di scongiurare cos\u00ec la fine del mondo.\nEntrando nella cantina con Gretchen trover\u00e0 soltanto Ricky e Seth, l\u00ec nascosti con l'intento di derubare la ricchissima Nonna Morte. Ne scaturisce una colluttazione durante la quale sopraggiunge un'auto che travolge la ragazza, uccidendola. Il conducente della macchina \u00e8 Frank, con indosso il costume da coniglio, con il quale intende partecipare alla festa in casa Darko, essendo probabilmente lui il misterioso ragazzo di Elizabeth mai rivelato nel corso del film. Comprendendo, finalmente, l'intero disegno, Donnie lo uccide sparandogli all'occhio destro con la pistola del padre, quindi invita il passeggero della macchina a tornare a casa e rassicurare i suoi familiari. Il cerchio degli eventi sta per chiudersi e lui sta per portare a termine il suo compito di garante della salvezza dell'umanit\u00e0 indicatogli da Roberta Sparrow nel libro. Riportando a casa il cadavere di Gretchen, Donnie vede addensarsi sulla citt\u00e0 un inquietante turbine di nuvole nere, da lui interpretato come la manifestazione fisica di un wormhole. Intanto dall'ala dell'aereo su cui si trovano la madre, la sorella e il gruppo delle ballerine, si stacca un reattore che finisce sulla sua casa, uccidendolo nel suo letto, la notte del 2 ottobre 1988.\nDonnie Darko muore cos\u00ec, nell'Universo Primario, sigillando, con la restituzione ad esso del Reperto costituito dal reattore, la falla mortale che si era aperta nel tessuto della Quarta dimensione, ma alcune delle persone coinvolte con lui conservano, attraverso i sogni e i frammentari ricordi da essi risvegliati, consapevolezza di quei 28 giorni vissuti in un Universo Tangente, unico residuo - insieme con l'inspiegabile prova fisica del Reperto - del mondo perduto.\nDistribuzione.\n\"Donnie Darko\" \u00e8 uscito nelle sale dal 26 ottobre 2001 al suo picco di 58 sale negli Stati Uniti; la sua prima si tenne all'Egyptian Theatre di Hollywood.[15] Il film ha incassato $ 110.494 nel suo weekend di apertura, classificandosi al n. 34 al botteghino. Il film usc\u00ec sei settimane dopo gli attentati dell'11 settembre e il suo trailer presentava un incidente che coinvolgeva un aereo, che ha influito sulle sue possibilit\u00e0 di successo al botteghino. Kelly ha detto che il film non \u00e8 stato \"attraente per le persone in quel capitolo emotivo e profondamente traumatizzante della nostra storia\". Il presidente di Newmarket Bob Berney ha affermato che \"l'umore cupo e il tempismo\" sono stati la causa del fallimento del film al botteghino e che i critici non sono riusciti a capire o accettare il film per quello che \u00e8. \"L'atmosfera filtrava attraverso tutto.\" Quando la sua corsa nelle sale fin\u00ec l'11 aprile 2002, il film aveva incassato $517.375. Dopo le ristampe, ha incassato 7,6 milioni di dollari in tutto il mondo, recuperando il budget. Nonostante il suo scarso successo iniziale al botteghino, il film ha attirato una devota base di fan e ha guadagnato un seguito di culto. Dopo la sua uscita in home video nel marzo 2002, il Pioneer Theatre di New York City inizi\u00f2 le proiezioni di mezzanotte di Donnie Darko che andarono in onda per 28 mesi consecutivi.\nIn Italia il film usc\u00ec il 19 novembre 2004.\nAccoglienza.\nCritici e spettatori hanno offerto varie interpretazioni del film, nessuna delle quali ufficialmente accettata dalla produzione o dall'autore Richard Kelly.\nAlcuni critici e spettatori arrivano alla conclusione che l'intero film, tranne la conclusione, si svolga in un \"universo tangente\", sorta di dimensione parallela del multiverso. Frank, ucciso nell'universo tangente, ha il potere di ritornare indietro nel tempo, potere che non avrebbe se fosse stato ucciso nell'universo reale. Il suo scopo \u00e8 quello di fornire una spiegazione per il reattore che compare sulla casa di Donnie, e che in questo modo \"disturba\" il continuum dello spazio-tempo e crea un paradosso che rischia di distruggere l'universo stesso. Gli atti dei personaggi in seguito sono tutti inconsapevolmente diretti a dare un senso al paradosso, portando infine Donnie a creare lui stesso il wormhole che risucchia il motore dell'aereo e lo porta nell'universo reale, dove Donnie viene ucciso. Quelli che hanno interagito con Donnie nell'universo tangente tuttavia, conservano una lieve consapevolezza degli eventi in esso accaduti.\nSecondo altri, alla fine del film Donnie stesso si dirige nel wormhole che risucchia il reattore, allo scopo di morire nel passato e scongiurare gli eventi che avrebbero portato alla morte di Gretchen. Ancora altri fan propendono per interpretazioni di tipo filosofico-esoterico.\nNel 2008 la rivista Empire lo inser\u00ec al 53\u00ba posto nella lista dei 500 migliori film della storia.\nDirector's Cut.\nDonnie Darko: The Director's Cut \u00e8 uscito il 29 maggio 2004 al Seattle International Film Festival, e successivamente a New York e Los Angeles, il 23 luglio 2004. Per la prima di Seattle i biglietti sono andati esauriti nel corso della giornata, incassando quasi 33.000 dollari in cinque giorni. Questa versione aggiunge venti minuti di riprese extra e una colonna sonora rivisitata.\nNel film vengono maggiormente approfondite le teorie sui viaggi nel tempo. Viene dato risalto al libro scritto da Roberta Sparrow, l\u2019anziana \u201cNonna morte\u201d, \"Filosofia dei Viaggi nel Tempo.\" In questo testo sarebbe infatti racchiusa una complessa spiegazione della vicenda e del suo finale. \"La Filosofia dei Viaggi del Tempo\" non \u00e8 un saggio realmente esistente, ma \u00e8 un testo fittizio ideato appositamente per il film, traendo in parte spunto dalle teorie di Stephen Hawking.\nSecondo Roberta Sparrow talvolta l\u2019Universo subisce delle \u201ccorruzioni\u201d che possono dare vita a degli \"Universi Tangenti\". In questo caso, la corruzione sarebbe il paradosso creato dalla caduta del motore di un aereo che per\u00f2 decoller\u00e0 nel futuro. La storia che vediamo nel film si svolgerebbe quindi in un universo molto instabile, un'anomalia, che dura solamente pochi giorni per poi collassare. All\u2019interno di universi come questi vengono alla luce delle particolari figure che hanno il compito di risolvere il paradosso.\nIn particolare questo compito \u00e8 affidato ad un \"\u201cricevitore vivente\u201d\", dotato di particolari poteri che lo aiutano nel suo compito, condannandolo per\u00f2 a strane visioni e problematiche psicologiche, come succede a Donnie Darko. Una figura essenziale di questa \"ricetta\" \u00e8 anche il \"\u201cmanipolato morto\u201d\": una persona deceduta nell\"Universo Tangente\" e ha la possibilit\u00e0 di tornare nell\"Universo Primario\", con il fine di indirizzare il \"ricevitore\". \u00c8 questo il ruolo dell'inquietante Frank.\nIntervengono inoltre i \"\u201cmanipolati viventi\u201d\", che sono delle persone vicine al \"ricevitore\" e che compiono inconsapevolmente delle azioni che aiutano il compimento della missione: \u00e8 quello che succede, per esempio, quando a Donnie viene dato il libro oppure quando la professoressa suggerisce la parola \u201c\"cellar-door\u201d.\" La morte di Gretchen, infine, rappresenta la \"\u201ctrappola di sicurezza\u201d\", ossia un elemento che assicura che il \"ricevitore vivente\" si decida a risolvere il paradosso. A questo punto Donnie pu\u00f2 usare i suoi poteri per creare un wormhole e rispedire il motore dell\u2019aereo nell\"Universo Primario\", nel quale poi morir\u00e0.\nSequel.\nNel maggio 2008 erano iniziate a circolare voci riguardo ad un possibile sequel del film, seguito che usc\u00ec al cinema nelle sale statunitensi il 12 maggio 2009, intitolato \"S. Darko\". La regia fu affidata a Chris Fisher, e dal progetto si \u00e8 pi\u00f9 volte dissociato Richard Kelly.\nIl sequel \u00e8 uscito nelle sale cinematografiche italiane nell'estate del 2009, ricevendo generalmente recensioni negative da parte di pubblico e critica."}
{"id": "58108", "revid": "2172212", "url": "https://it.wikipedia.org/wiki?curid=58108", "title": "Rover (astronautica)", "text": "Il rover \u00e8 un veicolo adibito al trasporto su un corpo celeste. Il rover viene portato su un pianeta o su un satellite dal \"lander\".\nStoria.\nI primi rover della storia furono logicamente quelli destinati all'esplorazione lunare. Il 17 novembre 1970, trasportato dalla sonda Luna 17, allun\u00f2 il primo rover, il Lunochod di fabbricazione sovietica. Le prime missioni Apollo atterrate sulla Luna infatti non disponevano di alcun rover. Il primo arriv\u00f2 con la missione Apollo 15, il 31 luglio 1971, e successivamente ne portarono uno anche le missioni Apollo 16 e 17. In tutto, gli astronauti riuscirono a percorrere ben 90\u00a0km sulla superficie lunare. La velocit\u00e0 massima di questi rover era di circa 13\u00a0km/h.\nAnche Marte \u00e8 stato visitato da molti rover: il \"Prop-M Rover\" sovietico, trasportato dal \"lander\" Mars 3, il quale tuttavia non ha mai operato in quanto danneggiatosi nell'atterraggio, gli statunitensi \"Sojourner\" (trasportato dal \"lander\" \"Mars Pathfinder\"), \"Spirit\", \"Opportunity\", \"Curiosity\" e \"Perseverance\", e il cinese \"Zhurong\".\nCaratteristiche.\nI rover sono progettati per riuscire a muoversi su terreni tortuosi e per superare grossi ostacoli: per questo motivo hanno pi\u00f9 ruote di un normale veicolo. Sono solitamente provvisti di grossi pannelli solari per l'alimentazione.\nI rover che atterrano su corpi celesti lontani dalla Terra non possono essere controllati da remoto in tempo reale perch\u00e9 la velocit\u00e0 di propagazione delle onde radio \u00e8 inferiore a quella richiesta per le comunicazioni in tempo reale: di conseguenza tali rover devono poter operare autonomamente con poca assistenza dalla Terra. (es: Marte dista dalla Terra tra i 100 e 56 milioni di chilometri, i segnali radio viaggiano nello spazio aperto alla velocit\u00e0 di formula_1m/s; con un rapido calcolo ci vorrebbero tra i 5,5 e 3,1 minuti per far arrivare un segnale su Marte: non \u00e8 possibile comandare un rover in tempo reale).\nGli unici rover che l'uomo ha controllato in modo diretto (alla stregua di un'automobile) sono stati i modelli lunari."}
{"id": "58109", "revid": "2225", "url": "https://it.wikipedia.org/wiki?curid=58109", "title": "Festival cinematografico di Cannes", "text": ""}
{"id": "58110", "revid": "1718925", "url": "https://it.wikipedia.org/wiki?curid=58110", "title": "Trichechus", "text": "Trichechus \u00e8 un genere di mammiferi acquatici di grandi dimensioni, comunemente noti come lamantini. \u00c8 l'unico genere della famiglia dei Trichechidi (Trichechidae).\nNon rientra in questo raggruppamento il tricheco (\"Odobenus rosmarus\"), pinnipede della famiglia degli Odobenidi.\nEtimologia.\nIl nome scientifico \"Trichechus\" deriva .\nDescrizione.\nI Trichechidi differiscono dai Dugongidi principalmente per la mancanza della terza vertebra cervicale, caratteristica che li rende gli unici mammiferi, assieme ai bradipi didattili, ad avere solo sei vertebre cervicali. Altri caratteri distintivi sono la posizione pi\u00f9 avanzata delle narici, l'assenza di incisivi funzionali e la forma tondeggiante della pinna caudale. Le code dei lamantini sono a forma di racchetta, mentre quelle dei dugonghi sono biforcute. La loro alimentazione \u00e8 di tipo erbivoro e trascorrono la maggior parte del loro tempo pascolando nelle acque paludose.\nUna caratteristica unica dei lamantini (tra i mammiferi) \u00e8 la continua sostituzione dei denti molari. Gli esemplari adulti non hanno incisivi n\u00e9 canini, ma solo una particolare serie di denti non chiaramente differenziati in molari e premolari. Unici tra tutte le specie mammifere, essi sono di sostituzione continua, lungo tutto l'arco della vita: i denti in crescita nella parte posteriore della cavit\u00e0 orale fanno muovere verso la parte mediale della dentatura i denti pi\u00f9 vecchi, fino a che cadono. In genere in un lamantino non si contano pi\u00f9 di sei denti in un determinato momento.\nIn media il peso del lamantino \u00e8 di 400-500\u00a0kg, la lunghezza di 2,8-3,0 m, con massimi di 3,6 metri e 1775\u00a0kg, considerando che gli esemplari femmina tendono ad avere maggiori dimensioni. Alla nascita, un lamantino pesa all'incirca 30\u00a0kg.\nCome i cavalli, i lamantini sono provvisti di uno stomaco semplice; in compenso hanno un grande cieco, attraverso il quale riescono a digerire i vegetali pi\u00f9 complessi. L'intestino del lamantino risulta di dimensioni insolitamente grandi per un animale della sua stazza.\nBiologia.\nI dati a disposizione sui lamantini derivano da ricerche effettuate unicamente negli Stati Uniti d'America, in Florida, per cui non possono ritenersi allo stesso modo validi per le altre variet\u00e0 di lamantini presenti sul pianeta. La velocit\u00e0 di un lamantino va dai 5 agli 8\u00a0km/h.\nAlimentazione.\nI lamantini hanno un'alimentazione principalmente erbivora, trascorrono la maggior parte del loro tempo a pascolo in acque di profondit\u00e0 di uno o due metri. come foglie, erbe acquatiche e alcune tipologie di alghe, facendo uso delle loro labbra superiori. Sono noti per l'abitudine di cibarsi di piccole quantit\u00e0 di pesce dalle reti.\nTassonomia.\nIl genere comprende le seguenti specie:\nDistribuzione e habitat.\nI lamantini vivono in aree costiere poco profonde o paludose dell'America e dell'Africa; sono inoltre presenti nel Mar dei Caraibi.\nUna delle specie (\"Trichechus senegalensis\") popola la costa africana occidentale, un'altra (\"Trichechus inunguis\") si trova sulla costa orientale del Sud America, e una terza (\"Trichechus manatus\") nelle Indie Occidentali, cio\u00e8 nel Mar dei Caraibi. Il lamantino della Florida \u00e8 considerato da alcuni una specie distinta, ma ITIS lo considera come una sottospecie del \"T. manatus\", e questa \u00e8 oggi la posizione prevalente. Pu\u00f2 raggiungere i 4,5 metri o pi\u00f9 di lunghezza, e vive sia in acqua dolce che salata. Un tempo veniva cacciato per ricavarne olio o per le carni, ma oggi viene protetto.\nIl lamantino delle Indie Occidentali \u00e8 una specie a rischio di estinzione. Sebbene non abbia nessun predatore naturale, l'espansione delle attivit\u00e0 umane ha ridotto il suo habitat naturale alle sole zone paludose costiere, e molti lamantini rimangono feriti dai motori dei fuoribordo. Spesso capita che i lamantini ingeriscano materiale da pesca (ganci, pesi, etc.) mentre si cibano. Questi corpi estranei non sembrano arrecargli disturbi, a eccezione dei fili di nylon e delle stringhe. Questi ultimi possono rimanere incastrati nell'apparato digestivo dell'animale, provocandone lentamente la morte.\nNel 2008 lo zoologo brasiliano Marc van Roosmalen ha comunicato la scoperta, nelle acque del fiume Aripuan\u00e3, affluente del Rio delle Amazzoni, di una nuova specie, da lui battezzata \"Trichecus pigmaeus\", di dimensioni minori rispetto a \"T. inunguis\". Analisi sul DNA di tale presunta nuova specie hanno dimostrato trattarsi di forme immature di \"T. inunguis\"."}
{"id": "58118", "revid": "79227", "url": "https://it.wikipedia.org/wiki?curid=58118", "title": "Vulcano (disambigua)", "text": "Il vulcano \u00e8 un rilievo formato dalle masse ignee interne della Terra. Il termine pu\u00f2 riferirsi anche a:"}
{"id": "58119", "revid": "287204", "url": "https://it.wikipedia.org/wiki?curid=58119", "title": "Rover lunare", "text": "Il rover lunare (o LRV, acronimo di Lunar Roving Vehicle) \u00e8 stato un \"rover\" che venne realizzato in quattro esemplari per conto dell'agenzia spaziale statunitense (NASA) ed utilizzato dagli astronauti durante le ultime tre missioni lunari del programma Apollo per esplorare la superficie della Luna. Venne impiegato per la prima volta il 31 luglio 1971 in occasione della missione Apollo 15, diventando il primo veicolo fuoristrada ad essere guidato da un umano al di fuori della Terra.\nEra un piccolo veicolo fuoristrada dotato di due posti, dall'aspetto spartano, con una massa a vuoto di 210\u00a0kg e una lunghezza di 3 metri, in grado di trasportare oltre 490\u00a0kg di carico utile a una modesta velocit\u00e0 di 14\u00a0km/h, grazie a quattro motori elettrici di 0,25 CV ciascuno alimentato da batterie non ricaricabili. Vantava un avanzato sistema di navigazione e un originale progetto delle ruote.\nIl \"rover\" venne progettato senza poter disporre di precise informazioni riguardo alle caratteristiche del suolo lunare; esso doveva operare in un ambiente particolarmente ostile (alta temperatura, assenza di atmosfera, bassa gravit\u00e0, terreno irregolare) difficile da riprodurre sulla Terra. Nonostante queste difficolt\u00e0, i modelli utilizzati soddisfecero gli obiettivi richiesti senza dimostrare grandi problemi.\nDurante le tre missioni in cui venne utilizzato (Apollo 15, Apollo 16 e Apollo 17), il \"rover\" permise agli astronauti di aumentare considerevolmente il loro raggio d'azione durante le attivit\u00e0 extraveicolari riuscendo cos\u00ec ad esplorare pi\u00f9 luoghi e permettendo, di conseguenza, agli scienziati di ottenere maggiori dati scientifici che hanno portato ad una maggiore comprensione della geologia e della formazione della Luna.\nStoria.\nFu utilizzato per la prima volta il 31 luglio 1971 nell'ambito della missione Apollo 15 e, in seguito, di nuovo ampiamente dalle missioni Apollo 16 e Apollo 17. Espanse di molto la capacit\u00e0 degli astronauti di esplorare la superficie lunare. Le prime missioni (sprovviste del \"rover\") infatti si limitarono a compiere qualche balzo a piccola distanza dal Modulo Lunare, dato che l'ingombrante tuta spaziale non permetteva agli astronauti molto altro. Il rover lunare viaggiava fino a 13\u00a0km/h, ma per via della elevata pericolosit\u00e0 (con un sesto della gravit\u00e0 terrestre), difficilmente superava i 4\u20135\u00a0km/h.\nDopo aver svolto il suo dovere, il Rover veniva abbandonato sulla Luna: sul nostro satellite si trovano tuttora i tre LRV usati nelle missioni Apollo 15, 16 e 17.\nDescrizione.\nCostruito dalla Boeing e dalla General Motors, non ha un volante, ma una cloche simile a quella degli aeroplani, con la quale si comanda la marcia in avanti e indietro e la sterzata. Inoltre, dovendo operare in un mondo senza aria e quindi senza ossigeno, non poteva disporre di un normale motore a combustione, che brucia benzina; i motori quindi sono elettrici (uno per ruota), alimentati da batterie chimiche (36-volt argento-zinco non ricaricabili) con autonomia di cento chilometri percorsi a piena potenza. Ogni ruota \u00e8 autonomamente motrice con un piccolo motore da un quarto di cavallo di spinta. I sedili sono in nylon, sagomati in modo tale da accomodare gli astronauti rivestiti dello scafandro lunare e dello zaino portatile di sopravvivenza.\nLa bassa gravit\u00e0 procur\u00f2 una serie di vantaggi e di svantaggi rispetto alla guida sulla Terra. A causa dei sobbalzi piuttosto violenti causati dalla bassa gravit\u00e0 lunare, gli astronauti si dovettero legare a cinture di sicurezza robuste. Per\u00f2, grazie alla gravit\u00e0 lunare, che \u00e8 un sesto di quella terrestre, con la \u201cMoon Rover\u201d si riuscivano a superare pendenze del trenta per cento, e a saltare scarpate larghe fino a settanta centimetri: cosa pressoch\u00e9 impossibile sulla Terra.\nLe ruote erano formate da pneumatici che, anzich\u00e9 essere in gomma con camera d'aria, come le auto \u201cterrestri\u201d, avevano all'interno un anello elastico con una fitta rete di filo d'acciaio con un battistrada in tasselli di titanio. Un sistema di navigazione automatica consentiva all'auto lunare di viaggiare con sicurezza: la sua mansione era quella di evitare che gli astronauti si perdessero o che cercassero per troppo tempo il percorso di ritorno al LEM \u201cFalcon\u201d.\nUn problema importante era la polvere lunare che veniva sollevata, infatti essa \u00e8 particolarmente abrasiva e poteva provocare danni alle strumentazioni e alle tute degli astronauti.\nTarga.\nIl Rover lunare dell'Apollo 15 aveva una targa simile a quella delle comuni automobili. La targa, di colore blu, recita:\nModelli terrestri.\nOggi esistono ancora tre modelli della jeep lunare, adoperati all'epoca dell'Apollo per gli addestramenti degli astronauti; uno di questi, di propriet\u00e0 del museo di Houston, viene spesso trasferito in varie nazioni durante le mostre sullo spazio.\nIl rover statunitense non fu l'unico ad essere impiegato sulla Luna. Anche i sovietici, infatti, portarono sulla superficie i loro (i Lunochod), che per\u00f2 non erano guidati fisicamente da esseri umani."}
{"id": "58122", "revid": "488801", "url": "https://it.wikipedia.org/wiki?curid=58122", "title": "Pipa", "text": "La pipa \u00e8 un oggetto di tradizione antichissima, utilizzato per fumare tabacco o altre erbe.\nL'espressione\" fumare la pipa\" \u00e8 usata per indicare l'appagamento personale di gusto e olfatto, appagamento ricavato dalla preparazione, la combustione, l'aspirazione e l'assaporamento delle diverse variet\u00e0 e miscele di tabacco disponibili.\nDescrizione.\nComponenti.\nLa pipa generalmente \u00e8 composta da una camera dove avviene la combustione (il fornello), da un sottile stelo forato (il cannello) e da una parte terminale, che il fumatore porta alla bocca, chiamata bocchino. Esso si inserisce nel cannello tramite il tenone. Alcuni modelli prevedono anche la possibilit\u00e0 dell'aggiunta di un filtro.\nMateriali.\nI materiali con i quali pu\u00f2 essere costruita una pipa sono molteplici, i pi\u00f9 comuni sono: radica di \"erica arborea\", schiuma di mare (sepiolite), argilla, ciliegio o marasco, ulivo, zucca, pannocchia di mais e altri materiali. Le pipe di vetro sono diventate anche una forma di espressione artistica, sebbene siano raramente usate per fumare del tabacco.\nLa pipa ad acqua.\nLa pipa ad acqua, nota anche come \"narghil\u00e8, shisha, hooka, o bong\" (le translitterazioni dalle lingue arabe presentano diverse varianti) \u00e8 una pipa diffusa nei paesi islamici quali Turchia, Egitto, Tunisia, e in genere dell'area mediterranea. Essa \u00e8 composta da 4 elementi: il fornello, il corpo metallico della pipa, il contenitore dell'acqua in vetro, e il tubo per l'aspirazione, di vari materiali. Con la pipa ad acqua si fuma un tabacco scuro, a volte aromatizzato con degli estratti di frutta.\nUtilizzo della pipa.\nNel fumare la pipa il fumo non viene \"inspirato\", ma lentamente assaporato nella bocca, di conseguenza gli effetti nocivi del fumo non colpiscono tanto i polmoni quanto i tratti superiori del sistema respiratorio. , poich\u00e9 oltre a non inspirare il fumo, la frequenza con cui si fumano sigari e pipa \u00e8 solitamente pi\u00f9 bassa rispetto a quella con cui mediamente vengono fumate le sigarette. \nLa pipa inoltre, va fumata con tirate lente, ritmate, e mai profonde. La regola generale impone che il miglior momento di effettuare una tirata, \u00e8 l'istante in cui la pipa sta per spegnersi; in questo modo si assicura una riduzione dell'aumento di temperatura (fattore importante per una buona pipata). Quindi tanto pi\u00f9 fredda si tiene la pipa durante la pipata, tanto meglio \u00e8 per assaporarla nel modo pi\u00f9 corretto. Inoltre, mantenere bassa la temperatura aiuta a ridurre la formazione di idrocarburi policiclici aromatici dal potere cancerogeno.\nLaddove sigarette e sigari, in virt\u00f9 della loro specifica morfologia, offrono alla brace in combustione un'alta superficie (la brace brucia circondata dall'aria dell'ambiente), il tabacco nella pipa riceve aria solamente dall'apertura del fornello. Ci\u00f2 implica, di conseguenza, una maggior difficolt\u00e0 nel mantenere accesa la brace, ragion per cui gi\u00e0 da molti anni esistono vere e proprie competizioni internazionali (gare di \"lento fumo\"), aventi come scopo vincente il mantenimento della pipa accesa senza riaccensioni intermedie (i record attualmente raggiunti superano le 3 ore, per una pipa standard da 3 grammi di tabacco)."}
{"id": "58123", "revid": "1543377", "url": "https://it.wikipedia.org/wiki?curid=58123", "title": "Muqata'a", "text": "La Muqata'a, , ovvero \"la Separata\", \u00e8 il complesso residenziale situato a R\u0101mall\u0101h (citt\u00e0 della Cisgiordania situata a breve distanza da Gerusalemme), roccaforte - fino alla sua morte - di Y\u0101ser \u02bfAraf\u0101t; ha funzionato - almeno fino alla morte dell'anziano leader - anche come quartier generale dell'Autorit\u00e0 Nazionale Palestinese, di cui \u02bfAraf\u0101t stesso \u00e8 stato presidente dal 1996 al 2004.\nLa Muq\u0101\u1e6da\u02bfa \u00e8 stato il luogo nel quale \u02bfAraf\u0101t ha vissuto, come confinato, gli ultimi anni di vita. Consta di diversi complessi abitativi fra cui, oltre al palazzo presidenziale con lo studio personale, un edificio destinato alla \"Intelligence generale\" ed uno a quella militare, un edificio adibito alla sicurezza nazionale e la cosiddetta \"Forza 17\" (strutturata in un'ala dell'edificio destinato all\"'intelligence generale\"). \u00c8 dotata anche di un eliporto.\nY\u0101sser \u02bfAraf\u0101t fu costretto al confino alla Muq\u0101\u1e6da\u02bfa dal governo israeliano guidato da Ariel Sharon il 3 dicembre 2001, in risposta ad attentati compiuti a Gerusalemme ed Haifa che tornarono ad infiammare il conflitto israelo-palestinese. Poco pi\u00f9 di nove mesi dopo, fra il 18 e il 21 settembre del 2002 - dopo un nuovo grave attentato a Tel Aviv - i corazzati e i blindati israeliani penetrarono nel recinto della Muq\u0101\u1e6da\u02bfa, iniziandone l'opera di demolizione.\nLa roccaforte del leader palestinese - luogo di pesanti attacchi nei mesi successivi all'azione del 2002 - \u00e8 tornata alla ribalta della cronaca il 29 ottobre 2004, quando \u02bfAraf\u0101t ha potuto lasciare il suo luogo di confino per recarsi a Parigi, ricoverato nell'ospedale militare di Percy, per vivere i suoi ultimi giorni.&lt;br&gt;\nDopo la sua morte, all'interno della Muq\u0101\u1e6da\u02bfa \u00e8 stato costruito un mausoleo che ne conserva le spoglie mortali e che \u00e8 stato inaugurato, ufficialmente, il 10 novembre 2007, cio\u00e8 alla vigilia del terzo anniversario dalla sua scomparsa."}
{"id": "58124", "revid": "78273", "url": "https://it.wikipedia.org/wiki?curid=58124", "title": "Muqata", "text": ""}
{"id": "58131", "revid": "919135", "url": "https://it.wikipedia.org/wiki?curid=58131", "title": "Numero quadrato centrato", "text": "Un numero quadrato centrato \u00e8 un numero poligonale centrato che rappresenta un quadrato con un punto al centro e tutti gli altri attorno.\nI primi 4 numeri quadrati centrati sono: 1, 5, 13, 25 e possono essere rappresentati nel seguente modo:\nI primi numeri quadrati centrati sono:\n1, 5, 13, 25, 41, 61, 85, 113, 145, 181, 221, 265, 313, 365, 421, 481, 545, 613, 685, 761, 841, 925, 1013, 1105, 1201, 1301, 1405, 1513, 1625, 1741, 1861, 1985, 2113, 2245, 2381, 2521, 2665, 2813, 2965, 3121, 3281, 3445, 3613, 3785, 3961, 4141, 4325, \u2026\nFormula generatrice.\nL'formula_1-esimo numero quadrato centrato \u00e8 dato dalla formula:\ncio\u00e8 \u00e8 la somma dei quadrati di due numeri successivi, come si pu\u00f2 vedere graficamente dal seguente modello:\nUn'altra formula alternativa \u00e8:\nTutti i numeri quadrati centrati sono dispari, ed in base 10 l'ultima cifra segue il modello 1-5-3-5-1. Inoltre tutti i numeri quadrati centrati ed i loro divisori danno resto uno quando divisi per quattro. Da ci\u00f2 deriva che tutti i numeri quadrati centrati ed il loro divisori finiscono con le cifre 1 o 5 in base 6, 8 o 12."}
{"id": "58137", "revid": "327794", "url": "https://it.wikipedia.org/wiki?curid=58137", "title": "Epicuro", "text": "Fu discepolo dello scettico democriteo Nausifane e fondatore di una delle maggiori scuole filosofiche dell'et\u00e0 ellenistica e romana, l'epicureismo, che si diffuse dal IV secolo a.C. fino al II secolo d.C., quando, avversato dai Padri della Chiesa sub\u00ec un rapido declino, per essere poi rivalutato secoli dopo dalle correnti naturalistiche dell'Umanesimo, del Rinascimento e dal razionalismo laico illuminista.\nBiografia.\nNato nel 341 a.C., probabilmente il ventesimo giorno del mese di Gamelione (10 febbraio), del terzo anno della 109\u00aa Olimpiade, sotto l'arcontato di Sosigene (342-341) sull'isola di Samo, figlio di Neocle, un maestro di scuola, e di Cherestrata, una maga, fu chiamato Epicuro (che significa pressappoco \"soccorritore\") in onore di Apollo (questo era uno degli epiteti del dio). Frequent\u00f2 la scuola di Panfilo seguace del pensiero platonico, e successivamente quella del democriteo Nausifane a Teo, localit\u00e0 sulle coste dell'Asia Minore.\nAll'et\u00e0 di 32 anni, dopo avere elaborato una sua dottrina, fond\u00f2 la sua scuola, prima a Mitilene e a Lampsaco, e infine nel 306 a.C. ad Atene, dove aveva gi\u00e0 vissuto per il servizio militare, il cosiddetto periodo di \"efebato\", richiesto anche agli abitanti di Samo. L'isola era infatti stata parte integrante della vecchia lega delio-attica, e inoltre il padre era originario proprio di Atene, essendo uno dei coloni mandati nel 352 a.C., il che faceva di Epicuro un cittadino ateniese a tutti gli effetti. Pochi anni dopo gli ateniesi di Samo saranno tutti cacciati ad opera dei vecchi abitanti, che avevano perso la loro isola dopo una guerra contro Atene. Epicuro, i fratelli e il fedele schiavo dovettero viaggiare per avere un luogo dove risiedere in pace, al riparo dalle persecuzioni che i platonici avrebbero fomentato.\nAcquist\u00f2 quindi una casa ad Atene, per ottanta mine, dove istitu\u00ec la scuola. La casa era dotata di un giardino (in greco \u03ba\u1fc6\u03c0\u03bf\u03c2; da cui il nome di \"filosofia del giardino\" dato all'epicureismo, \"filosofi del giardino\" i seguaci) dove i discepoli, tra i quali anche donne, come la famosa etera Leonzia, e persino schiavi, seguivano le lezioni del maestro e ne studiavano gli scritti, vivendo, come lui stesso, in maniera semplice e frugale, trattati come compagni e in maniera democratica, qualunque fosse la condizione sociale. Fu uno dei primi filosofi a teorizzare un egualitarismo sostanziale fra gli esseri umani. Anche i suoi tre fratelli si dedicarono con lui alla filosofia. Sebbene fosse assertore della non partecipazione alla vita sociale e politica, sostenne il governo macedone.\nLa filosofia della scuola del \"giardino\" era in polemica con le dottrine socratico-platoniche e con l'aristotelismo, ma anche con le scuole minori come i cinici, i megarici, i cirenaici e con lo stoicismo, l'altra grande scuola ellenistica, che stava iniziando a diffondersi proprio in quel periodo. Secondo Diogene Laerzio, lo stoico Diotimo mise in circolazione false lettere per diffamarlo, cos\u00ec come lo diffamarono anche Plutarco e molti altri esponenti delle scuole rivali.\nEpicuro mor\u00ec ad Atene di calcoli renali e per le relative complicanze, all'et\u00e0 di settantadue anni circa, nel secondo anno della 127\u00aa Olimpiade, sotto l'arcontato di Pitarato (271-270), quindi probabilmente tra febbraio e dicembre del 270 a.C.:\nOpere.\nDei numerosi testi di Epicuro ci \u00e8 stato tramandato pochissimo: Diogene Laerzio, al quale dobbiamo un elenco delle opere del filosofo, riferisce che molte delle opere epicuree erano trattati di alto livello scientifico, volti ad affrontare in modo sistematico lo studio della natura come \"Degli Atomi e del vuoto\" e in particolare il \"Della Natura\" (il titolo sar\u00e0 poi ripreso da Lucrezio per il suo poema) in 37 libri dei quali sono stati ritrovati frammenti nella villa dei papiri di Ercolano, dove visse il filosofo epicureo Filodemo di Gadara, la cui biblioteca fu riportata alla luce negli scavi del 1750. Grazie ad una parte dei frammenti ritrovati si \u00e8 potuto ricostruire una discreta porzione dell'opera, da pi\u00f9 libri; perduto anche \"\u03a0\u03b5\u03c1\u03af \u039a\u03c1\u03b9\u03c4\u03b7\u03c1\u03af\u03bf\u03c5 \u03ae \u039a\u03b1\u03bd\u03bf\u03bd\" (\"Sul Criterio, o Canone\") che probabilmente era un testo di logica.\nQuanto ci resta sono tre lettere e varie raccolte di frammenti, materiale di carattere divulgativo, come dice lo stesso Epicuro, il che rende difficile la ricostruzione precisa della sua dottrina. Quasi tutto quello che abbiamo lo dobbiamo proprio a Diogene Laerzio, che nella sua \"Raccolta delle vite e delle dottrine dei filosofi\" include citazioni, aforismi e le tre epistole dottrinali complete, inviate ad amici e discepoli (Erodoto Meneceo e Pitocle): la \"Lettera ad Erodoto,\" in cui esprime il suo pensiero sulla fisica; la \"Lettera a Meneceo,\" che tratta di etica; la \"Lettera a Pitocle,\" sulla conoscenza; le \"Massime capitali\", estratto divulgativo dalle opere maggiori (40 massime).\nIn altra tradizione manoscritta \u00e8 giunto lo \"Gnomologio Vaticano epicureo\", altra compilazione divulgativa.\nLo stesso Diogene Laerzio riferisce di altre lettere, riportandone frammenti dopo la sua biografia: una, ad esempio, indirizzata a Leonzio, un'altra alla madre Cherestrata, dove si tratta dei sogni. Frammenti di queste lettere sono stati parzialmente ritrovati nelle iscrizioni fatte riprodurre da Diogene di Enoanda, epicureo del II o III secolo d.C., su una parete del portico della sua citt\u00e0 natale. Assieme a questa lettera si sono raccolti, fino al 1987, 209 frammenti, in particolare della Fisica e dell'Etica. Ci furono anche epistole inviate a Polieno di Lampsaco, come attesta Lucio Anneo Seneca.\nTuttavia la maggior parte delle informazioni sulla filosofia epicurea ci viene dalle fonti indirette, tra cui merita una menzione particolare Cicerone, che in giovent\u00f9 era filosoficamente vicino all'epicureismo, e nel suo trattato \"De finibus bonorum et malorum\" fa esporre da un interlocutore (Torquato) una descrizione sistematica del pensiero di Epicuro e dei suoi discepoli, grazie alla quale viene alla luce uno spessore filosofico non evidente nei frammenti a noi pervenuti.\nInoltre il poema latino \"De rerum natura\" di Lucrezio ci restituisce un'immagine fondamentale della filosofia epicurea, sebbene non si possa trascurare l'indubbia componente di originalit\u00e0 dell'autore, che \u00e8 pi\u00f9 pessimista rispetto ad Epicuro (oltre ad essere molto pi\u00f9 critico nei confronti della religione, al limite dell'ateismo), cos\u00ec come interessanti sono i frammenti degli scritti di Filodemo ritrovati nella citata villa dei papiri a Ercolano. Descrizioni di concetti epicurei si trovano anche in alcune poesie di Quinto Orazio Flacco, poeta romano della corte di Augusto, ma di ispirazione epicurea.\nIn ogni caso nel rifarsi alla tradizione indiretta bisogna ricordare che queste opere, per quanto attendibili, presentano una componente di parzialit\u00e0 dovuta al coinvolgimento sociale e politico degli autori, sia che l'intento fosse polemico (Cicerone o anche Plutarco) o celebrativo (Lucrezio), che deve essere tenuto in considerazione se si vuole cercare di comprendere il pi\u00f9 possibile il pensiero originale di Epicuro.\nCerte massime di Epicuro sono ricordate anche da altri filosofi e scrittori, ad esempio nei \"Colloqui con s\u00e9 stesso\" dell'imperatore romano Marco Aurelio che, pur essendo uno stoico, parla con molto rispetto e attenzione di lui.\nIl pensiero.\nFisica.\nEpicuro riprende nella fisica la teoria atomistica \u2013 secondo la quale l'entit\u00e0 fondamentale della materia, l'atomo, esiste da sempre \u2013 di Democrito e Leucippo. Quest'ultimo, secondo le affermazioni di Epicuro riportate da Diogene Laerzio, non sarebbe mai esistito, ma viene clamorosamente smentito dai suoi stessi allievi in ambito campano. Nei \"Papiri Ercolanensi,\" infatti, si parla di Leucippo e gli si attribuisce la \"Grande cosmologia\" negandola a Democrito, che se ne sarebbe preso arbitrariamente la paternit\u00e0.\nLa novit\u00e0 introdotta da Epicuro rispetto a Leucippo sta per\u00f2 nel fatto che egli non considera pi\u00f9 la forma degli atomi ma il loro peso. Mentre per Leucippo il moto vorticoso degli atomi permetteva lo scontro e la formazione dei corpi, per Epicuro gli atomi, indeterminati di numero ma pur sempre finiti, eternamente si muovono per il loro stesso peso seguendo un percorso rettilineo per linee parallele in un vuoto a sua volta infinito.\nQuesta concezione del moto degli atomi avrebbe comportato l'impossibilit\u00e0 dell'incontro degli atomi e la loro aggregazione nei corpi. Epicuro allora introduce nella sua teoria il fenomeno della deviazione (in greco \u03c0\u03b1\u03c1\u03ad\u03b3\u03ba\u03bb\u03b9\u03c3\u03b9\u03c2, \"parenklisis\", declinazione, inclinazione; in latino \"clinamen\") casuale che interviene nella caduta in verticale degli atomi facendoli deviare dal loro percorso verticale determinandone cos\u00ec \"collisioni\" in base alle quali questi possano aggregarsi originando i corpi estesi.\nSu questa sorta di pioggia degli atomi l'intervento della deviazione pu\u00f2 interrompere il fenomeno naturale che si stava formando dando luogo ad un altro diverso effetto. Nella causalit\u00e0 meccanica e deterministica della natura Epicuro salva cos\u00ec l'elemento della casualit\u00e0 nella formazione degli eventi naturali.\nLa sensazione e la prolessi.\nImportante \u00e8 anche la teoria della sensazione che il filosofo tratteggia. Gli stimoli sensoriali dei corpi sono il prodotto di \"simulacri\" (pellicole atomiche che si distaccano continuamente dai corpi conservandone la configurazione) che toccano gli organi di senso del soggetto percipiente, in particolare la vista.\nScrive Epicuro:\nNel processo conoscitivo l'uomo si avvale della prolessi, un'anticipazione delle future conoscenze originata dalle particolari esperienze sensibili fatte in passato e di cui conserviamo il ricordo che applichiamo ai dati empirici in atto.\nEpicuro avverte che la sensazione che ricaviamo con la prolessi di per s\u00e9 \u00e8 sempre vera (ad esempio un ramo che immerso nell'acqua appare spezzato) l'errore dipende dal giudizio successivo che noi le attribuiamo.\nIl linguaggio.\nPer quanto concerne il linguaggio, riallacciandosi alle teorie di Prodico di Ceo, dei sofisti e di Platone nel suo \"Cratilo\", Epicuro ritiene che il linguaggio abbia aspetti naturali e insieme convenzionali.\nRimanendo nell'ambito del suo atomismo egli pensa che, come accade per i corpi che sono diversi a seconda degli atomi che li hanno formati, cos\u00ec dall'incontro di \"atomi linguistici\", che esistono per natura e che sono gli stessi per tutti gli uomini, nascano diversi linguaggi che si formano per convenzione.\nIn particolare egli ritiene che ogni sensazione si possa esprimere in un suono, in \u00absoffio che batte\u00bb. In base alle varie situazioni in cui gli uomini \"soffiano\" gli atomi linguistici, si verificano cos\u00ec diversi suoni che, convenzionalmente, formano nomi che sono diversi pur provenendo dalle stesse sensazioni. Non esistono quindi linguaggi inferiori come espressione di mancata civilizzazione, non ci sono lingue \"barbare\" ma queste sono tutte rappresentazioni della stessa razionalit\u00e0 che \u00e8 alla base dei differenti modi convenzionali di esprimersi degli uomini.\nLo studio della natura.\nIl pensiero scientifico di Epicuro presenta molti aspetti che ricordano il pensiero scientifico moderno, la cui nascita viene tradizionalmente fatta risalire a Galileo Galilei, ideatore del metodo sperimentale. Questo pensiero, come emerge anche nella versione organica tramandata da Lucrezio, anticipa con la sua versione dell'atomismo e dell'atomo indivisibile (da questo deriva il nome atomo dato alla particella della materia in fisica, anche se in realt\u00e0 esso \u00e8 divisibile in molte parti) perfino la moderna meccanica quantistica di 23 secoli dopo (e la fisica delle particelle, in cui il quanto \u00e8 la rappresentazione di tutte le particelle indivisibili), verificata sperimentalmente; un esempio \u00e8 l'esperimento di Rutherford del 1911, che prov\u00f2 che la materia era fatta per la maggior parte di vuoto, come sosteneva gi\u00e0 l'epicureismo, inserendo questo concetto nella filosofia.\nCanonica, il metodo di ricerca.\nCome prima cosa nella Lettera ad Erodoto, Epicuro sottolinea come sia importante avere un modello di riferimento, una teoria, diremmo oggi, nella quale inquadrare i fenomeni studiati, e questo \u00e8 possibile solo se si \u00abriduce il complesso della dottrina in elementi e definizioni semplici\u00bb.\nEgli chiama questo metodo di ricerca, preliminare alla ricerca stessa, \"canonica\", ovvero \u00abscienza del canone\u00bb che indica i principi fondamentali del pensare e dell'agire.\nCanonica deriva infatti dalla parola \"canone\" (dal greco \u03ba\u03b1\u03bd\u03ce\u03bd -\u03cc\u03bd\u03bf\u03c2, derivato di \u03ba\u03ac\u03bd\u03bd\u03b1 \"canna\", in latino \"canon -\u014fnis\", termine che indic\u00f2 originariamente la canna, e quindi il regolo usato dagli artigiani per eseguire misure). La canonica quindi vuole stabilire le regole del pensare. Le regole indicate dalla logica aristotelica sono, secondo Epicuro, delle semplici parole che di per s\u00e9 non servono per chi vuole elaborare una teoria fisica, che dovr\u00e0 invece ricorrere all'esperienza sensibile, tradotta in un modello che deve essere alla base di una scienza della natura.\nIl concetto di modello \u00e8 effettivamente ci\u00f2 che ha reso potente la scienza moderna, modello come qualcosa che si usa per spiegare la realt\u00e0, ma che non \u00e8 la realt\u00e0: cio\u00e8 un fenomeno pu\u00f2 essere spiegato da un modello, ma non \u00e8 il modello, anzi, un fenomeno pu\u00f2 anche essere spiegato con modelli diversi, la cosa importante \u00e8 che i diversi modelli siano in accordo con i dati sperimentali.\nDice Epicuro nella Lettera a Pitocle: \u00abnon bisogna infatti ragionare sulla natura per enunciati privi di riscontro oggettivo e formulazione di principi teorici, ma in base a ci\u00f2 che l'esperienza sensibile richiede.\u00bb\nQuesta sar\u00e0 poi la base teorica della scienza sperimentale.\nEtica.\nNell'etica Epicuro riprende concettualmente l'edonismo dei Cirenaici, ma mentre per questi il piacere \u00e8 dinamicamente inteso come continua ricerca del piacere, sempre goduto effimeramente, per Epicuro \u00e8 statico, assicurato cio\u00e8 dalla eliminazione del dolore, avvenuta una volta per tutte, procurando cos\u00ec la salute dell'anima non pi\u00f9 costretta ad un'affannosa ricerca del piacere.\nUn'anima che \u00ab\u00e8 una sostanza corporea composta di sottili particelle\u00bb cio\u00e8 di atomi molto mobili. Grazie a questa concezione egli libera l'uomo dalla paura della morte poich\u00e9, quando questa si verifica, il corpo, e con esso l'anima, ha gi\u00e0 cessato di esistere e quindi cessa anche di provare sensazioni. Per questo motivo sarebbe stolto temere la morte come causa di sofferenza in quanto la morte \u00e8 privazione di sensazioni.\nIl male e gli dei.\nInoltre egli affronta anche la questione degli dei che, secondo Epicuro, non si occupano dell'uomo in quanto vivono negli \"intermundia\", cio\u00e8 in spazi situati fra gli infiniti mondi reali, e del tutto separati da questi; essi perci\u00f2 non hanno esperienza dell'uomo. Affronta quindi la questione del male rispetto agli dei e procede per gradi:\nTali considerazioni di tipo fisico, cosmologico e teologico spingono Epicuro a considerare la felicit\u00e0 come coincidente con l'assenza di paure e timori che condizionano l'esistenza in modo negativo. Ritiene inoltre che il male derivi dai desideri che, se non appagati, generano insoddisfazione e quindi dolore. Questi possono essere artificiali e naturali (necessari e non necessari).\n\u00c8 inoltre doveroso aggiungere che il motivo per cui Epicuro afferma che gli dei si disinteressino dell'uomo \u00e8 che essi, nella loro beatitudine e perfezione, non hanno bisogno di occuparsi degli uomini. Affermare che per gli dei sia necessario occuparsi di qualcosa, in questo caso degli uomini, significherebbe dare un limite al potere immenso degli dei, che, invece, non hanno bisogno di interessarsi della vita terrena.\nIl \u00abtetrafarmaco o quadruplice rimedio\u00bb.\nEpicuro ritiene che la filosofia debba diventare lo strumento, il mezzo, teorico e pratico, per raggiungere la felicit\u00e0 liberandosi da ogni passione irrequieta.\nPropone quindi un \"quadrifarmaco\" capace di liberare l'uomo dalle sue quattro paure fondamentali:\nIl piacere.\nParte fondamentale dell'etica epicurea, comunque, \u00e8 l'edonismo:\nEpicuro ritiene che il sommo bene sia il piacere (\u1f21\u03b4\u03bf\u03bd\u03ae, \"edon\u00e8\"). \u00c8 necessario comprendere a fondo questo termine; Epicuro distingue due fondamentali tipologie di piacere:\nPer piacere cinetico si intende il piacere transeunte, che dura per un istante e lascia poi l'uomo pi\u00f9 insoddisfatto di prima.\nSono piaceri cinetici quelli legati al corpo, alla soddisfazione dei sensi. Lucrezio poi definir\u00e0 questo piacere come \"voluptas\", cio\u00e8 il piacere erotico e materiale ma non necessario al raggiungimento della felicit\u00e0.\nIl piacere catastematico \u00e8 invece durevole, e consta della capacit\u00e0 di sapersi accontentare della propria vita, di godersi ogni momento come se fosse l'ultimo, senza preoccupazioni per l'avvenire. La condotta, quindi, deve essere improntata verso una grande moderazione: meno si possiede, meno si teme di perdere.\nEpicuro elabora una specie di catalogazione dei bisogni che se soddisfatti procurano \"eudemonia\" (letteralmente \"star insieme a un buon demone\", \"serenit\u00e0\"):\nDa qui nacque l'accusa dei padri della Chiesa cristiani che Epicuro suggerisse uno stile di vita rozzo e materiale, indegno dell'uomo. In realt\u00e0 Epicuro non indica quali debbano essere i bisogni naturali e necessari da soddisfare, poich\u00e9 \u00e8 demandato alla ragione dell'uomo stabilire quali per lui siano i bisogni essenziali, naturali da soddisfare. Come \u00e8 stato commentato, per Cesare, ad esempio, poteva essere ininfluente il bisogno di mangiare e bere, mentre era veramente naturale e necessario soddisfare il suo ineliminabile desiderio di gloria.\nEpicuro paragona la vita ad un banchetto, dal quale si pu\u00f2 essere scacciati all'improvviso. Il convitato saggio non si abbuffa, non attende le portate pi\u00f9 raffinate, ma sa accontentarsi di quello che ha avuto ed \u00e8 pronto ad andarsene appena sar\u00e0 il momento, senza alcun rimorso. Il piacere catastematico \u00e8 profondamente legato ai concetti di atarassia (\u1f00\u03c4\u03b1\u03c1\u03b1\u03be\u03af\u03b1) e aponia (\u1f00\u03c0\u03bf\u03bd\u03af\u03b1).\nL'amicizia sostituta della politica.\nImportante \u00e8 quindi l'amicizia, intesa come reciproca solidariet\u00e0 tra coloro che cercano insieme la serena felicit\u00e0.\nL'amicizia sostituisce in un certo modo i rapporti sociali, poich\u00e9 Epicuro contesta l'identificazione dell'uomo con il cittadino anche se riconosce l'utilit\u00e0 per la societ\u00e0 delle leggi, che vanno rispettate poich\u00e9 calpestandole non si pu\u00f2 avere la certezza dell'impunit\u00e0 e quindi rimarrebbe il timore di un castigo, che turberebbe la serenit\u00e0 per sempre.\nLa politica \u00e8 \u00abun inutile affanno\u00bb; l'uomo dovr\u00e0 invece essere contento del vivere appartato, secondo la concezione epicurea del \"vivere nascostamente\" (\"vivi nascosto\", in greco antico \u03bb\u03ac\u03b8\u03b5 \u03b2\u03b9\u03ce\u03c3\u03b1\u03c2, \"lathe biosas\")\nIl disimpegno degli epicurei, che teorizzano una vita serena e ritirata, congiunto ad una interpretazione superficiale del concetto epicureo di \"piacere\", ha portato nei secoli ad una visione distorta dell'epicureismo, spesso associato all'edonismo egoistico o a quello dei cirenaici, con cui nulla ha a che fare. La filosofia epicurea si distingue al contrario per una notevole carica \"illuministica\" e morale: insegna a rifiutare ogni superstizione o pregiudizio in una serena accettazione dei propri limiti e delle proprie potenzialit\u00e0.\nL'etica epicurea quindi, come l'utilitarismo, \u00e8 stata anche definita consequenzialista poich\u00e9 identificherebbe il bene a seconda degli effetti dei propri comportamenti. Questa interpretazione \u00e8 stata contestata poich\u00e9 si fonderebbe su una singola frase della \"Lettera a Meneceo\" non ripresa negli altri testi epicurei.\nGli animali e il vegetarianismo.\nInoltre, Epicuro critica l'antropocentrismo aristotelico, pur non rigettando il primato umano sugli animali, e sostiene che tutti gli esseri viventi sono dotati di sensibilit\u00e0 e ricercano il piacere come gli uomini, cercando di evitare il dolore.\nA differenza dei platonici, il suo rispetto verso la vita animale si fonda su basi sensistiche e non prettamente religiose o filosofiche.\nEpicuro non prescrisse il vegetarianismo; tuttavia, almeno secondo la testimonianza del platonico Porfirio di Tiro, egli era personalmente vegetariano e spinse i discepoli al rispetto per gli animali e ad una dieta priva di carni. Nei frammenti a noi pervenuti delle sue opere, Epicuro raccomanda pi\u00f9 volte di cibarsi frugalmente, preferibilmente di pane, formaggio e acqua, come faceva lui stesso.\nFortuna.\nEpicuro, ancora in vita, aveva invitato i suoi discepoli a festeggiare il suo compleanno e aveva stabilito nel suo testamento che si continuasse a celebrarlo il decimo giorno di Gamelione, e che il ventesimo giorno di ogni mese gli epicurei si riunissero tra di loro per ricordare lui e il suo intimo amico Metrodoro. Plinio il Vecchio scrive che questa ricorrenza, poi chiamata \"festa delle Icadi\", era ancora celebrata nel I secolo d.C.\nQuesta sacralit\u00e0 del personaggio si ritrova nelle espressioni di Tito Lucrezio Caro, che chiamava Epicuro \u00abun Dio\u00bb, e nel II secolo d.C. Luciano di Samosata, sofista simpatizzante dell'epicureismo, si riferiva al maestro come \u00abdivino sacerdote della verit\u00e0\u00bb e \u00abliberatore di coloro che ne seguono le dottrine\u00bb. Lo stesso Lucrezio, difatti, nel poema \"De rerum natura\" scrive quattro \"inni ad Epicuro\" (detti anche \"elogi\" o \"trionfi di Epicuro\").\nNelle epoche successive.\nEpicuro venne screditato dalle scuole rivali, \"in primis\" dai platonici, e poi dai cristiani, a causa del suo materialismo e della teoria del piacere. Nel Medioevo la parola \"epicureo\" era sinonimo di \"ateo, irreligioso ed eretico\": in tal senso \u00e8 usata da Dante Alighieri, che condanna come epicurei Cavalcante dei Cavalcanti (padre del suo collega Guido Cavalcanti), l'imperatore Federico II e Farinata degli Uberti; tutti e tre personaggi per cui prova stima umana e politica, ma che condanna dal punto di vista ideologico, mentre il materialista semplice Democrito \u00e8 invece collocato stranamente tra i giusti pagani del Limbo, anche se biasimato per la sua teoria del mondo creato con casualit\u00e0.\nSaranno il Rinascimento umanistico, tranne le correnti neoplatoniche, e l'abate Pierre Gassendi nel XVII secolo, a rivalutare il suo pensiero.\nIn particolare Gassendi, nel \"Syntagma philosophiae Epicuri\" del 1649 (\"Compendio della filosofia di Epicuro\"), interpretava la filosofia epicurea in senso cristiano e se ne serviva per respingere l'astratta metafisica cartesiana. Proponendolo come maestro di vita e di morale, attingeva al suo pensiero nella polemica anti-scolastica e anti-platonica. Nelle discussioni circa la nuova visione scientifica dell'universo affermava che l'atomismo epicureo, ponendo il \"vuoto\", fosse l'unica filosofia compatibile con la realt\u00e0 scientifica che si andava allora delineando. Epicuro \u00e8 stato considerato come uno dei precursori anche dall'utilitarismo.\nL'epicureismo fu, poi, stimato anche da vari intellettuali illuministi, come il barone d'Holbach, e in epoca successiva da Ugo Foscolo, Giacomo Leopardi, Percy Bysshe Shelley, Karl Marx, Arthur Schopenhauer, Friedrich Nietzsche"}
{"id": "58138", "revid": "1318658", "url": "https://it.wikipedia.org/wiki?curid=58138", "title": "Claude Shannon", "text": "Biografia.\nClaude Shannon, lontano parente di Thomas Edison, nacque a Petoskey, una piccola citt\u00e0 del Michigan. Dopo aver lavorato da ragazzo come telegrafista per la Western Union sotto la guida di Andrew Coltrey, nel 1932 inizi\u00f2 gli studi presso l'Universit\u00e0 del Michigan, dove, nel 1936, consegu\u00ec due lauree triennali: in matematica e in ingegneria elettronica.\nShannon si iscrisse quindi al MIT. Qui frequent\u00f2, tra l'altro, il laboratorio nel quale, sotto la direzione di Vannevar Bush, si lavorava alla realizzazione dell'analizzatore differenziale, un calcolatore analogico. Nel 1938 consegu\u00ec il titolo di \"Master of Science\" in ingegneria elettronica presentando la tesi \"Un'analisi simbolica dei rel\u00e8 e dei circuiti\". In questo studio Shannon dimostr\u00f2 che il fluire di un segnale elettrico attraverso una rete di interruttori - cio\u00e8 dispositivi che possono essere in uno di due stati - segue esattamente le regole dell'algebra di Boole, se si fanno corrispondere i due valori di verit\u00e0 - VERO e FALSO - della logica simbolica allo stato APERTO o CHIUSO di un interruttore. Pertanto un circuito digitale pu\u00f2 essere descritto da un'espressione booleana, la quale pu\u00f2 poi essere manipolata secondo le regole di questa algebra. Shannon defin\u00ec cos\u00ec un potente metodo, ancora oggi usato, per l'analisi e la progettazione dei sistemi digitali di elaborazione dell'informazione.\nPer il dottorato di ricerca in matematica Shannon lavor\u00f2, su suggerimento del suo supervisore Bush, allo studio matematico della genetica. Trascorse un periodo presso il laboratorio di genetica di \"Cold Spring Harbor\", un'organizzazione di ricerca, ed ottenne il dottorato di ricerca dal MIT nel 1940, discutendo la tesi \"Un'algebra per la genetica teorica\".\nDopo il PhD, tra il 1940 ed il 1941 Shannon trascorse un periodo di studio come \"National Research Fellow\" all'IAS di Princeton, sotto la supervisione di Hermann Weyl.\nDurante l'estate del '41, per alcuni mesi lavor\u00f2 nei Laboratori Bell; subito dopo, accett\u00f2 un'offerta per lavorare a tempo pieno su progetti di interesse militare. Sarebbe rimasto ai Bell Labs fino al 1972.\nI primi progetti di Shannon riguardarono i dispositivi automatici di puntamento antiaereo ed i problemi connessi di riduzione del rumore. Inizi\u00f2 anche ad occuparsi di crittografia, lavorando al progetto di un dispositivo digitale per la segretezza delle comunicazioni telefoniche. In questo ruolo ebbe l'occasione di conoscere Alan Turing, anch'egli esperto criptoanalista, che nel 1943 pass\u00f2 alcuni mesi negli Stati Uniti su incarico del governo britannico. Poich\u00e9 ambedue erano impegnati in attivit\u00e0 riservate, delle quali non potevano parlare, nei loro incontri discussero principalmente di calcolatori e di intelligenza artificiale.\nNel 1948 pubblic\u00f2 in due parti il saggio \"Una teoria matematica della comunicazione\", un trattato scientifico di eccelsa qualit\u00e0, anche dal punto di vista della scrittura tecnica, che poneva la base teorica per lo studio dei sistemi di codificazione e trasmissione dell'informazione. In questo lavoro si concentr\u00f2 sul problema di ricostruire, con un certo grado di certezza, le informazioni trasmesse da un mittente. Shannon utilizz\u00f2 strumenti quali l'analisi casuale e le grandi deviazioni, che in quegli anni si stavano appena sviluppando. Fu in questa ricerca che Shannon coni\u00f2 la parola \"bit\", per designare l'unit\u00e0 elementare d'informazione. La sua teoria dell'informazione pose le basi per progettare sistemi informatici, partendo dal presupposto che l'importante era cercare di memorizzare le informazioni in modo da poterle trasferire e collegare tra loro. Shannon ha affermato che la maggiore ispirazione alla sua ricerca in questo campo venne dal lavoro sulla trasmissione delle informazioni del suo collega dei Bell Labs Ralph Hartley, del 1928, che aveva discusso anche con Weyl a Princeton.\nNel 1949 pubblic\u00f2 un altro notevole articolo, \"La teoria della comunicazione nei sistemi crittografici\", con il quale praticamente fond\u00f2 la teoria matematica della crittografia. Shannon \u00e8 inoltre riconosciuto come il \"padre\" del teorema del campionamento, che studia la rappresentazione di un segnale continuo (analogico) mediante un insieme discreto di campioni a intervalli regolari (digitalizzazione).\nNel 1956 fu eletto membro della National Academy of Sciences. Dal 1958 al 1978 fu professore al MIT.\nVita privata.\nShannon si spos\u00f2 una prima volta con Norma Levor, nel 1940. Il matrimonio per\u00f2 si ruppe l'anno successivo, quando la coppia si era spostata a Princeton.\nNel 1948, Shannon incontr\u00f2 Mary Elizabeth Moore, detta Betty, una matematica che lavorava come analista numerica ai Bell Labs. L'anno successivo i due si sposarono, andando a vivere prima e New York e poi nel New Jersey. Assieme ebbero tre figli, Robert jr, Andrew e Margarita.\nFuori dai suoi interessi accademici, era giocoliere e scacchista e si dilettava a costruire e utilizzare monocicli di ogni dimensione. Ha inventato, inoltre, molti dispositivi, compresa una macchina per giocare a scacchi, un \"saltapicchio\" (\"pogo stick\") a motore e una tromba lanciafiamme per il figlio. \nNel 1961 cre\u00f2 il Minivac 601 Digital Computer Kit, un sistema di computer digitale elettromeccanico, che venne prodotto dalla Scientific Development Corporation e commercializzato per scopi ludici e didattici.\nDal punto di vista religioso e politico si dichiarava rispettivamente ateo e apolitico. Negli ultimi anni della sua vita soffr\u00ec della malattia di Alzheimer fino alla morte.\nPer commemorare i suoi successi, nel 2001 ci furono diverse celebrazioni. Esistono attualmente sei statue di Shannon: tra di esse una a Gaylord, Michigan, una all'universit\u00e0 del Michigan, una al MIT, una presso i Laboratori Bell."}
{"id": "58140", "revid": "1543377", "url": "https://it.wikipedia.org/wiki?curid=58140", "title": "Analisi schenkeriana", "text": "L'analisi schenkeriana \u00e8 una prassi analitica musicale basata sulle opere del teorico viennese Heinrich Schenker (1868 \u2013 1935) e dei suoi discepoli, in particolare Ernst Oster, Oswald Jonas e Felix Salzer. Dopo la morte di Schenker, la sua scuola si svilupp\u00f2 negli Stati Uniti, in particolare a New York, diventando la pi\u00f9 importante metodologia per lo studio della musica tonale.\nL'analisi schenkeriana si basa sull'idea che la musica tonale \u00e8 organizzata gerarchicamente come una stratificazione di livelli successivi a partire da una struttura fondamentale, comune a tutta la musica tonale, denominata \"Ursatz\". Questa struttura fondamentale (o \"profonda\") viene elaborata attraverso la tecnica della diminuzione, attraverso livelli strutturali intermedi (\"Middleground\") fino a raggiungere la forma di elaborazione \"di superficie\" (\"Foreground\"), quella che cio\u00e8 si trova notata nella partitura.\nL'analisi schenkeriana fa uso di una simbologia particolare che permette di realizzare analisi in formato grafico, senza bisogno di un testo esplicativo (che comunque viene spesso aggiunto per maggiore chiarezza).\nScopo dell'analisi schenkeriana \u00e8 la chiarificazione delle dinamiche interne alla musica tonale, attraverso una visione sintetica che integra l'aspetto armonico con quello contrappuntistico."}
{"id": "58146", "revid": "1318658", "url": "https://it.wikipedia.org/wiki?curid=58146", "title": "Buddhismo giapponese", "text": "Il buddhismo giapponese merita particolare attenzione nella storia della religione buddhista poich\u00e9 costituito in buona parte dalla continuazione o dall'evoluzione delle antiche scuole del Buddhismo cinese, alcune oggi estinte nel paese d'origine, introdotte nell'arcipelago nipponico in epoche diverse.\nInoltre, l'introduzione della scrittura e della cultura cinese, che sono all'origine della Storia del Giappone propriamente detta (VI secolo) fu veicolata anche da rapporti di carattere religioso e i monaci buddhisti rimarranno per lungo tempo i tramiti e gli interpreti pi\u00f9 importanti della cultura continentale in Giappone.\nPer questo motivo la storia del Buddhismo Giapponese \u00e8 praticamente inscindibile dalla storia stessa del paese, la cui cultura ha influenzato profondamente e su pi\u00f9 livelli. Queste scuole si sono inoltre diffuse nel resto del mondo (cfr. Buddhismo in Occidente), in particolare il Buddhismo zen e il Buddhismo Nichiren rappresentano due delle scuole buddhiste pi\u00f9 diffuse fuori dall'Asia assieme al Buddhismo tibetano e al Buddhismo Theravada.\nLe scuole buddhiste giapponesi.\nIl Buddhismo nella lingua giapponese viene denominato come \u4f5b\u6559 (\"bukky\u014d\", insegnamento del Buddha) e si compone di differenti scuole (\u5b97 \"sh\u016b\", dottrina).\nSei scuole di Nara.\nCon \"buddhismo di Nara\" o \"sei scuole di Nara\" (\"Nanto Rokush\u016b\", o semplicemente \"Rokushu\", giapponese \u516d\u5b97) si intendono le sei scuole nate in questa citt\u00e0 durante il periodo Nara (710-784) in cui essa era capitale imperiale; le pi\u00f9 diffuse sono la scuola Ritsu e la Kegon, che hanno in comune la venerazione verso il Buddha Vairocana, rappresentazione del dharmak\u0101ya di tutti i Buddha.\nScuola Ritsu (\u5f8b\u5b97, \"Ritsu sh\u016b\" o \"Rissh\u016b\").\nLignaggi e dottrine sono quelle della scuola cinese L\u01dc, fondata nel VII secolo da D\u00e0oxu\u0101n (\u9053\u5b89, 596-667). Si fonda sullo studio del \"C\u0101turvarg\u012bya-vinaya\" (Quadruplici regole della disciplina, \u56db\u5206\u5f8b pinyin: \"Sh\u00ecf\u0113nl\u01dc\", giapp. \"Shibunritsu\", \u00e8 conservato nel \"L\u01dcb\u00f9\") della scuola Dharmaguptaka, tradotto in cinese nel 408 da Buddhaya\u015bas (in cinese \u4f5b\u9640\u8036\u820d \"F\u00f3tu\u00f3y\u00e9sh\u00e8\", IV-V secolo) e da Zh\u00fa F\u00f3ni\u00e0n (\u7afa\u4f5b\u5ff5, IV-V secolo).\nFu introdotta in Giappone dal monaco cinese, di scuola L\u01dc, D\u00e0oxu\u00e1n L\u00fcshi (\u9053\u74bf\u5f8b\u5e2b 702-760, giapp. D\u014dsen Risshi) invitato alla Corte di Nara dall'imperatore Sh\u014dmu (\u8056\u6b66\u5929\u7687, regno: 724-749) e giunto in Giappone nel 736.\nFino a quel momento le comunit\u00e0 buddhiste giapponesi non avevano alcun \"vinaya\" di riferimento, fu proprio D\u00e0oxu\u00e1n L\u00fcshi a introdurre per primo le regole monastiche in Giappone. Impressionato dalla preparazione di D\u00e0oxu\u00e1n L\u00fcshi e dalle regole del \"vinaya\" Dharmaguptaka da lui osservate, Sh\u014dmu invi\u00f2 due prelati giapponesi in Cina per invitare un altro maestro di scuola L\u01dc, Ji\u00e0nzh\u0113n (\u9451\u771e, 688-763; giapp. Ganjin), che giunse nel 754 dopo alcune difficolt\u00e0. Il tempio di scuola Kegon, il T\u014ddai-ji (\u6771\u5927\u5bfa) fu trasformato subito da Ji\u00e0nzh\u0113n nella prima pedana di ordinazione monastica giapponese.\nLa scuola tutt'oggi risiede a Nara nel tempio T\u014dshodai-ji (\u5510\u62db\u63d0\u5bfa).\nScuola Kusha (\u5036\u820e\u5b97, \"Kusha sh\u016b\").\nOrigina dalla scuola cinese, di ispirazione \"H\u012bnay\u0101na\", J\u00f9sh\u00e8, e come questa si fonda sull\"Abhidharma-ko\u015ba-bh\u0101sya\" (Tesoro dell'Abhidharma, \u963f\u6bd8\u9054\u78e8\u5036\u820d\u8ad6\u672c\u980c, pinyin \"\u0100p\u00edd\u00e1m\u00f3j\u00f9sh\u00e8l\u00f9n b\u011bns\u00f2ng\", giapp. \"Abidatsumakusharon honsh\u014d\", \u00e8 conservato nel \"P\u00edt\u00e1nb\u00f9\", T.D. 1560), composto nel V secolo dal sarv\u0101stiv\u0101da (poi seguace sautrantika e infine patriarca cittam\u0101tra Vasubandhu) e tradotto nel 651 da Xu\u00e1nz\u00e0ng. Nel 658, i monaci giapponesi di scuola Hoss\u014d, Chits\u016b (\u667a\u901a, VII secolo) e Chidatsu (\u667a\u9054, VII secolo), allievi di Xu\u00e1nz\u00e0ng, ne trasferirono gli insegnamenti in Giappone fondando la scuola Kusha.\nL'appartenenza dei suoi fondatori ad un'altra scuola di chiara estrazione Mah\u0101y\u0101na (per la precisazione cittam\u0101tra), come d'altronde lo stesso loro maestro Xu\u00e1nz\u00e0ng, indica come questa piccola scuola sia legata alla tradizione Hoss\u014d e, tuttavia, dedicata allo studio dell\"Abhidharma-ko\u015ba-bh\u0101sya\".\nScuola Sanron (\u4e09\u8ad6\u5b97, \"Sanron sh\u016b\").\nFa riferimento, per dottrine e lignaggi, alla scuola cinese S\u0101nl\u00f9n. E come la S\u0101nl\u00f9n si concentr\u00f2 sullo studio dei tre trattati (\"sanron\") ad impronta M\u0101dhyamika, conservati nello \"Zh\u014dnggu\u0101nb\u00f9\". Si ritiene, tuttavia, che questi tre trattati fosse noti gi\u00e0 un secolo prima, trasferiti in Giappone da monaci coreani.\nFu tuttavia l'arrivo del monaco coreano Hyegwan (coreano \ud61c\uad00, giapp. \u6167\u704c Ekan, date sconosciute), discepolo diretto del settimo patriarca cinese S\u0101nl\u00f9n J\u00edz\u00e0ng (\u5409\u85cf, giapp. Kichiz\u014d, 549-623), che giunse in Giappone nel 625 divenendo l'abate del tempio Asukadera-ji (\u98db\u9ce5\u5bfa) ad Asuka-ky\u014d (\u98db\u9ce5), a fondare, di fatto, la scuola Sanron.\nNel corso dei secoli successivi la scuola Sanron verr\u00e0 assorbita dalle scuole Tendai, Hoss\u014d e Kegon.\nScuola J\u014djitsu (\u6210\u5b9f\u5b97, \"J\u014djitsu sh\u016b\").\nOrigina dagli insegnamenti della scuola cinese, di impronta m\u0101dhyamika e simile alla S\u0101nl\u00f9n, Ch\u00e9ngsh\u00ed. Le sue dottrine furono trasferite in Giappone, nel 625, dal monaco coreano Hyegwan, lo stesso che trasfer\u00ec le dottrine S\u0101nl\u00f9n fondando la scuola Sanron.\nLa sua particolarit\u00e0 \u00e8 che era centrata sullo studio del \"Tattvasiddhi-\u015b\u0101stra\" (\u6210\u5be6\u8ad6 pinyin: \"Ch\u00e9ngsh\u00ed l\u00f9n\", giapp. \"J\u014djitsuron\", si trova nel \"L\u00f9nj\u00edb\u00f9\") di Harivarman, da cui prende il nome. Come la scuola Sanron fu assorbita nel corso degli anni dalle scuole Hoss\u014d, Kegon e Tendai. Fu comunque sempre considerata, in Giappone, un ramo secondario della scuola Sanron.\nScuola Kegon (\u83ef\u53b3\u5b97, \"Kegon sh\u016b\").\nDeriva dalla scuola cinese Hu\u0101y\u00e1n e come queste venera l\"Avata\u1e43sakas\u016btra\" (\u83ef\u56b4\u7d93, pinyin \"Hu\u0101y\u00e1nj\u012bng\", giapp. \"Kegon ky\u014d\", Sutra della ghirlanda fiorita di Buddha, conservato nello \"Hu\u0101y\u00e1nb\u00f9\"), sutra considerato il pi\u00f9 importante e completo da questa scuola. Particolare riguardo \u00e8 riservato all'ultimo capitolo, il \"Ga\u1e47\u1e0davy\u016bhas\u016btra\" (\u5165\u6cd5\u754c\u54c1 pinyin: \"R\u00f9 f\u01ceji\u00e8 p\u01d0n\", giapp. \"Ny\u016b hokkai bon\", Capitolo sull'ingresso dentro il Regno della Realt\u00e0).\nLa dottrina di questa scuola verte su una radicale lettura olistica e omnicentrica di tutta la Realt\u00e0. Il primo ingresso in Giappone dell\"Avata\u1e43sakas\u016btra\" \u00e8 datato 736, quando il fondatore della scuola Ritsu, il monaco cinese D\u00e0oxu\u0101n L\u00fcshi, ne port\u00f2 una copia dal suo paese.\nNel 740 il monaco coreano Simsang (\uc2ec\uc0c1, cin. \u5be9\u7965 Sh\u011bnxi\u00e1ng, giapp. Shinsh\u014d o Shinj\u014d, ?-742), allievo del patriarca cinese F\u01cez\u00e0ng (\u6cd5\u85cf, 643-712), insegn\u00f2 l\"Avata\u1e43sakas\u016btra\" e le dottrine della scuola Hu\u0101y\u00e1n alla corte imperiale di Nara, fondando di fatto la scuola giapponese Kegon.\nNello stesso luogo della esposizione della dottrina del sutra, l'imperatore Sh\u014dmu fece erigere il tempio T\u014ddai-ji dove poi pose, nel 752, l'enorme statua del Buddha Vairocana (\u5420\u56a7\u906e\u90a3, giapp. \"Hairoshana\"), il Daibutsu (\u5927\u4f5b). Durante il periodo Nara fu la scuola buddhista preferita dalla Corte imperiale per la sua dottrina religiosa che poteva essere rispecchiata in una dottrina politica unificante lo Stato.\nIl suo tempio, il T\u014ddai-ji fu per due secoli il tempio principale dove avvenivano le ordinazioni monastiche. Fu poi eclissato dall'Enryaku-ji della scuola Tendai che, tuttavia, oper\u00f2 solo ordinazioni \"mah\u0101y\u0101na\" rifuggendo il \"Vinaya\" di origine \"h\u012bnay\u0101na\" (Dharmaguptaka), utilizzato anche da questa scuola.\nScuola Hoss\u014d (\u6cd5\u76f8\u5b97 \"Hoss\u014d sh\u016b\").\n\u00c8 la versione giapponese della scuola cinese F\u01cexi\u0101ng (\u6cd5\u76f8\u5b97, \"F\u01cexi\u0101ng z\u014dng\") fondata da Xu\u00e1nz\u00e0ng nel 645 dopo il suo ritorno dal viaggio in India. Il pellegrino giapponese D\u014dsho (\u9053\u662d, 629-700) ne riport\u00f2 in patria insegnamenti e lignaggi nel 653, trasferendoli nel monastero Gang\u014d-ji (\u5143\u8208\u5bfa, costruito nel 588 \u00e8 considerato il primo tempio buddhista fondato in Giappone) di Asuka. Nel 658 trasmise il lignaggio al suo discepolo Gy\u014dgi (\u884c\u57fa, 667-748), denominata la trasmissione del monastero del Sud (\u5357\u5bfa\u50b3). Nel 716 il monaco Genb\u014d (\u7384\u6609, ?-746) si rec\u00f2 in pellegrinaggio in Cina dove studi\u00f2 presso la scuola F\u01cexi\u0101ng sotto il maestro Zh\u00eczh\u014du (\u667a\u5468, 668-723).\nTornato in Giappone nel 735 trasmise il lignaggio a Zenju (\u5584\u73e0, 727-797), inaugurando la trasmissione del monastero del Nord perch\u00e9 avvenne nel tempio K\u014dbuku-ji a Nara dove a scuola si era stabilita al seguito della Corte imperiale. Dopo un periodo di splendore, la scuola Hoss\u014d declin\u00f2 progressivamente fino a scontrarsi con la scuola Tendai.\nTutt'oggi esistente, \u00e8 considerata come una scuola particolarmente erudita che si fonda sullo studio del \"Vij\u00f1aptim\u0101trat\u0101siddhi-\u015b\u0101stra\" (Trattato sulla realizzazione del niente altro che conoscenza, \u6210\u552f\u8b58\u8ad6 pinyin: \"Ch\u00e9ngw\u00e9ish\u00ecl\u00f9n\", giapp. \"J\u014dyuishikiron\", conservato nello \"Y\u00faqi\u00e9b\u00f9\") opera fondamentale di Dharmap\u0101la tradotta da Xu\u00e1nz\u00e0ng (T.D. 1585.31.1a-59a) che poi \u00e8 un commentario al \"Tri\u1e43\u015bik\u0101vij\u00f1aptik\u0101rik\u0101\" di Vasubandhu.\nScuola Tendai (\u5929\u53f0\u5b97, \"Tendai sh\u016b\").\n\u00c8 una delle scuole pi\u00f9 importanti del Buddhismo giapponese ed \u00e8 all'origine di molte scuole ancora oggi esistenti come lo Zen Rinzai, lo Zen S\u014dt\u014d, il Nichiren, il J\u014ddo e il J\u014ddo Shin.\nFu fondata nell'804 da Saich\u014d, un monaco giapponese che aveva compiuto un pellegrinaggio in Cina da dove aveva riportato dottrine, lignaggi e testi della scuola cinese Ti\u0101nt\u00e1i (\u5929\u53f0\u5b97) fondata da Zh\u00ecy\u01d0 (\u667a\u9857) nel VI secolo, la quale, insieme alle scuole Hu\u0101y\u00e1n e Ch\u00e1n e Zh\u0113ny\u00e1n aveva rappresentato l'aspetto pi\u00f9 significativo del Buddhismo cinese. Questa scuola fonda i suoi insegnamenti sul \"Sutra del Loto\" (sanscrito \"Saddharmapundar\u012bkas\u016btra\", giapp. \u5999\u6cd5\u84ee\u83ef\u7d93 \"My\u014dh\u014d renge ky\u014d\" o \"Hokkeky\u014d\"), sulla dottrina dell\"Eny\u016b santai\" (\u5713\u878d\u4e09\u8ae6), sull\"Ichinen sanzen\" (\u4e00\u5ff5\u4e09\u5343) e sulle dottrine esoteriche (\u5bc6\u6559 \"mikky\u014d\"), che qui prendono la denominazione di \"taimitsu\" (\u53f0\u5bc6), derivate soprattutto dal \"Mah\u0101vairocan\u0101s\u016btra\" o \"Mah\u0101vairocan\u0101bhisa\u1e43bodhi-vikurvit\u0101dhi\u1e63\u1e6dh\u0101na-vaipulyas\u016btra\" (Il sutra di Mahavairocana, \u5927\u65e5\u7d93 cin. \"D\u00e0r\u00ec j\u012bng\", giapp. \"Dainichiky\u014d\").\n\u00c8 una scuola in cui l'aspetto dello studio delle dottrine va sempre accompagnato alla pratica meditativa, denominata \"shikan\" (\u6b62\u89c0) la quale si fonda sulle opere del \"M\u00f3h\u0113 Zh\u01d0gu\u0101n\" (\u6469\u8a36\u6b62\u89c0, Grande trattato di calma e discernimento, giapp. \"Maka Shikan\", T.D. 1911) e del \"T\u00f3ngm\u00e9ng Zh\u01d0gu\u0101n\" (\u7ae5\u8499\u6b62\u89c0, Trattato di calma e discernimento per principianti; in giapponese \u5c0f\u6b62\u89b3 \"Sh\u014d Shikan\", Piccolo trattato di calma e discernimento; T.D. 1915) di Zh\u00ecy\u01d0 dove questa pratica meditativa viene descritta.\nDal punto di vista della disciplina monastica, la scuola Tendai, come anche le scuole Zen, segue solo i 58 precetti mah\u0101y\u0101na indicati nel \"Brahmaj\u0101las\u016btra\" (\u68b5\u7db2\u7d93 pinyin: \"F\u00e0nw\u01ceng j\u012bng\", giapp. \"Bonm\u014d ky\u014d\", Il Sutra della rete di Brahma).\nScuola Shingon (\u771f\u8a00\u5b97, \"Shingon sh\u016b\").\nScuola fondata dal monaco giapponese K\u016bkai che nell'anno 804, durante il periodo Heian, si rec\u00f2 in Cina dove apprese le pratiche tantriche della scuola Vajray\u0101na cinese Zh\u0113ny\u00e1n; al suo ritorno port\u00f2 con s\u00e9 numerosi testi, deciso a importare la scuola nel suo Paese.\nNel tempo elabor\u00f2 la propria sintesi delle pratiche e delle dottrine esoteriche, basate sul culto del Buddha cosmico Vairocana, che nella scuola \u00e8 venerato come Mah\u0101vairocana Tath\u0101gata (\u5927\u65e5\u5982\u6765, giapp. \"Dainichi Nyorai\"). La dottrina della scuola Shingon si basa su due testi fondamentali: il \"Vajrasekhara S\u016btra\" (\u91d1\u525b\u9802\u7d4c, giapp. \"Kongoch\u014d yugaky\u014d\", Sutra della punta del \"vajra\") e il \"Mah\u0101vairocan\u0101bhisa\u1e43bodhi\" (\u5927\u65e5\u7d4c, \"Dainichi Ky\u014d\", Sutra della Bodhi di Mah\u0101vairocan\u0101).\nOltre ai due testi fondamentali nelle scuole Shingon si attribuisce massima importanza al \"Adhyardhasatika Prajnaparamitasutra\" (giapp. \"Rishuky\u014d\", \u7406\u8da3\u7d4c), al \"Kong\u014dbu R\u014dkaku Issai Yugayugi ky\u014d\" (\u91d1\u525b\u5cef\u697c\u95a3\u4e00\u5207\u745c\u4f3d\u745c\u7947\u7d4c) e a molti altri compendi indiani quali il \"Susiddhikara Sadhanopayikapatala\" (\u8607\u6089\u5730\u7faf\u7f85\u7d4c, giapp. \"Soshitsujikara ky\u014d\").\nMolto importanti sono anche le opere esegetiche e i trattati dello stesso K\u016bkai. Il Buddhismo Vajray\u0101na poggia le sue fondamenta sui rituali e le pratiche meditative rivolte al raggiungimento dell'\"illuminazione\"; secondo lo Shingon, l'\"illuminazione\" non \u00e8 una realt\u00e0 distante, tale da richiedere innumerevoli rinascite, ma un obiettivo raggiungibile nella vita attuale, coltivando il potenziale spirituale (Natura-Buddha), innato in ogni essere vivente. Con l'aiuto di un buon maestro e allenandosi a controllare il corpo, le parole, e la mente, \u00e8 possibile liberare questo potenziale per il beneficio proprio e altrui.\nL'\"obiettivo\" della pratica di questa scuola \u00e8 perci\u00f2 \u00abdiventare Buddha in questa vita, con questo corpo\u00bb (giapp. \"sokushin j\u014dbutsu gi\", \u5373\u8eab\u6210\u4ecf\u7fa9).\nScuola Nichiren (\u65e5\u84ee\u5b97, \"Nichiren sh\u016b\").\nLe scuole del Buddhismo Nichiren sono l'insieme di scuole buddhiste giapponesi che fanno riferimento alla figura e agli insegnamenti di Nichiren (\u65e5\u84ee, 1222-1282) un monaco giapponese di scuola Tendai.\nIl loro lignaggio monastico \u00e8 fatto risalire direttamente al Buddha \u015a\u0101kyamuni e al Bodhisattva Bhai\u1e63ajyar\u0101ja (\u85e5\u738b, cin. \"Y\u00e0ow\u00e1ng\", giapp. \"Yaku\u014d\", Re della medicina) e ripercorre il lignaggio della scuola cinese Ti\u0101nt\u00e1i (\u5929\u53f0\u5b97), arrivando al fondatore della scuola giapponese Tendai, Saich\u014d (\u6700\u6f84, 767-822), e, infine, a Nichiren ritenuto a sua volta la manifestazione del Bodhisattva Vi\u015bi\u1e63\u1e6dac\u0101ritra (\u8af8\u7570\u884c, cin. \"Zh\u016by\u00ecx\u00edng\", giapp. \"Jogy\u014d\").\nLe dottrine di queste scuole hanno in comune la venerazione e lo studio del \"Sutra del Loto\" (sanscrito \"Saddharmapundar\u012bkas\u016btra\", giapp. \u5999\u6cd5\u84ee\u83ef\u7d93 \"My\u014dh\u014d renge ky\u014d\" o \"Hokkeky\u014d\"), considerato il pi\u00f9 importante e completo insegnamento buddhista, lo studio dei relativi commentari da parte dei maestri cinesi di scuola Ti\u0101nt\u00e1i, Zh\u00ecy\u01d0 (\u667a\u9857, 538-597), Gu\u00e0nd\u01d0ng (\u704c\u9802, 561-632) e Zh\u00e0nr\u00e1n (\u6e5b\u7136, 711-782) nonch\u00e9 dello stesso Saich\u014d.\nDella scuola Tendai, il Buddhismo Nichiren rigetta la pratica meditativa dello \"shikan\", in quanto ritenuta inadatta nell'epoca attuale denominata \"mapp\u014d\" (\u672b\u6cd5), le pratiche esoteriche (\u5bc6\u6559 \"mikky\u014d\") del \"taimitsu\" (\u53f0\u5bc6), ritenute non conformi alle dottrine originali, e la pratica del \"nembutsu\" (\u5ff5\u4f5b, recitazione del nome di Buddha) quest'ultima sostituita dal \"daimoku\" (\u984c\u76ee, letteralmente \"titolo\", ma riferito a letteratura sacra come i \"s\u016btra\", giapp. \u7d4c \"ky\u014d\") ovvero dalla recitazione del titolo giapponese del \"Sutra del Loto\", \"Nam my\u014dh\u014d renge ky\u014d\".\nCi\u00f2 che differenzia, tra loro, le scuole del Buddhismo Nichiren \u00e8, nella suddivisione in due parti (\u672c\u8ff9\u4e8c\u9580, giapp. \"honjaku nimon\", cin. \"b\u011bnj\u012b \u00e8rm\u00e9n\") del \"Sutra del Loto\", la considerazione della prevalenza o meno delle dottrine esposte negli ultimi 14 capitoli (\u672c\u9580, giapp. \"honmon\", cin. \"b\u011bnm\u00e9n\") rispetto ai primi 14 capitoli (\u8ff9\u9580, giapp. \"sakumon\", cin. \" j\u012b m\u00e9n\"). Secondo la Nichiren sh\u016b tale prevalenza non esiste a differenza della Nichiren Sh\u014dsh\u016b per cui invece essa sussiste.\nQuesta differenziazione dottrinale non \u00e8 di poco conto. Nei secondi 14 capitoli del \"Sutra del Loto\" viene esposta la dottrina del Buddha eterno (giapp. \u672c\u4f5b \"Honbutsu\").\nSe il Buddha \u00e8 eterno e chiunque pu\u00f2 divenire Buddha, allora il Buddha dell'ultimo giorno della Legge (vedi \"mapp\u014d\") non pu\u00f2 che essere colui che ha predicato la corretta dottrina del \"Sutra del Loto\", ovvero Nichiren.\nQuesta ultima posizione propria, ad esempio, della \"Nichiren Sh\u014dsh\u016b\" e della Soka Gakkai, non \u00e8 condivisa dalla \"Nichiren sh\u016b\" che, come ad esempio la Rissh\u014d K\u014dsei Kai, ritiene che il Buddha eterno si sia espresso nella forma del Buddha \u015a\u0101kyamuni a cui va offerta la venerazione restando Nichiren \"solo\" una manifestazione del bodhisattva Vi\u015bi\u1e63\u1e6dac\u0101ritra. Da tenere presente che a parte gli aspetti popolari che sconfinano in una pratica pressoch\u00e9 devozionale e quasi \"teistica\", da punto di vista dottrinale, riscontrabile nei trattati e nei commentari di queste scuole, il punto di partenza di tutte queste manifestazioni \u00e8 sempre e solo la vacuit\u00e0 cos\u00ec come viene espressa nelle dottrine, di matrice Ti\u0101nt\u00e1i, denominate in giapponese \"eny\u016b santai\" (\u5713\u878d\u4e09\u8ae6) e \"ichinen sanzen\" (\u4e00\u5ff5\u4e09\u5343) anche se nella particolare interpretazione di Nichiren.\nCon i loro 30 milioni di seguaci e i loro 6.500 templi, le scuole del Buddhismo Nichiren rappresentano oggi la forma di Buddhismo pi\u00f9 diffusa in Giappone.\nScuola Nichiren Sh\u014d (\u65e5\u84ee\u6b63\u5b97, \"Nichiren Sh\u014dsh\u016b\").\nLa prima divisione all'interno delle scuole del Buddhismo Nichiren nasce pochi anni dopo la morte del fondatore. Prima di morire, Nichiren affid\u00f2 a sei dei suoi discepoli anziani il compito di organizzare la diffusione della sua dottrina e quello di curare il tempio Kuon-ji (\u4e45\u9060\u5bfa) da lui fondato sul monte Minobu nella provincia di Kai.\nLe turbolenze politiche e militari del Giappone alla fine del XIII secolo non consentivano la presenza costante e contemporanea nel tempio Kuon-ji da parte di questi sei discepoli: Nikk\u014d (\u65e5\u8208, 1246-1333), Nik\u014d (\u65e5\u54111253-1314), Nichir\u014d (\u65e5\u6717, 1245-1320), Nissh\u014d (\u65e5\u662d, 1221-1323), Nichiji (\u65e5\u6301, 1250-?) e Nitch\u014d (\u65e5\u9802, 1252-1317). Cos\u00ec Nikk\u014d, riuscendo invece a garantire una presenza costante nel monastero Kuon-ji ricopr\u00ec, a partire dal 1285, il ruolo di abate. Dopo qualche anno venne raggiunto da Nik\u014d, che ottenne di diventare responsabile della formazione dei monaci, finch\u00e9 non ebbe con lui un duro scontro dottrinale relativo alla condotta di un importante devoto laico della scuola, Hakiri Sanenaga (\u6ce2\u6728\u4e95\u5b9f\u9577, 1222\u201397), signore della parte meridionale dell'attuale provincia di Kai, dove aveva sede il monastero Kuon-ji. Sanenaga aveva infatti reso omaggio ai \"Kami\" (\u795e, gli d\u00e8i scintoisti) violando, secondo Nikk\u014d ma non secondo Nik\u014d, l'insegnamento del maestro Nichiren.\nPerso nel 1289 il controllo del monastero Kuon-ji, Nikk\u014d si trasfer\u00ec in un altro monastero, il Taiseki-ji (\u5927\u77f3\u5bfa), situato alle pendici del Fuji portando con s\u00e9 il Dai Gohonzon (\u79a6 \u672c\u5c0a), una tavola lignea su cui, il 12 ottobre del 1279, Nichiren aveva inciso un mandala rappresentante il Dharma, l'universo e la vita in esso contenuta. Su questa separazione dottrinale vertono i due principali rami scolastici Nichiren: il Nichiren Sh\u016b che fa riferimento a Nik\u014d e il Nichiren Sh\u014dsh\u016b che invece fa riferimento a Nikk\u014d.\n\u00c8 da tener presente che la polemica in questione non \u00e8 di poco conto. Il ruolo assegnato alla figura di Nichiren dalla Nichiren Sh\u014dsh\u016b \u00e8 quello di Buddha dell'ultimo giorno della Legge, come previsto nel capitolo Jury\u014d (\u58fd\u91cf\u54c1 Durata della vita del Buddha) del Sutra del Loto, e quindi di fatto viene venerato al posto del Buddha \u015a\u0101kyamuni.\nL'atteggiamento nei confronti delle altre fedi religiose e delle altre confessioni buddhiste \u00e8 di gran lunga pi\u00f9 rigido rispetto alla Nichiren-sh\u016b, che continua invece nella venerazione del Buddha \u015a\u0101kyamuni ed \u00e8 decisamente pi\u00f9 tollerante ed aperta nei confronti delle altre scuole buddhiste. Ed \u00e8 proprio il rapporto con le altre scuole buddhiste e il ruolo da assegnare al proprio fondatore Nichiren la linea di discrimine di tutte le successive separazioni scolastiche all'interno del Buddhismo Nichiren.\nLe associazioni laiche originate dal Buddhismo Nichiren.\nKokuch\u016bkai (\u56fd\u67f1\u4f1a).\n\"Associazione per il sostegno della nazione\" fondata nel 1879 da Tanaka Chigaku (\u7530\u4e2d\u667a\u5b78, 1861-1939), un monaco della scuola Nichiren che rinunci\u00f2 ai voti per fondarla. Tanaka era convinto che il Buddhismo Nichiren in grave crisi verso la fine del XIX secolo, occorresse di una spinta dall'esterno delle istituzioni monastiche e decise di rivolgersi ai laici ottenendo grande consenso che, tuttavia, scem\u00f2 al termine della Prima guerra mondiale.\nNel 1922 Tanaka ottenne dal governo imperiale il titolo postumo di Rissh\u014d Daishi conferito a Nichiren.\nReiy\u016bkai (\u970a\u53cb\u4f1a).\n\"Associazione degli amici spirituali\" fondata nel 1925 da Kotani Kimi (\u5c0f\u8c37\u559c\u7f8e, 1901\u20131971) una devota laica del Buddhismo Nichiren con poteri sciamanici e da suo cognato Kubo Kakutar\u014d (\u4e45\u4fdd\u89d2\u592a\u90ce, 1890-1944). La Reiy\u016bkai pratica il \"daimoku\" ma afferma di venerare solo il Gohonzon. Celebra il culto degli antenati, riti di divinazione e pratiche di guarigione. Ha una tendenza fortemente spiritualista.\nRissh\u014d K\u014dsei Kai (\u7acb\u6b63\u4f7c\u6210\u4f1a).\nImportante organizzazione laica fondata nel 1938 da Niwano Nikky\u014d (\u5ead\u91ce\u65e5\u656c, 1906-1999) e dalla sua discepola Naganuma Myok\u014d (\u9577\u6cbc\u5999\u4f7c, 1889-1957).\n\u00c8 il movimento di maggior successo nato da una separazione dalla Reiy\u016bkai. Sostiene che l'unico soggetto di venerazione deve essere il Buddha Shakyamuni mentre il Gohonzon va riverito ma non venerato. Combina lo studio dei sutra con pratiche di edificazione morale dei suoi membri, riuniti in sessione di crescita personale (\u6cd5\u5ea7, giapp. \"h\u014dza\", cin. \"f\u01cezu\u00f2\", dal sanscrito \"dharm\u00e2sana\", luogo dove si discute del Dharma).\nCon i suoi circa sei milioni di seguaci e i 239 luoghi di pratica in Giappone, Rissh\u014d K\u014dsei Kai si pone come la seconda associazione laica dopo la S\u014dka Gakkai. Fuori del Giappone presenta sette centri di pratica ed \u00e8 in rapporti di collaborazione con la Chiesa cattolica, condividendo importanti iniziative comuni con il Movimento dei focolari fondato da Chiara Lubich.\nLa Rissh\u014d K\u014dsei Kai \u00e8 attivamente impegnata nel dialogo interreligioso e il suo precedente presidente, Nikky\u014d Niwano (\u5ead\u91ce\u65e5\u656c, 1906 - 1999), \u00e8 stato tra i fondatori della World Conference Religions for Peace (WCRP).\nS\u014dka Gakkai (\u5275\u4fa1\u5b66\u4f1a).\n\u00c8 la pi\u00f9 diffusa e discussa associazione laica buddhista di scuola Nichiren. Fu fondata da Tsunesabur\u014d Makiguchi (\u7267\u53e3\u5e38\u4e09\u90ce, 1871-1944) e da J\u014dsei Toda (\u6238\u7530\u57ce\u8056, 1900-1958) nel 1930 con il nome \"S\u014dka ky\u014diku gakkai\" (\u5275\u4fa1\u6559\u80b2\u5b66\u4f1a, Associazione pedagogica per la creazione di valore). Makiguchi svolgeva l'attivit\u00e0 di educatore e il suo scopo iniziale era la promozione di nuovi modelli pedagogici fondati sulla responsabilit\u00e0 individuale e sul pragmatismo allo scopo di realizzare le proprie potenzialit\u00e0 sia in ambito spirituale che materiale. Divenne presto un seguace della scuola Nichiren Sh\u014dsh\u016b e ritenne di poter applicare le sue convinzioni pedagogiche alle dottrine religiose propugnate da questa scuola. Ostile al militarismo giapponese, allo Shintoismo e al culto dell'imperatore, Makiguchi fu arrestato nel 1943 per essersi rifiutato di rispettare una legge che obbligava i cittadini giapponesi a conservare nelle loro abitazioni dei simboli scintoisti di buon augurio per la nazione. Mor\u00ec in prigione nel 1944. Dopo la morte di Makiguchi, T\u014dda, divenutone presidente nel 1950, rilanci\u00f2 l'associazione cambiandole il nome in \"S\u014dka gakkai\" (\u5275\u4fa1\u5b66\u4f1a, Associazione per lo sviluppo dei valori).\nDopo la morte di T\u014dda, che pot\u00e9 assistere direttamente alla grande diffusione per tutto l'arcipelago giapponese della associazione da lui fondata, divenne presidente, nel 1960, Daisaku Ikeda il quale, nel 1975, fond\u00f2 la S\u014dka Gakkai internazionale al fine di svolgere un'attivit\u00e0 missionaria in tutto il mondo, attivit\u00e0 che ha raccolto circa un milione di seguaci non giapponesi.\nNel novembre 1991, preoccupata per il crescente modernismo e occidentalismo della Soka Gakkai, nonch\u00e9 in disputa con lei per questioni dottrinali e di culto, la Nichiren Sh\u014dsh\u016b ha condannato apertamente l'associazione, scomunicandone tutti i suoi membri.\nDal punto di vista dottrinale, tuttavia, la S\u014dka Gakkai si discosta ben poco dalle dottrine diffuse dalla Nichiren Sh\u014dsh\u016b. Nella pratica religiosa di questa associazione, Nichiren ha infatti sostituito il Buddha \u015a\u0101kyamuni, questo perch\u00e9 il fondatore del Buddhismo Nichiren viene identificato, come in altre denominazioni del Buddhismo Nichiren di derivazione Nichiren Sh\u014dsh\u016b, con il Buddha dell'ultimo giorno della Legge, proclamato nel XVI capitolo del Sutra del Loto. Come altri seguaci del Sutra del Loto, vedono tutti i Buddha come manifestazioni del Buddha eterno.\nLa S\u014dka Gakkai venera il Gohonzon e pratica la recitazione e la venerazione del titolo del \"Sutra del Loto\" (\"daimoku\").\nScuole Zen (\u7985).\nLe scuole del Buddhismo Zen derivano per lignaggi, dottrine e testi strettamente (anche se con delle specifiche evoluzioni) da quelle del Buddhismo Ch\u00e1n fondato in Cina dal leggendario monaco indiano Bodhidharma.\nFurono trasferite nell'arcipelago giapponese da monaci Tendai di ritorno dai loro viaggi in Cina. Oppure, successivamente, trasferite da monaci cinesi missionari in Giappone. L'introduzione del Buddhismo Zen, come scuola autonoma, in Giappone ha avuto un processo piuttosto sofferto. Tali difficolt\u00e0 non si riscontrarono tanto nel trasferimento di dottrine, testi e lignaggi quanto piuttosto nel rendere autonomo lo Zen dalla scuola Tendai.\nSaich\u014d (\u6700\u6f84,767-822), il fondatore del Buddhismo Tendai, introdusse nel IX secolo in Giappone anche gli insegnamenti del Buddhismo Ch\u00e1n \"Beiz\u014dng\" (\u5317\u5b97, Scuola settentrionale) ricevendo, sempre in Cina, anche il lignaggio della scuola buddhista Ch\u00e1n denominata Ni\u00fat\u00f3uch\u00e1n (anche \u725b\u982d\u5b97, Ni\u00fat\u00f3u z\u014dng), fondata da F\u01cer\u00f3ng (\u6cd5\u878d, 594-657), che scomparir\u00e0 dalla Cina pochi decenni dopo ma che egli trasferir\u00e0 in Giappone come scuola \"Gozu\" (\u725b\u982d\u5b97, \"Gozu sh\u016b\").\nLe dottrine \"Ch\u00e1n\" erano quindi regolarmente studiate e praticate sul Monte Hiei, sede della scuola Tendai, fin dal IX secolo.\nNel XII secolo, il monaco tendai Eisai (\u6804\u897f, 1141-1215) studi\u00f2 il \"Ch\u00e1n\" durante il suo secondo soggiorno in Cina, sotto la guida del maestro Xuan Huaichang (\u865b\u5eb5\u61f7\u655e, giapp. Kian Esho, date sconosciute), appartenente al ramo \"Hu\u00e1ngl\u00f3ng\" (\u9ec3\u9f8d, giapp. \"\u014cry\u016b\") della denominazione Linji (\u81e8\u6fdf, giapp. \"Rinzai\"). Tornato in Giappone, ebbe difficolt\u00e0 ad insegnare tali dottrine al di fuori del contesto curricolare tradizionale previsto dal principale monastero Tendai, l'Enryaku-ji (\u5ef6\u66a6\u5bfa). Nonostante questo, Eisai non uscir\u00e0 mai dalla scuola Tendai.\nUn primo tentativo di una scuola autonoma \"Zen\" fu compiuto da un altro monaco tendai, Dainichi N\u014dnin (\u5927\u65e5\u80fd\u5fcd, morto nel 1196?) che inviati due discepoli in Cina, ottenne il lignaggio cinese dal maestro Zhuan Deguang (1121\u20131203) a sua volta erede del Dharma del maestro di denominazione \"Linji\", Dahui Zonggao (\u5927\u6167\u5b97\u6772, 1089\u20131163) fondando la Daruma sh\u016b (\u9054\u78e8\u5b97). Un tentativo finito piuttosto male se consideriamo che, nel 1194, un decreto imperiale probir\u00e0 le sue dottrine e distrugger\u00e0 la sua scuola con i suoi monasteri.\nDopo gli importanti tentativi di Eisai e di Dainichi N\u014dnin, miglior successo lo ottenne Enni Ben'en (\u5713\u723e\u8faf\u5713, anche Sh\u014dichi Kokushi, 1201-1280) altro importante monaco tendai che studi\u00f2 il \"Ch\u00e1n\" dapprima sul Monte Hiei, poi durante un pellegrinaggio in Cina da dove fu il primo a trasferire il ramo \"Y\u014dgi\" (\u694a\u5c90, cin. \"Y\u00e1ngq\u00ed\") della denominazione \"Linji\", appreso sotto il maestro cinese W\u00fazh\u01d4n Sh\u012bf\u00e0n (\u7121\u6e96\u5e2b\u7bc4, giapp. Bujun Shipan o Bushun Shihan, 1177\u20131249). E se neanche Enni Ben'en si distacc\u00f2 dalla scuola Tendai, il fatto che ricoprisse il ruolo di abate del prestigioso monastero T\u014dfuku-ji (\u6771\u798f\u5bfa), a Kyoto, diede grande prestigio alle dottrine Zen da lui insegnate.\nOrmai i tempi erano maturi perch\u00e9 alcuni maestri cinesi del \"Ch\u00e1n\" potessero giungere in Giappone: L\u00e1nx\u012b D\u00e0ol\u00f3ng (\u6eaa\u9053\u9686, giapp. Rankei D\u014dry\u016b, 1213-1278), fondatore, nel 1253, del monastero Kench\u014d-ji (\u5efa\u9577\u5bfa) a Kamakura; W\u00f9\u0101n P\u01d4n\u00edng (\u5140\u83f4\u666e\u5be7, giapp. Gottan Run'ei, 1197\u20131276), vissuto solo 4 anni in Giappone, dove ricopr\u00ec il ruolo di abate del tempio Kennin-ji ((\u5efa\u4ec1\u5bfa), fondato da Eisai a Kyoto nel 1202; D\u00e0xi\u016b Zh\u00e8ngni\u00e0n (\u5927\u4f11\u6b63\u5ff5, giapp. Daiky\u016b Sh\u014dnen, 1214\u20131289), che fond\u00f2 il monastero Kinp\u014dzan J\u014dchi-ji (\u91d1\u5b9d\u5c71\u6d44\u667a\u5bfa) a Kamakura; infine W\u00faxu\u00e9 Z\u01d4yu\u00e1n (\u7121\u5b78\u7956\u5143, giapp. Mugaku Sogen, 1226\u20131286), che fu l'abate del monastero Engaku-ji (\u5186\u899a\u5bfa) a Kamakura.\nNello stesso periodo, un altro monaco tendai nonch\u00e9 discepolo di Eisai, D\u014dgen (\u9053\u5143, 1200-1253), anche lui di ritorno dalla Cina dove aveva studiato sul Monte Tiantong (\u5929\u7ae5\u5c71 \"Tiantong shan\") sotto la guida del maestro, di denominazione Ca\u00f3d\u00f2ng, (\u66f9\u6d1e) Rujing (\u5982\u6de8, 1163-1228), ottenne il certificato di \"illuminazione\" e il lignaggio di trasmissione (\u50b3\u6cd5, cin. \"chu\u00e1nf\u01ce\", giapp. \"denp\u014d\") della scuola Ch\u00e1n Ca\u00f3d\u00f2ng. Tornato in Giappone nel 1225, D\u014dgen si trasferir\u00e0 nel 1230 nel tempio Anyo-in (\u5b89\u990a\u9662) alla periferia di Kyoto, consumando una frattura definitiva con la scuola Tendai e fondando la scuola giapponese Zen Soto.\nLe scuole del Buddhismo Zen, pur con delle differenze, conservano tutte la centralit\u00e0 della pratica meditativa denominata \"zazen\" (\u5ea7\u7985), una minore attenzione allo studio dei \"sutra\" e una cura particolare (presente peraltro anche nelle altre scuole) nei confronti della trasmissione del \"lignaggio\" (\u6212\u8108, cin. \"ji\u00e8 m\u00e0i\", giapp. \" kai myaku\") che procede, secondo questa tradizione, mediante l\"ishin denshin\" (\u4ee5\u5fc3\u50b3\u5fc3, cin. \"y\u01d0x\u012bn chu\u00e1nx\u012bn\", trasmissione \"da mente a mente\") ovvero da maestro a discepolo senza l'utilizzo delle parole, ovvero per tramite di una intuizione improvvisa che genera l'illuminazione profonda (\u609f, cin. \"w\u00f9\", giapp. \"go\" o \"satori\").\nLe scuole Zen Rinzai e S\u014dt\u014d sono, unitamente alla associazione laica di derivazione Nichiren Soka Gakkai, le scuole buddhiste giapponesi pi\u00f9 diffuse oggi in Occidente.\nScuola Zen Rinzai (\u81e8\u6fdf\u5b97, \"Rinzai sh\u016b\").\nLa scuola \"Rinzai\" deriva dalla denominazione L\u00ednj\u00ec (\u81e8\u6e08) del Buddhismo Ch\u00e1n.\nIl primo a trasferire dottrine e lignaggi di questa scuola fu il monaco giapponese d scuola Tendai Eisai di ritorno dal suo secondo viaggio in Cina. Dopo essere stata a lungo inglobata nella scuola Tendai, lo Zen Rinzai divenne una scuola autonoma a partire dal XIII secolo. Questa separazione si realizz\u00f2 proprio grazie ai maestri cinesi di scuole \"ch\u00e1n\" \"l\u00ednj\u00ec\" (\u81e8\u6e08), L\u00e1nx\u012b D\u00e0ol\u00f3ng, fondatore, nel 1253, del monastero Kench\u014d-ji a Kamakura; W\u00f9\u0101n P\u01d4n\u00edng, abate del tempio Kennin-ji a Kyoto; D\u00e0xi\u016b Zh\u00e8ngni\u00e0n che fond\u00f2 il monastero Kinp\u014dzan J\u014dchi-ji a Kamakura; infine W\u00faxu\u00e9 Z\u01d4yu\u00e1n che fu l'abate del monastero Engaku-ji a Kamakura.\nQuesti maestri, che furono per lo pi\u00f9 invitati dalle autorit\u00e0 di governo giapponese, insegnarono lo Zen Rinzai con le relative dottrine e pratiche esattamente come era impartito nella Cina del XIII secolo. Con gli \"sh\u014dgun\" Ashikaga, lo Zen Rinzai ottenne ulteriori riconoscimenti e protezioni da parte del governo.\nDopo aver sub\u00ecto influenza dalla scuola Zen Obaku, fu riformata da Hakuin Ekaku (\u767d\u96a0\u6167\u9db4, 1686-1769) il quale elimin\u00f2 le pratiche \"nenbutsu\" proprie della scuola Obaku, centrando le dottrine e le pratiche Rinzai sullo studio dei \"k\u014dan\" e sullo \"zazen\". Tutti i maestri Zen Rinzai conservano oggi nel loro lignaggio il nome di Hakuin.\nScuola Zen S\u014dt\u014d (\u66f9\u6d1e\u5b97, \"S\u014dt\u014d sh\u016b\").\nQuesta scuola fu fondata dal monaco tendai D\u014dgen (\u9053\u5143, 1200-1253) quando nel 1230, trasferendosi nel tempio \"Anyo-in\" (\u5b89\u990a\u9662) alla periferia di Kyoto, avvi\u00f2 la separazione con la scuola Tendai.\nLa dottrina di questa scuola \u00e8 riportata nell'opera di D\u014dgen, lo \"Sh\u014db\u014dgenz\u014d\" (\u6b63\u6cd5\u9650\u8535, La Custodia della Visione del Vero Dharma) e consiste nella pratica dello \"zazen\" secondo la modalit\u00e0 denominata \"shikantaza\" (\u53ea\u7ba1\u6253\u5750, Solo sedersi). Oggi questa \u00e8 la scuola Zen pi\u00f9 importante del Giappone con circa quindicimila templi e trentuno monasteri. Appartenente a questa scuola fu Haku'un Yasutani (\u5b89\u8c37\u767d\u96f2, 1885-1973), fondatore della Sanb\u014d-Ky\u014ddan (\u4e09\u5b9d\u6559\u56e3) una scuola Zen che cerca di coniugare il S\u014dt\u014d con il Rinzai e che si \u00e8 diffusa in Occidente.\nScuola Zen Fuke (\u666e\u5316\u5b97, \"Fuke sh\u016b\").\nLa scuola Zen Fuke origina da un movimento di ex samurai itineranti denominati \"komus\u014d\" (\u865a\u65e0\u50e7, lett. monaco della vacuit\u00e0).\nI monaci \"komus\u014d\", gi\u00e0 di osservanza Rinzai, vivevano di elemosine suonando il flauto \"shakuhachi\" (\u5c3a\u516b), indossando un cappello fatto di canne che gli oscurava buona parte del volto, questo rappresentava la loro pratica meditativa denominata \"suizen\" (\u5439\u79aa). La scuola Zen Fuke vantava le sue origini dal monaco cinese di scuola ch\u00e1n P\u01d4hu\u00e0 (\u666e\u5316, giapp. \"Fuke\") vissuto durante la Dinastia Tang da cui la scuola prende il nome. P\u01d4hu\u00e0, contemporaneo e stretto amico di L\u00ednj\u00ec Y\u00ecxu\u00e1n (\u81e8\u6e08\u7fa9\u7384, giapp. Rinzai Gigen, ?\u2013866), fu un maestro dai comportamenti iconoclasti e gioiosi, uso a camminare cantando al suono di una piccola campana.\nSecondo questa tradizione la scuola Fuke fu portata in Giappone da Shinchi Kakushin (\u5fc3\u5730\u89ba\u5fc3, 1207\u20131298); secondo gli studiosi invece tale scuola nacque in Giappone durante l'Era Tokugawa.\nVietata dal Governo imperiale nel 1871 la scuola scomparve. Testo storico di questa scuola fu il \"Kyotaku Denki\" (\u865a\u94ce\u4f20\u8bb0, Campana della vacuit\u00e0) opera del XVIII secolo.\nScuola Zen \u014cbaku (\u9ec3\u6a97\u5b97, \"\u014cbaku sh\u016b\").\nLa scuola Zen \u014cbaku \u00e8 una delle tre scuole Zen esistenti oggi in Giappone. La sua nascita la si deve al monaco cinese ch\u00e1n di tradizione \"L\u00ednj\u00ec\" (\u81e8\u6e08), Y\u01d0nyu\u00e1n L\u00f3ngq\u00ed (\u96b1\u5143\u9686\u7426, giapp. Ingen Ry\u016bki, 1592-1673) giunto in Giappone nel 1654.\nQuesta scuola \u00e8 molto simile allo Zen Rinzai conservando tuttavia alcune peculiarit\u00e0 cinesi proprie del suo fondatore. Innanzitutto una maggiore attenzione ai sutra rispetto alla scuola Rinzai versata principalmente allo studio dei \"k\u014dan\", in secondo luogo alla pratica del \"nenbutsu\" tipiche della scuole della Terra Pura gi\u00e0 inserite in Cina nella scuola Ch\u00e1n da Zh\u016b H\u00f3ng (\u682a\u5b8f, 1535-1615) nel XVI secolo; infine l'osservanza dei precetti del \"C\u0101turvarg\u012bya-vinaya\" (\u56db\u5206\u5f8b \"Shibunritsu\") e non solo quelli del \"Brahmaj\u0101las\u016btra\" (\u68b5\u7db2\u7d93 \"Bonm\u014d ky\u014d\") come \u00e8 tradizione invece per le scuole Zen Rinzai e S\u014dt\u014d e per la scuola Tendai.\nInfluenz\u00f2 profondamente la scuola Rinzai fino a quando la riforma attuata da Hakuin Ekaku (\u767d\u96a0\u6167\u9db4, 1686-1769) non elimin\u00f2 dalla scuola Rinzai la pratica del \"nenbutsu\" a favore del solo studio dei \"k\u014dan\" e della pratica dello \"zazen\".\nScuole amidiste.\nScuola J\u014ddo (\u6d44\u571f\u5b97, \"J\u014ddo sh\u016b\").\nLa scuola \"J\u014ddo\" fu tra le prime scuole del Buddhismo della Terra Pura ad essere fondata, nel XII secolo, in Giappone.\nTuttavia le prime scritture di questo approccio al Buddhismo che ricalca la scuola buddhista cinese J\u00ecngt\u01d4 (\u6de8\u571f\u5b97, \"J\u00ecngt\u01d4 z\u014dng\"), come l\"Amit\u00e2bha-s\u016btra\" (Sutra di Amitabha, \u963f\u5f4c\u9640\u7d93 giapp. \"Amida ky\u014d\"; T.D. 366.12.346b-348b), erano gi\u00e0 presenti in Giappone fin dal VII secolo.\nLa pratica del \"nenbutsu\" (\u5ff5\u4f5b), ovvero l'invocazione del nome del Buddha Amit\u0101bha (giapp. \u963f\u5f4c\u9640\u4f5b, \"Amida butsu\") nel mantra \"Namu Amida Butsu\" (\u5357\u7121\u963f\u5f25\u9640\u4ecf, Omaggio al Buddha della Luce infinita), parte centrale degli insegnamenti e delle pratiche spirituali di questa scuola, erano anch'esse gi\u00e0 presenti fin dalla fondazione nella scuola Tendai nel IX secolo.\nQuando il monaco tendai H\u014dnen (\u6cd5\u7136, 1133-1212) fonder\u00e0 nel 1175 la scuola \"J\u014ddo\" non far\u00e0 altro quindi che scegliere di praticare solo il \"nenbutsu\" abbandonando le altre pratiche religiose e meditative proprie della scuola Tendai. Tale scelta H\u014dnen la prender\u00e0 a seguito dello studio dell'opera cinese \"Gu\u0101nw\u00fali\u00e1ng sh\u00f2uf\u00f3j\u012bng sh\u016b\" (\u89c0\u7121\u91cf\u58fd\u4f5b\u7d93\u758f, giapp. \"Kammury\u014d jubutsuky\u014d sho\", T.D. 1753.37.245-279) di Sh\u00e0nd\u01ceo (\u5584\u5c0e, 613-681) quinto patriarca cinese della scuola J\u00ecngt\u01d4.\nLa scelt\u00e0 di H\u014dnen sar\u00e0 seguita presto da molti suoi discepoli, tra cui Shinran (\u89aa\u9e1e, 1173-1262) i cui discepoli fonderanno la scuola J\u014ddo Shin (\u6d44\u571f\u771f\u5b97, \"J\u014ddo shin-sh\u016b\"). Esiliato nel 1207, H\u014dnen morir\u00e0 pochi anni dopo lasciando come testamento la sua principale opera \"Ichimai kish\u014dmon\" (\u4e00\u679a\u8d77\u8acb\u6587, Giuramento in una foglia).\nScuola J\u014ddo Shin (\u6d44\u571f\u771f\u5b97, \"J\u014ddo shin-sh\u016b\").\nTradizionalmente fondata dal monaco tendai Shinran (\u89aa\u9e1e, 1173-1262), a sua volta allievo di H\u014dnen, la scuola J\u014ddo Shin fu in realt\u00e0 fondata dai suoi discepoli e si distingue dalla scuola J\u014ddo per una minore attenzione ai codici disciplinari monastici, consentendo, ad esempio, ai suoi monaci di contrarre matrimonio oppure di mangiare carne. Sempre rispetto alla scuola J\u014ddo vi \u00e8 una minore attenzione alla pratica del \"nenbutsu\" a favore di una pi\u00f9 semplice pratica della fede nel Buddha Amida.\nScuola Ji (\u6642\u5b97, \"Ji sh\u016b\").\nQuesta scuola fu fondata nel XIII secolo dal monaco tendai Ippen (\u4e00\u904d, 1239-1289). Gi\u00e0 seguace delle pratiche del \"nenbutsu\" (\u5ff5\u4f5b) Ippen ebbe una rivelazione ricevuta dalle divinit\u00e0 (giapp. \u795e \"kami\") di diffondere ovunque questa pratica religiosa. Cos\u00ec abbandonato ogni legame e con un gruppo di seguaci Ippen attravers\u00f2 il paese cantando il nome del Buddha Amit\u0101bha (giapp. \u963f\u5f4c\u9640\u4f5b, Amida butsu) per mezzo di una danza estatica denominata \"nenbutsu odori\" (\u5ff5\u4ecf\u8e0a\u308a).\nSecondo le dottrine di questa scuola tutte le pratiche buddhiste non posseggono altro scopo che condurre a recitare il \"nenbutsu\". Opere centrali di questa scuola sono il \"Sutra del Loto\" (giapp. \"My\u014dh\u014d renge ky\u014d\" o \"Hokkeky\u014d\"), e l\"Amit\u00e2bha-s\u016btra\" (Sutra di Amitabha, giapp. \"Amida ky\u014d\").\nScuola Y\u016bz\u016b Nenbutsu (\u878d\u901a\u5ff5\u4ecf\u5b97, \"Y\u016bz\u016b nenbutsu sh\u016b\").\nQuesta scuola venne fondata nel XII secolo dal monaco di scuola Tendai, Ry\u014dnin (\u826f\u5fcd, 1072-1132). Sutra fondamentali in questa scuola sono: l\"Avata\u1e43sakas\u016btra\" (giapp. \"Kegon ky\u014d\", Sutra della ghirlanda fiorita di Buddha) e il \"Sutra del Loto\" (giapp. \"My\u014dh\u014d renge ky\u014d\" o \"Hokkeky\u014d\"), insieme ai tre sutra fondamentali nel Buddhismo della Terra Pura conservati nel \"B\u01ceoj\u012bb\u00f9\" del Canone buddhista cinese, e che sono: \nAltro testo fondante dello Y\u016bz\u016b Nenbutsu \u00e8 il \"Sukh\u0101vat\u012bvy\u016bhopade\u015ba\" (Trattato sulla Terra Pura, giapp. \u6de8\u571f\u8ad6 \"J\u014ddo ron\" T.D. 1524) di Vasubandhu.\nLe dottrine di Ry\u014dnin sottolineano la pratica del \"nenbutsu\" ma quando viene invocato il nome del Buddha Amit\u0101bha secondo questa scuola l'effetto permea tutto l'universo. Cos\u00ec, invocando il nome di Amit\u0101ba viene salvato non solo colui che lo pronuncia, ma anche gli tutti altri che esseri che non lo fanno. Queste dottrine risentono dell'olismo e dell'omnicentrismo propri dell\"Avata\u1e43sakas\u016btra\" e del \"Sutra del Loto\".\nIl Buddhismo nel Giappone contemporaneo.\nIl Buddhismo nel Periodo Meiji.\nLa modernit\u00e0 inizia in Giappone nel 1868 con il Periodo Meiji che incise profondamente nella cultura e nelle tradizioni di questo paese. Tale periodo fu avviato dalla minaccia militare statunitense provocata dal commodoro Matthew Calbraith Perry (1794-1858) il quale si affacci\u00f2 nel 1853 con quelle che venivano indicate come navi nere (\u9ed2\u8239, \"kurofune\") nella baia di Uraga imponendo al Giappone la riapertura dei suoi porti ai commerci con l'Occidente. A seguito di questo evento il Giappone abol\u00ec il \"bakufu\" (\u6c5f\u6238\u5e55\u5e9c, \"Edo bakufu\") riconsegnando il potere direttamente nelle mani dell'Imperatore, cancell\u00f2 la suddivisione in caste ivi compresa quella dei samurai e apr\u00ec definitivamente all'Occidente e alla sua cultura.\nAnche le scuole religiose risentirono profondamente dei cambiamenti apportati da questa Era ad incominciare proprio dal Buddhismo che vide ridursi drasticamente l'attenzione dello Stato nei suoi confronti. Il Periodo Meiji \u00e8 infatti caratterizzato dalla mobilitazione della nazione giapponese sotto l'autorit\u00e0 dell'Imperatore e quindi si fonda su una forte priorit\u00e0 nei confronti dell'antica fede nazionale scintoista che vedeva proprio nell'Imperatore oltre che il suo rappresentante anche la manifestazione terrena della divinit\u00e0 (\"kami\", \u795e) Amaterasu (\u5929\u7167, dea del Sole), tutto ci\u00f2 a discapito del Buddhismo. La proclamazione dello Scintoismo come religione di Stato (\"Kokka Shint\u014d\", \u56fd\u5bb6\u795e\u9053) e la perdita dei favori governativi, nonch\u00e9 la dichiarata separazione tra le due fedi religiose (\"shinbutsu bunri\", \u795e\u4ecf\u5206\u96e2) provoc\u00f2 un generale disorientamento nelle scuole buddhiste anche se a livello della popolazione non incise profondamente nel sincretismo da sempre diffuso tra i giapponesi di accompagnare la fede scintoista con le credenze buddhiste. Tuttavia i cittadini giapponesi furono obbligati a registrarsi presso i templi locali scintoisti i cui sacerdoti erano nominati tali dal Governo imperiale. Tutto ci\u00f2 fin\u00ec per provocare una vera e propria persecuzione del Buddhismo (\"haibutsu kishaku\", \u5ec3\u4ecf\u6bc0\u91c8, lett. Cancellare il Buddhismo e distruggere Sh\u0101kyamuni) da parte del Governo che provoc\u00f2 la chiusura di oltre quarantamila templi buddhisti, la riduzione forzata allo stato laicale di migliaia di monaci e la cancellazione di qualsiasi presenza buddhista all'interno dei santuari scintoisti. Questo fino al 1871 quando dopo alcune sanguinose ribellioni da parte della popolazione, soprattutto contadina, a difesa dei monaci buddhisti e dopo il consequenziale intervento dell'esercito imperiale, il Governo decise di trovare un accordo con la comunit\u00e0 buddhista giapponese.\nAccordo che fu all'origine anche della totale acquiescenza delle scuole buddhiste nei confronti del Governo durante i processi e le successive condanne a morte per \"Alto tradimento\" che coinvolse alcuni monaci buddhisti anarco-socialisti, come Gud\u014d Uchiyama, nei primi anni del XX secolo. Superate queste gravi crisi, il Buddhismo giapponese dovette confrontarsi con le missioni cristiane che si andavano diffondendo lungo il paese correlandosi alla sua occidentalizzazione. Questo confronto contribu\u00ec alla nascita di associazioni laicali buddhiste e alla promozione organizzata di attivit\u00e0 caritatevoli, peraltro gi\u00e0 presenti nei templi fin dalla fondazione di questa religione.\nIl Buddhismo secondo la Via imperiale (\"K\u014dd\u014d Bukky\u014d\", \u884c\u52d5\u4ecf\u6559).\nCon il sopraggiungere della Seconda guerra mondiale il governo imperiale sottomise tutte le religioni ad uno stretto controllo per assicurarsi il loro appoggio nell'imminente conflitto. Durante il periodo dell'ultimo conflitto l'appoggio delle scuole buddhiste giapponesi nei confronti del Governo fu dunque pressoch\u00e9 totale, tale da far varare una nuova forma di Buddhismo che si identificava totalmente con la figura dell'imperatore: il \"K\u014dd\u014d Bukky\u014d\" (\u884c\u52d5\u4ecf\u6559, Il Buddhismo secondo la Via imperiale).\nGi\u00e0 l'esercito aveva apprezzato la formazione religiosa che alcuni alti ufficiali avevano ricevuto all'interno delle scuole Zen. Lo stesso generale Nogi Maresuke (\u4e43\u6728\u5e0c\u5178, 1849-1912), considerato l'eroe della guerra russo-giapponese, aveva studiato lo Zen Rinzai sotto il severo maestro Nakahara Nantemb\u014d (\u4e2d\u539f\u5357\u5929\u699b, 1839-1925) ottenendo il certificato dell'illuminazione.\nEsemplificativo di questo atteggiamento di accondiscendenza alle tesi della guerra, fu la posizione del famoso maestro Zen S\u014dt\u014d Sawaki K\u014dd\u014d (\u6ca2\u6728\u8208\u9053, 1880-1965)\nMa non fu solo lo Zen ad appoggiare lo Stato durante il conflitto, furono, indistintamente, tutte le scuole buddhiste. Certamente si registrarono singoli casi di protesta a questo stato di cose, ma furono solo casi individuali. Ci\u00f2 che spinse il Buddhismo giapponese ad appoggiare acriticamente il governo imperiale durante la Seconda guerra mondiale fu la genuina convinzione che tale guerra fosse una \"guerra santa\", una guerra di liberazione e di riscatto dell'intero continente asiatico nei confronti del colonialismo occidentale, i soldati giapponesi furono quindi considerati dai buddhisti giapponesi dei veri e propri \"bodhisattva\".\nIl Buddhismo dal secondo Dopoguerra a oggi.\nLa Seconda guerra mondiale termin\u00f2 per il Giappone il 15 agosto 1945 con la sua sconfitta da parte degli Stati Uniti d'America. Tra le clausole del trattato di pace, i vincitori ottennero una radicale rivisitazione della politica interna giapponese e un ridimensionamente delle dottrine shintoiste tra le quali la divinizzazione dello stesso imperatore. Ci\u00f2 rappresent\u00f2 anche la fine dello stesso \"K\u014dd\u014d Bukky\u014d\" e dello stretto controllo statale sulle scuole buddhiste.\nL'emergere di efferati crimini di guerra commessi dall'esercito giapponese in Cina, ad esempio lo Stupro di Nanchino, se da una parte furono negati da alcuni politici e storici nazionalisti, dall'altra generarono sgomento e riconsiderazione sui presunti valori incarnati dallo stesso Giappone durante questa guerra.\nLe scuole buddhiste restarono a lungo in silenzio su questi scottanti temi, consapevoli di aver dato un deciso sostegno allo Stato imperiale durante la guerra. Furono gli intellettuali vicino a queste scuole come D.T. Suzuki (\u9234\u6728 \u5927\u62d9 Suzuki Daisetsu, 1870\u20131966) i primi ad aprire il dibattito circa la 'questione morale' del coinvolgimento religioso buddhista nella guerra.\nSuzuki, anche se egli stesso fu un propugnatore dei valori bellici del Buddhismo giapponese, decise di condurre un'analisi serrata degli accaduti in un articolo titolato \"Zenkai Sasshin\" (Rinnovamento dello Zen) scritto nel 1946 per il periodico \"Zengaku Kenkyu\" (\u79aa\u5b78\u7814\u7a76, Studi nel Buddhismo zen). In questo articolo pur non negando il valore dell'illuminazione (\u609f \"satori\") dei maestri religiosi buddhisti sostenne:\nNonostante l'intervento di intellettuali come Suzuki, le scuole buddhiste giapponesi rimasero a lungo in silenzio su questi temi. Una presa di posizione ufficiale riguarda solo alcune di queste scuole:\nla scuola J\u014ddo Shin (\u6d44\u571f\u771f\u5b97) dichiar\u00f2, il 2 aprile 1967, che il proprio sostegno alla guerra fu \"un'espressione di grande ignoranza e impudenza da parte nostra. Nel ricordarlo ora veniamo presi da un senso di vergogna da cui non troviamo scampo ...\"; mentre la scuola Zen S\u014dt\u014d (\u66f9\u6d1e\u5b97) pubblic\u00f2 nel 1992 una \"Dichiarazione di pentimento\" (\"sanshaubun\"); un accenno sempre critico nei confronti del sostegno alla guerra \u00e8 contenuto anche in una dichiarazione datata giugno 1994 da parte di un ramo della scuola Tendai (\u5929\u53f0\u5b97).\nIl Dopoguerra ha visto anche la massiccia diffusione di nuove scuole laiche soprattutto di ispirazione Nichiren come la Soka Gakkai (\u5275\u4fa1\u5b66\u4f1a) e la Rissh\u014d K\u014dsei Kai (\u7acb\u6b63\u4f7c\u6210\u4f1a).\nTra le nuove scuole laiche un caso particolare \u00e8 quello di Shinnyo-en (\u771f\u5982\u82d1 Giardino senza Confini della Verit\u00e0) che nasce dalla scuola Daigo del Buddhismo esoterico Shingon. Il Buddhismo esoterico Shinnyo \u00e8 praticato contemporaneamente da laici e monaci e i suoi insegnamenti sono basati sul Mah\u0101parinirv\u0101\u1e47a S\u016btra. La tradizione Shinnyo \u00e8 poi integrata da insegnamenti tradizionali Theravada, Mahayana e Vajrayana uniti a insegnamenti e pratiche stabilite dal Maestro fondatore di Shinnyo-en, Shinj\u014d It\u014d, Gran Maestro (\u5927\u963f\u95cd\u68a8 dai ajari) del Buddhismo Shingon.\nSecondo gli studiosi statunitensi Richard H. Robinson e Willard L. Johnson i sondaggi di opinione indicherebbero che molti giapponesi non si identificano pi\u00f9 in una religione specifica. L'interesse per il Buddhismo riguarda essenzialmente due differenti gruppi: il mondo rurale che per tradizione secolare si rivolge ai templi locali per i servizi religiosi e la classe colta delle citt\u00e0 che si rivolge al pensiero buddhista come \"filosofia critica\" o \"tecnica meditativa\" di tipo psicoterapeutico o spirituale. Gli altri giapponesi si rivolgono alle scuole buddhiste come \"Buddhismo funerario\" per la funzione sociale a cui sono relegati molti dei monaci buddhisti, coinvolti al solo scopo di celebrare quel genere di funzioni religiose.\nPrincipali templi buddhisti giapponesi.\nI principali templi buddhisti giapponesi suddivisi per scuole e denominazioni.\nI templi il cui nome finisce in \"ji\" o \"dera\" (\u5bfa, templi) possono essere considerati pi\u00f9 ampi (ma non per questo pi\u00f9 importanti) rispetto a quelli che terminano con \"in\" ( \u9662, padiglioni). In genere un tempio(\"ji\" o \"dera\") \u00e8 costituito da pi\u00f9 \"in\", ma anche da sale per il culto (\"do\", \u5802) e da un alto \"stupa\" (\"t\u014d\", \u5854)."}
{"id": "58149", "revid": "1226", "url": "https://it.wikipedia.org/wiki?curid=58149", "title": "Buddhismo Giapponese", "text": ""}
{"id": "58151", "revid": "1226", "url": "https://it.wikipedia.org/wiki?curid=58151", "title": "Analisi Schenkeriana", "text": ""}
{"id": "58155", "revid": "2208340", "url": "https://it.wikipedia.org/wiki?curid=58155", "title": "Shuriken", "text": ", alternativamente \"shiriken\" nel dialetto della capitale, \u00e8 una parola giapponese che indica pugnali da lancio o dardi di varie dimensioni e fogge.\nNel caso sia scritto \u624b\u88cf\u5263, il termine \"shuriken\" pu\u00f2 essere tradotto come \"lama nascosta in mano\" (il primo kanji vuol dire \u00abmano\u00bb; il secondo \u00e8 la radice del verbo \u00abnascondere\u00bb; il terzo ha il significato di \u00abspada\u00bb o \u00ablama\u00bb).\nGli shuriken venivano lanciati oppure tenuti fra le nocche; a meno che non siano avvelenati, difficilmente possono uccidere un uomo, e la loro funzione \u00e8 pi\u00f9 quella di infliggere ferite che possono essere d'intralcio.\nTipologia.\nEssi sono suddivisibili in due categorie principali: i Bo Shuriken e gli Hira Shuriken. La prima \u00e8 la pi\u00f9 diffusa ed \u00e8 costituita da proiettili di sezione quadrata, lunghi dai 12 ai 21 centimetri, pesanti dai 35 ai 150 grammi e simili a grossi chiodi. L'altra comprende vari dardi a forma di croce (\"j\u016bjiken\", \u5341\u5b57\u5294) o di stella con svariati numeri di punte, a volte pi\u00f9 precisamente denominati \"shaken\" (\u8eca\u5294, lame rotanti), scagliati manualmente imprimendo al proiettile un moto rotatorio. Questa seconda categoria \u00e8 pi\u00f9 nota in italiano col termine di \"stelle ninja\". L'arte marziale che ne tramanda le tecniche d'uso \u00e8 nota come Shurikenjutsu (\u624b\u88cf\u5263\u8853).\nTecniche di lancio.\nEsistono fondamentalmente due metodi per lanciare uno hira shuriken:\nIn tutti e due i casi bisogna tenere conto che il rilascio deve avvenire quando la linea tracciata dal percorso dello shaken viene ad incrociare quella tracciata in avanti a partire dalla bocca dello stomaco. In sintesi, immaginando che a partire dalla bocca dello stomaco parta una retta che si protrae di una lunghezza uguale a quella del braccio, lo shaken deve essere lasciato in corrispondenza del punto in cui il suo centro viene a coincidere con questa linea."}
{"id": "58156", "revid": "1632387", "url": "https://it.wikipedia.org/wiki?curid=58156", "title": "Ipoglicemia", "text": "Ipoglicemia (in greco \u03c5\u03c0\u03bf\u03b3\u03bb\u03c5\u03ba\u03b1\u03b9\u03bc\u03af\u03b1) \u00e8 un termine medico che indica uno stato patologico causato da (e definito come) un basso livello di zuccheri (glucosio) nel sangue. L'ipoglicemia provoca una nutrita serie di effetti e sintomi, la maggior parte dei quali originata da uno scarso afflusso di glucosio al cervello, che ne riduce le funzioni cognitive (\"neuroglicopenia\"): questa diminuzione della funzione cerebrale pu\u00f2 andare da un vago senso di malessere al coma e in rari casi alla morte. Una condizione di ipoglicemia pu\u00f2 avere origine da molte cause diverse, e pu\u00f2 accadere a qualsiasi et\u00e0.\nDescrizione.\nLivelli di glucosio.\nIl livello di glucosio nel sangue (glicemia) \u00e8 definito come limite inferiore e varia a seconda della definizione adottata, se si considera la media della popolazione, la probabilit\u00e0 degli effetti o la risposta metabolica. Qui viene espressa la glicemia in milligrammi per decilitro (mg/dl), che \u00e8 l'unit\u00e0 di misura adottata in Europa (in Nord America la glicemia viene in genere espressa in millimoli per litro, mmol/l; per convertire valori da mg/dl a mmol/l basta dividere i primi per 18).\nRicerche condotte su adulti sani hanno dimostrato che la capacit\u00e0 mentale cala in modo misurabile quando la glicemia scende sotto i 65\u00a0mg/dl, e se il glucosio scende ancora, sotto i 54\u00a0mg/dl si attivano dei meccanismi ormonali di difesa (adrenalina e glucagone). Studi su un grosso numero di bambini e giovani adulti hanno mostrato che \u00e8 molto raro che i livelli di glucosio nel sangue restino stabilmente sotto i 60\u00a0mg/dl o sopra i 100\u00a0mg/dl: d'altra parte casi del genere esistono, e vi sono persone che pur avendo normalmente una glicemia al di sotto di questo intervallo non mostrano sintomi particolari, n\u00e9 danno segni di malattia.\nNell'infanzia e nella prima fanciullezza la glicemia \u00e8 un po' pi\u00f9 bassa che nell'et\u00e0 adulta, sebbene comunque sopra i 60\u00a0mg/dl, dopo il periodo neonatale. Nei neonati, stabilire quale sia il livello di glucosio \"normale\" \u00e8 pi\u00f9 difficile; dagli studi e dall'esperienza clinica non \u00e8 raro riscontrare neonati perfettamente in salute con una glicemia di 36\u00a0mg/dl o addirittura 27\u00a0mg/dl fin dal primo giorno di vita. Sembra evidente che il cervello dei neonati \u00e8 in grado di sfruttare fonti di energia alternative al glucosio, in caso di necessit\u00e0. I neonatologi continuano a discutere su come sia possibile e su quali rischi comporti una glicemia tanto bassa, ma l'opinione generale sembra concordare nell'indicare un livello di 60\u00a0mg/dl come ottimale. Nei neonati malati, sottopeso o prematuri un basso livello di glucosio \u00e8 anche pi\u00f9 comune: in tali circostanze la raccomandazione \u00e8 di tenere la glicemia almeno a 40\u00a0mg/dl. Alcuni indicano come meta terapeutica da raggiungere i 72\u00a0mg/dl, soprattutto in caso di iperinsulinismo, quando le fonti alternative di energia potrebbero essere meno disponibili.\nI valori di glucosio citati sopra sono riferiti al siero venoso: per gli scopi clinici, il livello di glucosio nel plasma e nel siero dei capillari \u00e8 quasi identico, e nel sangue arterioso \u00e8 leggermente pi\u00f9 alto. Nel sangue intero invece il livello complessivo di glucosio (quello misurato dai glicometri portatili \"da dito\" per diabetici) \u00e8 pi\u00f9 basso di circa il 15%: se aggiungiamo che questi apparecchietti hanno un margine di errore del 15%, si pu\u00f2 avere una lettura di glicemia di 40\u00a0mg/dl quando in realt\u00e0 \u00e8 54\u00a0mg/dl, bassa, ma non ancora critica.\nCi sono altri due fattori che influenzano il valore misurato della glicemia: primo, la differenza fra livello di glucosio nel sangue intero e nel siero \u00e8 maggiore quando l'ematocrito \u00e8 alto, come nei neonati (un alto livello di ematocrito nei neonati pu\u00f2 ulteriormente confondere i glicometri). Secondo, se il campione di sangue non viene posto in provette al fluoruro o non viene immediatamente trattato per separare il siero dalle cellule che contiene, queste consumeranno lentamente il glucosio nel siero, abbassandone la concentrazione (consumo \"in vitro\").\nFisiopatologia.\nCome la maggior parte dei tessuti animali, il metabolismo del cervello dipende principalmente dal glucosio come fonte di energia nella maggior parte dei casi. Alcuni tessuti, come i muscoli, il fegato, i reni, l'intestino e perfino i globuli bianchi, possono immagazzinare una certa quantit\u00e0 di glicogeno come riserva cui attingere se la glicemia scende troppo: il cervello invece non ha riserve e dipende interamente dal sangue per il rifornimento di glucosio necessario, che arriva ai neuroni e alle altre cellule nervose per diffusione dai capillari. Perci\u00f2, se la concentrazione di glucosio nel sangue diminuisce, il cervello \u00e8 il primo organo a risentirne.\nL'importanza di fornire la necessaria quantit\u00e0 di glucosio al cervello \u00e8 evidente dal numero e variet\u00e0 di meccanismi (nervosi, ormonali e metabolici) che scattano appena la glicemia scende sotto il livello di guardia; la maggior parte sono difensivi o adattativi, e tendono a ridurre il consumo di energia e ad alzare la glicemia agendo sulla glicogenolisi e sulla gluconeogenesi, o attivano fonti di energia alternative.\nSegnali e sintomi di ipoglicemia.\nI sintomi e gli effetti dell'ipoglicemia possono essere divisi in quelli prodotti dai sistemi di regolazione ormonali (adrenalina e glucagone) che si innescano al diminuire della glicemia, e in quelli neuroglicopenici prodotti dall'insufficiente apporto di glucosio al cervello.\nEffetti neuroglicopenici.\nNon tutti i sintomi elencati compaiono in una crisi ipoglicemica, e non c'\u00e8 un ordine preciso fra di essi. I sintomi di un particolare caso di ipoglicemia dipendono dall'et\u00e0 della vittima e dalla gravit\u00e0 dell'ipoglicemia. Nei bambini, l'ipoglicemia mattutina con chetosi \u00e8 spesso accompagnata da vomito; nei ragazzi e negli adulti un'ipoglicemia di media gravit\u00e0 pu\u00f2 dare sintomi simili a quelli di malattia mentale o di ubriachezza, mentre in persone pi\u00f9 anziane i sintomi possono assomigliare a un ictus. Una stessa persona tende a presentare sempre gli stessi sintomi in episodi successivi.\nL'ipoglicemia nei neonati pu\u00f2 manifestarsi con irritabilit\u00e0, malessere, spasmi mioclonici, cianosi, sudorazione, stress respiratorio con episodi di apnea, ipotermia, ipotonia muscolare, sonnolenza e rifiuto del cibo. Pu\u00f2 rassomigliare a asfissia, ipocalcemia, sepsi o malattie cardiache.\nNei pazienti con diabete insulinodipendente, questo fenomeno \u00e8 detto ipoglicemia inconsapevole e rappresenta un grave problema clinico quando si tenta un controllo glicemico migliorato. Un altro aspetto di questo fenomeno si ha nella glicogenosi di tipo I, quando l'ipoglicemia cronica prima della diagnosi pu\u00f2 essere meglio tollerata dell'ipoglicemia acuta che si ha durante la terapia.\nNella maggioranza dei casi, ipoglicemie tali da causare malori o stati di incoscienza possono essere risolte senza che il cervello subisca danni; casi di morte o di danni neurologici permanenti dovuti ad un singolo episodio di ipoglicemia si sono avuti solo in occasioni di stato di incoscienza molto prolungato e senza soccorsi, impedimenti alla respirazione, ulteriori malattie o incidenza di altre complicazioni. In ogni caso, una grave e prolungata ipoglicemia pu\u00f2 a volte portare a danni cerebrali o alla morte.\nSindrome idiopatica postprandiale e sindrome adrenergica postprandiale.\nSe al momento dei sintomi di tipo ipoglicemico non viene rilevata la presenza di un'ipoglicemia, si \u00e8 in presenza di una \"sindrome idiopatica postprandiale\". Una condizione delle condizioni in cui non vengono rilevati bassi livelli di glucosio al momento dei sintomi pu\u00f2 essere la \"sindrome adrenergica postprandiale\".\nNonostante una glicemia normale, il paziente avverte sintomi non specifici di tipo adrenergico (sudorazione, palpitazioni, ansiet\u00e0 e nausea) causati dal sistema di contro-regolazione adrenergico, che causa i sintomi e allo stesso tempo evita l'ipoglicemia (glucomeostasi) tramite dei meccanismi chimici.\nLa sindrome adrenergica postprandiale rappresenta un difetto di regolazione del sistema nervoso autonomo, e non dovrebbe essere classificata come \"ipoglicemia\". Tuttavia, termini come \"pseudo-ipoglicemia\" o \"non-ipoglicemia\", usati un tempo, dovrebbero essere evitati, in quanto non sottolineano la reale presenza dei sintomi avvertiti dai pazienti.\nI sintomi sono perlopi\u00f9 di tipo adrenergico, e sono spesso associati a un carattere di tipo ansioso del paziente. Pu\u00f2 essere d'aiuto seguire le indicazioni dietetiche indicate per l'ipoglicemia reattiva (esposte nel paragrafo \"Terapia per l'ipoglicemia reattiva\").\nCause di ipoglicemia.\nLa causa pi\u00f9 comune di ipoglicemia moderata \u00e8 la mancata assunzione di nutrienti per un prolungato periodo di tempo (16-24 ore), tempo occorrente per esaurire le riserve di glicogeno epatico.\nUna causa di ipoglicemia iatrogena frequente nei diabetici \u00e8 l'accidentale (o intenzionale) sovradosaggio di farmaci antidiabetici o di insulina, oppure il non mangiare quando necessario dopo aver preso questi medicinali.\nUn'altra grave causa di ipoglicemia \u00e8 l'insulinoma, un tumore delle cellule \u03b2 delle isole di Langerhans del pancreas: questo tumore causa una superproduzione di insulina che si riversa nel sangue in dosi massicce. Dai livelli di peptide C nel sangue si pu\u00f2 capire se l'insulina prodotta \u00e8 di origine esterna o pancreatica.\nCi sono ovviamente altre cause, sia nei diabetici che nelle persone non diabetiche.\nL'ipoglicemia nei diabetici \u00e8 piuttosto comune, ma in genere non molto grave, si risolve velocemente con un moderato rapporto di carboidrati semplici, tuttavia se non si interviene pu\u00f2 portare alla perdita di coscienza. Nei non diabetici si differenzia l'ipoglicemia in due casi: reattiva (postprandiale o comunque dopo i pasti) e digiunale (postassorbitiva). L'ipoglicemia reattiva si ha circa 4 ore dopo aver mangiato; non tutte le cause sono ben comprese, e ci sono ancora pareri discordanti su quali siano le maggiori. L'ipoglicemia digiunale invece si diagnostica con un esame del sangue che mostri una glicemia sotto i 54\u00a0mg/dl dopo una notte a digiuno, fra i pasti o dopo esercizio fisico.\nL'ipoglicemia reattiva pu\u00f2 essere, se particolarmente severa, segno di prediabete in persone predisposte e con parenti malati. L'ipoglicemia digiunale invece pu\u00f2 essere sintomo di iperproduzione insulinica o di ridotta disponibilit\u00e0 delle riserve di glicogeno e alcune tra le cause possono essere l'assunzione di alcuni farmaci o di tossine, gravi malattie, alcuni tipi di tumori, carenze ormonali, alcolismo o alcune condizioni ricorrenti durante l'infanzia.\nSi parla inoltre di ipoglicemia funzionale quando la causa \u00e8 un problema del metabolismo, e di ipoglicemia idiopatica quando invece non \u00e8 possibile individuare una causa fisiologica definita per il basso valore di glicemia. La lista che segue \u00e8 divisa per classi di cause: nonostante la lunghezza, la lista non \u00e8 esaustiva.\nIpoglicemia reattiva (o postprandiale).\nL'ipoglicemia reattiva (o postprandiale) \u00e8 quella che pu\u00f2 manifestarsi con tempistica variabili in conseguenza all'assunzione di zuccheri o cibi glucidici.\nSi possono distinguere vari tipi di ipoglicemia reattiva \n1) Ipoglicemia alimentare (\"Sindrome da dumping\" Dumping syndrome - MayoClinic.com o \"Sindrome da accelerato svuotamento gastrico\")\n2) Stato di prediabete\n3) Ipoglicemia dovuta a cause ormonali (ad esempio, ipotiroidismo)\n4) Gastrite causata da Helicobacter pylori\n5) Deficienze enzimatiche congenite Disordini del metabolismo dei carboidrati\n6) Ipoglicemia reattiva idiopatica o funzionale\nAltre cause possono essere:\nTerapia.\nPer un singolo episodio ipoglicemico, se il paziente \u00e8 cosciente, pu\u00f2 bastare l'assunzione di alimenti ricchi di carboidrati; se ha perso conoscenza \u00e8 necessario fornire glucosio per endovena e/o glucagone, un ormone con azione antagonista che contrasta lo stato ipoglicemico. Se il paziente \u00e8 diabetico, il soccorritore deve stare molto attento, nella confusione dei soccorsi, a non somministrare una quantit\u00e0 eccessiva di glucosio e non iniettargli insulina, in entrambi i casi l'iper-o ipoglicemia evocata potrebbe portare conseguenze pi\u00f9 gravi della crisi.\nTerapia per l'ipoglicemia reattiva.\n\u00c8 necessario rilevare la presenza di vera ipoglicemia durante la presenza dei sintomi.\nPer questo scopo pu\u00f2 essere indicato l'OGTT (Oral Glucose Tolerance Test), chiamato anche Curva da carico, un test comunemente effettuato anche per le diagnosi di diabete. Consiste in una serie di prelievi di sangue a intervalli regolari, prima e dopo l'assunzione di una soluzione contenente 75 grammi di glucosio.\nDai campioni di sangue si rileva l'andamento del glucosio e dell'insulina (curva glicemica e curva insulinemica). Il test pu\u00f2 risultare in un'ipoglicemia anche in soggetti sani. Per questo \u00e8 stato proposto il \"breakfast test\", un test simile all'OGTT, ma con l'assunzione di un pasto iperglucidico anzich\u00e9 i 75 grammi di glucosio .\nIl test, in quanto pu\u00f2 dare adito a ipoglicemia, \u00e8 da effettuare sotto l'osservazione del personale medico.\nCi sono comunque delle norme dietetiche che possono attenuare di molto la sintomatologia:\nIn caso i sintomi persistessero, ci sono dei rimedi farmacologici , che per\u00f2 vanno somministrati da un medico competente in materia.\nTerapia per l'ipoglicemia digiunale.\nPer l'ipoglicemia digiunale, stanti l'ampia gamma di cause possibili, non \u00e8 possibile dare delle indicazioni generali; la terapia va decisa da un medico caso per caso."}
{"id": "58159", "revid": "124596493", "url": "https://it.wikipedia.org/wiki?curid=58159", "title": "Athanasius Kircher", "text": "Pubblic\u00f2 una quarantina di opere, anzitutto nei campi degli studi orientali, della geologia e della medicina. Kircher \u00e8 stato paragonato al suo confratello gesuita Ruggero Giuseppe Boscovich e a Leonardo da Vinci per la sua enorme variet\u00e0 di interessi, ed \u00e8 stato onorato con il titolo di \"maestro in un centinaio d'arti\". Insegn\u00f2 per pi\u00f9 di quarant'anni nel Collegio Romano, dove allest\u00ec una wunderkammer.\nBiografia.\nNasce il 2 maggio 1602 a Geisa (Turingia), in Germania, ultimo di nove figli. Suo padre, Johannes Kircher di Magonza, aveva studiato la filosofia e la teologia e, invece di divenire prete, si era messo al servizio del principe-abate Baldassare di Fulda. All'espulsione di questo, Johannes perde le cariche politiche e lo stato sociale che vi era legato e si dedica all'insegnamento e alla vita di famiglia.\nNel 1616, all'et\u00e0 di 14 anni, Athanasius entra come novizio nel Collegio Gesuita di Fulda, dove impara il greco antico e l'ebraico. Entra nell'ordine gesuita a Paderborn il 2 ottobre 1618. Dopo il noviziato, approfondisce le lingue classiche e lo studio delle scienze (1618-1622), prima di studiare la filosofia a M\u00fcnster e Colonia. A W\u00fcrzburg riceve l'incarico di professore di filosofia, matematica e lingue orientali. A quest'epoca risale la sua prima pubblicazione: \"Ars Magnesia\" (1631).\nLa sua carriera, per\u00f2, viene arrestata nel 1631, quando gli eventi della Guerra dei trent'anni lo costringono a cercare rifugio ad Avignone. L\u00ec, allestisce un osservatorio e pubblica un saggio di gnomonica.\nNel 1635 si reca a Roma, perch\u00e9 il papa Urbano VIII (Maffeo Barberini) gli assegna un posto di insegnante di scienze matematiche al Collegio Romano, ma dopo otto anni si dimette dalla docenza per dedicarsi ad una sua grande passione: lo studio dell'antichit\u00e0.\nNel 1651 fonda, presso il Collegio Romano, il Museo Kircheriano.\nFino al 1670 intrattiene rapporti epistolari con Ferdinando I Gonzaga, principe di Castiglione delle Stiviere ed appassionato di astronomia.\nMuore a Roma, all'et\u00e0 di 78 anni, il 28 novembre 1680. Il suo cuore \u00e8 ancora conservato presso il santuario della Mentorella. Il luogo di sepoltura del corpo \u00e8 incerto, ma si crede sia nel sotterraneo (ora inaccessibile) che collega la chiesa di Sant'Ignazio di Loyola in Campo Marzio con la chiesa del Ges\u00f9, insieme ad altre tombe di prelati e insigni personaggi dell'ordine.\nInteressi culturali e giudizio storico.\nKircher fu il pi\u00f9 celebre \"decifratore\" di geroglifici del suo tempo, malgrado buona parte dei suoi presupposti e \"traduzioni\" in questo campo da allora siano stati smentiti. Egli tuttavia condusse uno dei primissimi studi sui geroglifici egizi, stabilendo il legame corretto tra la lingua egizia antica e il copto, per il quale \u00e8 stato considerato il fondatore dell'Egittologia. Era inoltre affascinato dalla sinologia e scrisse un'enciclopedia della Cina, nella quale notava per la prima volta la presenza dei cristiani siriaci orientali, ma tent\u00f2 anche di stabilire collegamenti pi\u00f9 tenui con l'Egitto e il cristianesimo d'Oriente.\nL'opera di Kircher sulla geologia comprendeva studi su vulcani e fossili. Tra le prime persone ad osservare microbi attraverso un microscopio, fu talmente in anticipo sul suo tempo da proporre la tesi che la peste era causata da un microrganismo infettivo, e da proporre misure efficaci per prevenire la diffusione della malattia. Kircher mostr\u00f2 inoltre un vivace interesse per la tecnologia e le invenzioni meccaniche: tra le invenzioni che gli sono attribuite vi sono un orologio magnetico, diversi automi e il primo megafono. L'invenzione della lanterna magica \u00e8 spesso attribuita impropriamente a Kircher, che condusse uno studio sui principi inerenti nel suo trattato \"Ars magna lucis et umbrae\".\nFu una delle pi\u00f9 famose personalit\u00e0 del suo tempo in campo scientifico, venendo oscurato verso la fine della sua vita dal razionalismo di Cartesio e altri. Nel tardo XX secolo, tuttavia, la qualit\u00e0 estetica della sua opera ha ricominciato ad essere apprezzata. Uno studioso moderno, Alan Cutler, ha descritto Kircher come \"un gigante tra gli studiosi del XVII secolo\" e \"uno degli ultimi pensatori che potrebbero giustamente rivendicare come suo dominio tutta la conoscenza\". Un altro studioso, Edward W. Schmidt, si riferisce a Kircher come all'\"ultimo uomo del Rinascimento\", ma in realt\u00e0 egli non fu un passatista, fu invece completamente uomo del suo tempo, immerso in quella corrente enciclopedica tipica e ben radicata del sec. XVII che si sarebbe poi trasformata e consolidata nel secolo successivo.\nLa traduzione dei geroglifici egizi.\nVerso la fine del 1615, Pietro Della Valle, cavaliere e patrizio romano, durante un viaggio in Egitto trova nella citt\u00e0 del Cairo un antico vocabolario copto-arabo. Questo vocabolario, secondo le sue parole, era \u00abnascosto tra uomini le cui menti ignoranti erano incapaci di apprezzarlo\u00bb: cos\u00ec lo porta a Roma, dove \u00e8 sicuro sar\u00e0 un valido aiuto per riscoprire la lingua degli antichi egizi.\nA Roma, Nicolas-Claude Fabri de Peiresc, senatore nel parlamento di Aix, vuole tradurlo in latino: per farlo contatta proprio Kircher, suo buon amico. Malgrado la ritrosia iniziale, non sentendosi all'altezza dell'operazione, alla fine egli accetta. Quando poi la notizia della traduzione arriva alle orecchie del Papa, Kircher \u00e8 richiamato a Roma per eseguire l\u00ec l'operazione.\nNell'arco di due anni la traduzione \u00e8 pronta, ma ne viene rimandata la pubblicazione a causa di un viaggio intrapreso da Kircher in Sicilia ed a Malta. A causa anche della mancanza di attrezzatura per stampare i caratteri geroglifici, la traduzione rimarr\u00e0 inedita per alcuni anni, tanto da spingere l'autore a rinunciare a pubblicarla.\nLa situazione si sblocca solo con l'intervento dell'Imperatore del Sacro Romano Impero, che stanzia personalmente i fondi per stampare i caratteri orientali e per coprire le spese totali dell'operazione. Kircher \u00e8 estasiato da questo aiuto inaspettato, tanto da elogiare pi\u00f9 volte, nell'introduzione della sua opera, \u00ab\"questo ferreo imperatore che non era tanto sopraffatto dalla barbarie della guerra e da ondate su ondate di invasioni da dedicarsi interamente a Marte dimenticando Pallade Atena\"\u00bb.\nL'opera vede la luce in tre parti: la grammatica, il vocabolario ed un elenco di parole in ordine alfabetico. Kircher si avvale dell'aiuto di Abraham Ecchellensis, studioso di lingue orientali.\nMalgrado l'autore si auguri nell'introduzione di essersi \u00abacquistato da una posterit\u00e0 riconoscente qualche ringraziamento quando a tempo debito avr\u00e0 tratto tutti i frutti del nostro lavoro\u00bb, la \"posterit\u00e0\" ricorda Kircher come aneddoto storico. La sua traduzione dei geroglifici egizi, infatti, \u00e8 riconosciuta come errata in gran parte: si dovr\u00e0 attendere il 1821 per una traduzione definitiva dei geroglifici ad opera di Jean-Fran\u00e7ois Champollion.\nKircher adott\u00f2 infatti un tipo di interpretazione dei geroglifici radicalmente diversa da quella di oggi: egli pensava che ogni simbolo racchiudesse in s\u00e9 una molteplicit\u00e0 infinita di significati, rivelati dalla divinit\u00e0 direttamente a chi li aveva scritti: in questo modo Kircher pot\u00e9 riscontrare elementi religiosi propri del cristianesimo della sua epoca anche nei segni geroglifici, ascrivendo questa presunta coincidenza di significati alla comune origine divina della rivelazione cristiana e della sapienza egizia.\nLa natura \"magica\" del geroglifico rispetto all'alfabeto normale richiedeva dunque, per Kircher, un atteggiamento diverso da quello del traduttore che compila un vocabolario (questo \u00e8 stato l'approccio moderno ai geroglifici), cercando un'attitudine pi\u00f9 simile a quella dell'iniziato o del sapiente, che gli permettesse di penetrare i significati ermeticamente \"sigillati\" nei segni sacri. I significati ottenuti non sarebbero per\u00f2 stabili, rinviando continuamente ad altri sensi: geroglifico per Kircher \u00e8 ogni segno che dia origine a uno slittamento continuo di senso. Questa linea interpretativa, oggi considerata di nessun rigore scientifico, era a suo tempo originale e brillante, essendo Kircher tra i primi nell'applicazione delle modalit\u00e0 del neoplatonismo rinascimentale all'interpretazione dei geroglifici.\nIn termini moderni si pu\u00f2 dire che Kircher lesse l'aspetto simbolico dei geroglifici invece che quello semantico; caratteristiche del geroglifico sono, per il gesuita, l'analogia (corrispondenza iconica tra segno e oggetto denotato), l'intuitivit\u00e0 (comprensione tramite intuizione) e la motivatezza (ogni elemento grafico \u00e8 motivato nella sua forma), che ne fanno appunto un simbolo, diversamente da una lettera dell'alfabeto latino, che \u00e8 un segno.\nNel 1644 Kircher inizia la collaborazione con Gianlorenzo Bernini per la progettazione della Fontana dei Quattro Fiumi a piazza Navona in Roma, in qualit\u00e0 di esperto di geroglifici. Kircher ha dedicato un'intera opera alla decifrazione delle iscrizioni geroglifiche presenti sull'obelisco intorno al quale sarebbe sorta la fontana (\"Obeliscus Pamphilius\", 1650).\nPer Kircher il geroglifico \u00e8 il modo pi\u00f9 adatto per parlare dei misteri della Religione: \u00abSymbola Hieroglyphica, uti ex omnibus mundalium rerum classibus assumpta fuerunt: ita magnae quoque virtutis et efficaciae ob miram et occultam cum supramundanis causis connexionem, fuisse\u2026\u00bb (p.\u00a019) \u00abAtque adeo idem Aegyptiis contigisse videtur, quod moderno tempore in nostrae Christianae Religionis Mysteriis exhibendis praestari videmus; in quibus tametsi Divinitatis Mysteria, ut SS. Triadis, Incarnationis Verbi aeterni, sub alia et alie ratione depicta videas, unum tamen semper et idem, quoad essentialem significationem, exhibant\u2026\u00bb.\nOpere.\nScrittore prolifico di fama europea, fu autore di molte opere dedicate a vari campi del sapere, dalla filologia alla fisica, alla liturgia sacra, all'astronomia, alla storia naturale, alla matematica, alla musica, all'egittologia, alla geografia e alla civilt\u00e0 cinese. Tra le principali opere scientifiche ricordiamo \"Magnes, sive de arte magnetica\" (1641), l\"Ars magna lucis et umbrae\" (1645), il \"Mundus subterraneus\" (1665), l\"Organum mathematicum\" (1668) e la \"Musurgia universalis\" (1650) nella quale descrive l'Abacus harmonicus e l'Arca Musarithmica.\nLe sue opere in ordine cronologico:\nMusica.\nNel 1995 il gruppo francese Lightwave ispirato al suo \"Mundus Subterraneus\" ha pubblicato l'omonimo album.\nArte.\nAthanasius Kircher \u00e8 spesso citato come l'inventore della lanterna magica (1675), nota per la sua capacit\u00e0 di proiettare ingranditi disegni e pitture su vetri trasparenti, utilizzando lanterne a petrolio o candele. Nel giro di pochi anni, anche la lanterna magica, cos\u00ec come la camera oscura, far\u00e0 impazzire il mondo. Sono famose le illustrazioni e le caricature che raffigurano proiezionisti che vanno in giro per i mercati di paese col loro attrezzo magico e l'organino per suonare nel corso delle rappresentazioni, come fossero dei piccoli cinema ambulanti primordiali."}
{"id": "58164", "revid": "1226", "url": "https://it.wikipedia.org/wiki?curid=58164", "title": "Viaggio al centro della terra", "text": ""}
{"id": "58172", "revid": "697352", "url": "https://it.wikipedia.org/wiki?curid=58172", "title": "Duca Quaquarone de' Paperoni", "text": ""}
{"id": "58173", "revid": "697352", "url": "https://it.wikipedia.org/wiki?curid=58173", "title": "Quaquarone de Paperoni", "text": ""}
{"id": "58174", "revid": "697352", "url": "https://it.wikipedia.org/wiki?curid=58174", "title": "Marchese Scarampola de' Paperoni", "text": ""}
{"id": "58176", "revid": "22166", "url": "https://it.wikipedia.org/wiki?curid=58176", "title": "Vulcano (isola)", "text": ""}
{"id": "58177", "revid": "697352", "url": "https://it.wikipedia.org/wiki?curid=58177", "title": "Scarampola de Paperoni", "text": ""}
{"id": "58178", "revid": "697352", "url": "https://it.wikipedia.org/wiki?curid=58178", "title": "Conte Pancia di Ghisa de' Paperoni", "text": ""}
{"id": "58179", "revid": "125114769", "url": "https://it.wikipedia.org/wiki?curid=58179", "title": "Cometa di Halley", "text": "La cometa di Halley, il cui nome ufficiale \u00e8 1P/Halley, \u00e8 la pi\u00f9 famosa e brillante delle comete periodiche provenienti dal disco diffuso, le quali passano per le regioni interne del sistema solare ad intervalli di decine di anni, a differenza delle migliaia di anni delle comete provenienti dalla nube di Oort. \u00c8 cos\u00ec chiamata in onore di Edmond Halley, che per primo ne predisse il ritorno al perielio.\nLa cometa di Halley \u00e8 il prototipo di comete caratterizzate da periodi orbitali compresi tra i 20 ed i 200 anni ed orbite che possono presentare inclinazioni elevate rispetto al piano dell'eclittica. \nPrime fonti scritte.\nUno dei primi riferimenti storici possibili \u00e8 rintracciabile nel testo ebraico Talmud. Qui un passaggio afferma che \"esiste una stella che appare una volta ogni settanta anni, e rende confusa la volta celeste inducendo in errore i capitani delle navi\". Dal momento che quest'affermazione \u00e8 attribuita al rabbino Joshua ben Hananiah, se davvero fosse un riferimento alla cometa di Halley, si riferirebbe probabilmente al perielio dell'anno 66, unico avvenuto durante la sua vita; esso probabilmente indusse gli israeliti ad una rivolta generalizzata che sfoci\u00f2 nella prima guerra giudaica e nella distruzione del tempio di Gerusalemme il 9 Av del 70 d.C., operata come ritorsione dalle legioni romane dell'imperatore romano Tito Flavio Vespasiano.\nEpoca scientifica.\nEdmond Halley port\u00f2 degli studi sulla cometa nella sua fase scientifica. Egli si accorse che le caratteristiche della cometa del 1682 erano simili a quelle della cometa apparsa nel 1531 - di cui d\u00e0 notizia Pietro Apiano - e nel 1607 - osservata da Giovanni Keplero a Praga. Halley concluse che tutte e tre le comete erano lo stesso oggetto che ritornava visibile agli astronomi ogni 76 anni. Dopo una stima approssimativa delle perturbazioni che la cometa doveva sostenere a causa dell'attrazione dei pianeti, nelle sue Tabulae Astronomicae ne predisse il ritorno per la fine del 1758 o per l'inizio del 1759.\nHalley aveva ragione. La cometa fu vista per la prima volta la notte di Natale del 1758 da Johann Georg Palitzsch e pass\u00f2 al perielio il 13 marzo 1759; l'attrazione di Giove e Saturno caus\u00f2 un ritardo di 618 giorni, come calcolato rigorosamente dal matematico Alexis Clairault prima del ritorno della cometa. Halley per\u00f2 non visse abbastanza per vedere confermati i suoi risultati, morendo nel 1742.\nI calcoli di Halley permisero di individuare le prime apparizioni della cometa nella documentazione storica:\nL'arrivo del 1910 \u00e8 stato particolarmente rilevante per molte ragioni: non solo \u00e8 la prima orbita della cometa per cui esistono fotografie, ma \u00e8 stato anche un passaggio relativamente ravvicinato alla Terra ( il 20 maggio del 1910), ha creato spettacolari vedute, e la Terra \u00e8 passata attraverso la sua coda. Il 13 gennaio di quell'anno, Tolstoj scrisse in merito nel \"Diario\":\nL'incontro del 1986 \u00e8 stato meno favorevole per le osservazioni: la cometa non ha raggiunto la luminosit\u00e0 degli incontri precedenti, e, con l'aumento dell'inquinamento luminoso dovuto all'urbanizzazione, molte persone non l'hanno vista affatto. Comunque, lo sviluppo del viaggio spaziale ha dato agli scienziati l'opportunit\u00e0 di studiare una cometa da vicino, e molte sonde furono lanciate con tale obiettivo. La pi\u00f9 spettacolare \u00e8 stata la sonda Giotto, lanciata dall'Agenzia spaziale europea, che \u00e8 passata vicino al nucleo della cometa. Altre sonde sono state Vega 1 e Vega 2 dell'Unione Sovietica, le due sonde giapponesi, Suisei e Sakigake e la sonda statunitense ICE.\nLa cometa di Halley ritorner\u00e0 nel 2061.\nDesignazione astronomica.\nI seguenti paragrafi stabiliscono la nomenclatura astronomica dei principali avvistamenti della cometa di Halley. Per esempio, \"(1P/1982\u00a0U1, 1986 III, 1982i\" indica che per il perielio del 1986, la cometa Halley era la prima cometa ad orbita periodica riconosciuta dall'astronomia (designata 1P) e che questa apparizione venne fatta per la prima volta nella \"quindicina\" U (la prima met\u00e0 del mese di novembre) nel 1982 (ottenendo cos\u00ec 1P/1982 U1); che era stata la terza cometa a passare il suo perielio nel 1986 (1986 III); e che era la nona cometa avvistata nel 1982, con (designazione provvisoria 1982i). Sono mostrate le date del perielio di ogni apparizione, e spesso vengono allegate curiosit\u00e0 e nome del principale studioso o astronomo che le ha osservate. Bisogna evidenziare che le date del perielio pi\u00f9 antiche sono approssimative, soprattutto per l'incertezza nel modello di traiettoria indotta da effetti non gravitazionali, come ad esempio l'aumento di potenza propulsiva causato dai gas eiettati, in rapporto ai cicli delle macchie solari. Infatti le date di previsione del passaggio di codesta cometa posso variare.\nDettaglio dei passaggi di Halley e breve sinossi storica.\nTerzo millennio d.C..\nNota: Le date di perielio dal 1607 in poi sono espresse con il calendario gregoriano, mentre le date dei perieli del 1531 ed anteriori sono nel calendario giuliano.\nSciami meteorici collegati alla cometa.\nLa cometa di Halley \u00e8 una delle poche comete che d\u00e0 origine a due distinti sciami meteorici: le Eta Aquaridi (inizio maggio) e le Orionidi (ottobre).\nOggi l'orbita della Cometa Halley passa a una tale distanza dalla Terra da non consentire a nuovi meteoroidi di raggiungere la nostra atmosfera: le meteore che vediamo sono dovute alle polveri staccatesi dalla cometa di Halley negli ultimi 2 millenni."}
{"id": "58181", "revid": "5", "url": "https://it.wikipedia.org/wiki?curid=58181", "title": "Zeffiro", "text": ""}
{"id": "58182", "revid": "697352", "url": "https://it.wikipedia.org/wiki?curid=58182", "title": "Pancia di Ghisa de Paperoni", "text": ""}
{"id": "58183", "revid": "33689", "url": "https://it.wikipedia.org/wiki?curid=58183", "title": "Amiga 500", "text": "Il Commodore Amiga 500 o Commodore A500 (abbreviazioni comuni: \"Amiga 500\", \"A-500\", \"A500\", \"500\"; nome in codice: \"Rock Lobster\") \u00e8 un home computer della Commodore Business Machines Inc. basato sulla piattaforma informatica Amiga e commercializzato tra il 1987 e il 1992.\nL'Amiga 500 \u00e8 stato molto popolare in tutto il mondo grazie al costo contenuto, a un vasto parco software in parte ereditato dall'Amiga 1000 e alle capacit\u00e0 multimediali straordinarie per l'epoca nella sua categoria di computer casalingo. \nL'Amiga 500 originale si dimostr\u00f2 il modello pi\u00f9 venduto della serie Amiga di Commodore, riscuotendo particolare successo in Europa. Fu un modello assai popolare tra gli hobbisti, bench\u00e9 il suo uso pi\u00f9 noto sia stato quello di macchina per videogiochi, date le sue caratteristiche grafiche e sonore avanzate. Amiga 500 vendette 6 milioni di unit\u00e0 in tutto il mondo.\nStoria.\nDiretto discendente dell'Amiga 1000 verso cui mantiene compatibilit\u00e0 software, l'Amiga 500 fu presentato assieme all'Amiga 2000 l'8 gennaio 1987 all'International Winter Consumer Electronics Show (8-11 gennaio 1987 - Las Vegas Convention Center - Las Vegas, Nevada, USA). La presentazione alla stampa europea avvenne il 27-29 gennaio al villaggio Club Aldiana presso Playa de Jandia, Fuerteventura. In Italia l'Amiga 500 venne commercializzato dal maggio 1987 al dicembre 1992 inizialmente con un prezzo di lancio di 1.121.000 lire (listino Commodore Italiana S.p.A.).\nUna versione potenziata dell'Amiga 500, l'Amiga 500 Plus, venne commercializzata dal 1991 al 1992. Entrambi i modelli furono sostituiti dall'Amiga 600 e dall'Amiga 600HD, commercializzati a partire dall'aprile 1992.\nVersioni.\nVennero commercializzate due diverse versioni di Amiga 500: una destinata ai Paesi utilizzanti lo standard televisivo PAL, l'altra destinata ai Paesi utilizzanti lo standard televisivo NTSC.\nDescrizione.\nA differenza dell'Amiga 1000, l'Amiga 500 si presenta in case monoblocco con tastiera (dotata di tastierino numerico) e floppy disk drive integrati, ma alimentatore esterno. Unica periferica in dotazione un mouse a due tasti. Il display video, necessario per l'utilizzo dell'Amiga 500, non era compreso ma, con un semplice cavo SCART-RGB era possibile far svolgere tale funzione ad un comune televisore dotato di ingresso AV; in quanto pienamente compatibile con la frequenza di uscita del segnale. La soluzione con tastiera integrata nel case \u00e8 in linea con la maggior parte degli home computer dell'epoca (primo fra tutti il Commodore 64, grande successo commerciale di Commodore International): pensata per un uso prevalentemente casalingo e ludico/didattico.\nL'Amiga 500, per quanto riguarda l'hardware, sostanzialmente \u00e8 un Amiga 1000: oltre al case le uniche altre differenze rispetto all'Amiga 1000 sono 512 KiB di Chip RAM di serie invece che 256 KiB, il Kickstart residente su ROM invece che su floppy disk, e, dalla revisione 6 della scheda madre, la capacit\u00e0 di indirizzare fino a 1 MiB di Chip RAM invece che 512 KiB.\nIl sistema operativo di serie sull'Amiga 500 \u00e8 l'Amiga WorkBench 1.2 (fino alla revisione 5 della scheda madre) o WorkBench 1.3 (dalla revisione 6 in poi della scheda madre).\nVideogiochi.\nDei circa 7000 videogiochi conosciuti per Amiga, circa 5800 sono compatibili con l'hardware OCS e quindi generalmente con l'Amiga 500, fatti salvi altri requisiti come la quantit\u00e0 di RAM installata.\nSecondo una selezione fatta dalla rivista \"Retro Gamer\", dichiaratamente approssimativa data la difficolt\u00e0 di scelta, i dieci pi\u00f9 grandi giochi per Amiga 500 (molti dei quali compatibili anche con il precedente Amiga 1000) sono \"Worms\", \"Jimmy White's Whirlwind Snooker\", \"Another World\", \"Lemmings\", \"\", \"The Secret of Monkey Island\", \"Alien Breed\", \"Sensible Soccer\", \"Theme Park\", \"Wings\".\nIn una selezione successiva, basata sul sondaggio dei lettori, vennero nominati anche \"Sensible World of Soccer\", \"Cannon Fodder\", ', ', \"Formula One Grand Prix\", \"Kick Off 2\", \"Super Cars II\", ', \"The Chaos Engine\", \"Hunter\", \"Rainbow Islands\", \"Stunt Car Racer\", \"The Settlers\", \"Dungeon Master\", \"Lotus Esprit Turbo Challenge\", \"Wings of Fury\", \"Hired Guns\", \"It Came from the Desert\", ', \"Datastorm\"."}
{"id": "58184", "revid": "2207", "url": "https://it.wikipedia.org/wiki?curid=58184", "title": "Juventus F.C.", "text": ""}
{"id": "58185", "revid": "2194416", "url": "https://it.wikipedia.org/wiki?curid=58185", "title": "Semiconduttore", "text": "I semiconduttori, nella scienza e tecnologia dei materiali, sono materiali, appartenenti alla categoria dei semimetalli, che possono assumere una resistivit\u00e0 superiore a quella dei conduttori e inferiore a quella degli isolanti; la resistivit\u00e0 dipende in modo diretto dalla temperatura.\nEssi sono alla base di tutti i principali dispositivi elettronici e microelettronici a stato solido quali transistor, diodi e diodi ad emissione luminosa (LED). La \"fisica dei semiconduttori\" \u00e8 la branca della fisica dello stato solido che studia le propriet\u00e0 elettriche dei semiconduttori. In Italia \u00e8 stata fondata negli anni sessanta da Pietrino Manca, Franco Bassani e altri.\nLe propriet\u00e0 di tali materiali diventano interessanti se vengono opportunamente drogati con impurit\u00e0. Le loro caratteristiche quali resistenza, mobilit\u00e0, concentrazione dei portatori di carica sono importanti per determinare il campo di utilizzo. La risposta di un semiconduttore a una forzante dipende dalle sue caratteristiche intrinseche e da alcune variabili esterne come ad esempio la temperatura.\nDescrizione.\nFondamenti di fisica dei semiconduttori.\nNell'ambito della fisica dello stato solido, i semiconduttori (e gli isolanti) sono definiti come solidi nei quali a 0 K (e senza eccitazioni esterne) \u00e8 completamente piena la banda a energia pi\u00f9 elevata di stati elettronici di energia occupati. \u00c8 ben noto dalla fisica dello stato solido che la conduzione elettrica nei solidi avviene solo quando si abbia una banda di stati elettronici non completamente piena, cos\u00ec la conduzione nei semiconduttori puri avviene solo quando gli elettroni sono stati eccitati (termicamente, otticamente, etc.) e portati nelle bande a energia superiore.\nA temperatura ambiente, una porzione (generalmente molto piccola, ma non trascurabile) di elettroni in un semiconduttore \u00e8 stata termicamente eccitata e portata dalla \"banda di valenza\", la banda completa a 0 K, alla \"banda di conduzione\", la pi\u00f9 vicina banda superiore. La facilit\u00e0 con cui gli elettroni possono essere portati dalla banda di valenza alla banda di conduzione dipende dal gap di energia tra le bande, ed \u00e8 la grandezza di questo gap di energia che serve come parametro per dividere i semiconduttori dagli isolanti. I semiconduttori generalmente hanno gap di energia di circa 1 elettron-volt, mentre gli isolanti hanno gap di energia molte volte maggiori. A questo proposito, la temperatura gioca un ruolo molto importante, poich\u00e9 all'aumentare di essa corrisponde un incremento dell'agitazione termica degli atomi, e quindi anche degli elettroni di valenza, che sono dunque in grado di attraversare meglio la soglia del gap di energia.\nQuando gli elettroni sono portati dalla banda di valenza alla banda di conduzione in un semiconduttore, entrambe le bande contribuiscono alla conduzione, perch\u00e9 la conduzione pu\u00f2 avvenire in ogni banda di energia non completamente piena. Gli elettroni nella banda di conduzione sono chiamati \"elettroni liberi\", anche se spesso li si chiama semplicemente \"elettroni\" se il contesto permette di essere comunque chiari. Gli stati energetici liberi nella banda di valenza sono chiamati \"lacune\" (o \"holes\"). Bench\u00e9 non siano in effetti delle vere entit\u00e0 fisiche (anzi sono l'assenza di elettroni in certi stati energetici), si pu\u00f2 mostrare che hanno un comportamento molto simile a quello di particelle cariche positivamente, e sono usualmente trattati come se fossero vere particelle cariche. Per fare un paragone, le lacune sono le bollicine di gas all'interno di un liquido come l'acqua minerale. Anzich\u00e9 analizzare il moto di tutta la massa d'acqua \u00e8 pi\u00f9 semplice seguire il moto delle bollicine di gas.\nLivelli energetici nei solidi.\nLa principale caratteristica dei solidi \u00e8 la distribuzione di livelli energetici possibili in bande di energia separate da intervalli proibiti (detti bande proibite, o \"band gap\" dall'inglese).\nNei conduttori di solito l'ultima banda (detta banda di conduzione) non \u00e8 completamente riempita e quindi esistono livelli non occupati contigui in energia a quelli occupati. Gli elettroni possono accedere a questi livelli vuoti ricevendo energia da un campo elettrico esterno; questo comporta una densit\u00e0 di corrente concorde al campo. Gli elettroni delle bande inferiori, che sono tutte piene, non acquistano energia e non influiscono nel processo di conduzione. L'ultima banda piena si chiama banda di valenza.\nQuesta configurazione non \u00e8 l'unica che permetta di avere propriet\u00e0 di conduzione. Pu\u00f2 accadere che l'ultima banda completamente piena si sovrapponga a quella successiva vuota. Questo tipo di struttura a bande si trova, ad esempio, nel magnesio, e spiega perch\u00e9 questo ha una buona conducibilit\u00e0 elettrica pur avendo la banda di conduzione vuota come gli isolanti. Nel magnesio la banda di conduzione (formata dagli orbitali 3p) \u00e8 vuota ma non c'\u00e8 una banda proibita con la banda di valenza piena (dagli orbitali 3s) perch\u00e9 questa \"sale\" a coprire parte della banda 3p.\nNon sono conduttori i solidi refrattari in cui l'ultima banda contenente elettroni \u00e8 completamente piena e non \u00e8 sovrapposta alla banda successiva. Questa \u00e8 la configurazione che caratterizza gli isolanti e i semiconduttori. L'ampiezza della zona proibita \u00e8 definita banda proibita, o \"energia di gap\", o con l'espressione inglese \"band gap\". Quando vengono messi a contatto due o pi\u00f9 materiali semiconduttori si ottiene un andamento spaziale della banda proibita necessario in applicazioni tecnologiche come i \"transistors\" e moltissime altre. Il procedimento ed il controllo dell'andamento spaziale del \"band-gap\" viene chiamato \"band-gap engineering,\" che pu\u00f2 essere reso in italiano con \"ingegnerizzazione della banda proibita\".\nCon questo parametro \u00e8 possibile definire i semiconduttori come quei solidi la cui banda proibita \u00e8 abbastanza piccola da far s\u00ec che ad una temperatura inferiore al punto di fusione si possa osservare statisticamente una conduzione non trascurabile (comunque inferiore a quella dei conduttori, ma superiore a quella degli isolanti) dovuta al passaggio dei portatori di carica dalla banda di valenza (piena) a quella di conduzione per eccitazione termica.\nCalcolo della corrente nei semiconduttori.\nLa corrente nei semiconduttori pu\u00f2 essere dovuta sia all'azione di un campo elettrico esterno sia alla presenza di un gradiente di concentrazione dei portatori di carica. Il primo tipo di corrente \u00e8 nota come \"corrente di deriva \"(conosciuta anche come corrente di trascinamento o di drift) che nel caso dei semiconduttori si esprime in funzione della mobilit\u00e0 dei portatori di carica, la seconda segue le leggi di Fick e nel caso particolare unidimensionale \u00e8 pari rispettivamente per le lacune e per gli elettroni a:\ndove \"q\" \u00e8 la carica dei portatori, formula_3 sono le costanti di diffusione dei portatori, n e p la densit\u00e0 degli elettroni e delle lacune.\nLa corrente totale in un semiconduttore sar\u00e0 allora la somma di queste due correnti ed \u00e8 descritta dall'Equazione di Boltzmann, separando la corrente delle lacune e degli elettroni:\ndove formula_6 sono le mobilit\u00e0 dei portatori di carica.\nI coefficienti formula_7 sono legati tra di loro dalle cosiddette relazioni di Einstein:\ndove formula_10 \u00e8 la costante di Boltzmann e \"T\" la temperatura assoluta in kelvin.\nPurezza e perfezione dei materiali semiconduttori.\nI semiconduttori con propriet\u00e0 elettroniche predicibili e affidabili sono difficili da produrre in serie a causa della necessaria purezza chimica, e la perfezione della struttura cristallina, che sono necessarie per realizzare dispositivi. La presenza di impurit\u00e0, anche in concentrazioni molto basse, pu\u00f2 causare grandi effetti sulle propriet\u00e0 del materiale; per questo, il livello di purezza chimica necessario \u00e8 molto elevato. Le tecniche per ottenere tale purezza includono il raffinamento a zone, nel quale parte del cristallo solido viene fuso. Le impurit\u00e0 tendono a concentrarsi nella regione fusa, rendendo pi\u00f9 puro il materiale solido. \u00c8 anche richiesto un elevato grado di perfezione del reticolo cristallino, poich\u00e9 i difetti nella struttura cristallina, come le dislocazioni, vacanze reticolari ed errori di impaccamento, creano livelli di energia all'interno del gap tra le bande, interferendo con le propriet\u00e0 elettroniche del materiale. Difetti come questi sono una delle cause principali che portano, durante il processo di produzione, a un dispositivo inutilizzabile. Pi\u00f9 \u00e8 grande il cristallo, pi\u00f9 \u00e8 difficile ottenere le necessarie purezza e perfezione; i processi di produzione in serie usano cristalli del diametro di otto pollici (circa 20 centimetri) che sono fatti crescere in forma cilindrica (processo Czochralski), e poi \"affettati\" in fette dette wafer.\nDrogaggio.\nMaggiori motivi per cui i semiconduttori sono utili nell'elettronica \u00e8 che le loro propriet\u00e0 elettroniche possono essere fortemente modificate in modo altamente controllato aggiungendo piccole quantit\u00e0 di impurit\u00e0, chiamate droganti, le quali sono classificabili in due tipi: quelle che forniscono un eccesso di elettroni alla banda di conduzione, e quelle che forniscono un eccesso di lacune alla banda di valenza. Un semiconduttore con eccesso di elettroni \u00e8 detto semiconduttore tipo n, mentre un semiconduttore con un eccesso di lacune \u00e8 detto semiconduttore tipo p.\nI droganti pi\u00f9 comuni di tipo n per il silicio sono il fosforo e l'arsenico. Da notare che entrambi questi elementi sono nel Gruppo V_A della tavola periodica, e il silicio \u00e8 nel Gruppo IV_A. Quando il silicio \u00e8 drogato con atomi di arsenico o di fosforo, gli atomi di questi droganti sostituiscono atomi di silicio nel reticolo cristallino del semiconduttore, ma poich\u00e9 hanno un elettrone esterno in pi\u00f9 del silicio, essi tendono a fornire questo elettrone alla banda di conduzione. Il drogante di tipo p di gran lunga pi\u00f9 usato per il silicio \u00e8 l'elemento del Gruppo III_A boro, il quale ha un elettrone esterno in meno del silicio e cos\u00ec tende a prendere un elettrone dalla banda di valenza, e quindi a creare una lacuna.\nUn drogaggio pesante del semiconduttore pu\u00f2 aumentare la sua conduttivit\u00e0 di un fattore di oltre un miliardo. Nei moderni circuiti integrati, per esempio, il silicio policristallino pesantemente drogato \u00e8 spesso usato al posto dei metalli.\nDrogaggio tipo n.\nLo scopo del drogaggio di tipo n \u00e8 produrre un eccesso di elettroni liberi nel materiale. Per comprendere come si effettua il drogaggio di tipo n, consideriamo il caso del silicio (Si). Gli atomi di Si hanno quattro elettroni di valenza, ciascuno dei quali \u00e8 legato in modo covalente a uno dei quattro atomi adiacenti di Si. Se un atomo con cinque elettroni di valenza, come uno del Gruppo 5 della tavola periodica (e.g. fosforo (P), arsenico (As), o antimonio (Sb)), \u00e8 incorporato nel reticolo cristallino al posto di un atomo di Si, allora quell'atomo avr\u00e0 quattro legami covalenti e un elettrone libero. Questo elettrone aggiuntivo \u00e8 solo debolmente legato all'atomo e pu\u00f2 essere facilmente portato nella banda di conduzione. Gi\u00e0 alle normali temperature praticamente tutti questi elettroni sono in banda di conduzione. Poich\u00e9 l'eccitazione di questi elettroni non crea lacune in banda di valenza, il numero di elettroni in questi materiali \u00e8 superiore a quello delle lacune. In questo caso gli elettroni sono i \"portatori di carica maggioritari\" e le lacune i \"portatori di carica minoritari\". Poich\u00e9 gli atomi a cinque elettroni esterni hanno un elettrone da \"donare\", tali atomi si indicano col nome di atomi \"donatori\" o \"donori\".\nDrogaggio tipo p.\nLo scopo del drogaggio di tipo p \u00e8 produrre un eccesso di lacune nel materiale. Nel caso del silicio, un atomo trivalente, come il boro, sostituisce un atomo di Si nel reticolo cristallino. Il risultato \u00e8 che un elettrone del silicio manca da uno dei possibili quattro legami covalenti. In tal modo l'atomo drogante (il boro) pu\u00f2 accettare un elettrone dalla banda di valenza per completare il quarto legame: questo genera la formazione di una lacuna. Questi droganti sono chiamati \"accettori\". Quando un numero sufficientemente grande di accettori viene aggiunto, le lacune diventano molto pi\u00f9 numerose degli elettroni liberi. Cos\u00ec, le lacune sono i \"portatori di carica maggioritari\", mentre gli elettroni sono i \"portatori di carica minoritari\" nei materiali tipo p.\u00a0I diamanti blu (Tipo IIb), che contengono impurit\u00e0 di boro, sono un esempio di semiconduttore naturalmente drogato p.\nGiunzioni p-n.\nUna giunzione p-n pu\u00f2 essere creata drogando regioni vicine di un semiconduttore con droganti di tipo p e di tipo n. Se una tensione elettrica positiva viene applicata al lato di tipo p, i portatori di carica positivi, le lacune, maggioritari in questa regione sono spinti verso la giunzione. Ugualmente, i portatori di carica maggioritari nel lato n, gli elettroni, vengono attratti dalla tensione positiva e quindi sono attratti verso la giunzione. Poich\u00e9 si ha una abbondanza di portatori di carica presso la giunzione, la corrente pu\u00f2 scorrere attraverso la giunzione, sotto l'azione di una sorgente, come una batteria. Se invece la polarizzazione della tensione viene invertita, le lacune e gli elettroni vengono allontanati dalla giunzione, lasciando una regione di silicio quasi non conduttore che non consente il flusso di corrente. La giunzione p-n \u00e8 la base del dispositivo elettronico chiamato diodo, che consente il flusso di corrente solo in una direzione del dispositivo.\nDue giunzioni p-n molto ravvicinate tra di loro formano invece il dispositivo a tre terminali transistor bipolare (che pu\u00f2 essere o p-n-p o n-p-n).\nTipologie di semiconduttori.\nSemiconduttori intrinseci ed estrinseci.\nUn \"semiconduttore intrinseco\" \u00e8 un semiconduttore sufficientemente puro per cui le impurit\u00e0 non influiscono apprezzabilmente sul suo comportamento elettrico. In questo caso, tutti i portatori di carica sono dovuti all'eccitazione termica o ottica degli elettroni, che dalla banda di valenza completa passano alla banda di conduzione, vuota. In questo modo in un semiconduttore intrinseco c'\u00e8 lo stesso numero di elettroni e lacune. Gli elettroni e le lacune, se sottoposti a un campo elettrico, si muovono in direzioni opposte, ma contribuiscono alla corrente con lo stesso segno, avendo carica elettrica opposta. La corrente dovuta alle lacune e quella dovuta agli elettroni non \u00e8 tuttavia necessariamente uguale in un semiconduttore intrinseco, poich\u00e9 gli elettroni e le lacune hanno diversa mobilit\u00e0 elettrica.\nLa concentrazione di portatori di carica \u00e8 fortemente dipendente dalla temperatura. Alle basse temperature, la banda di valenza \u00e8 completamente piena, rendendo il materiale un isolante (vedi conduzione elettrica per approfondimenti). L'aumento della temperatura porta a un aumento del numero di portatori di carica e a un corrispondente aumento della conduttivit\u00e0. Questo principio \u00e8 usato nei termistori. Questo comportamento contrasta nettamente con quello della maggior parte dei metalli, che tendono a essere meno conduttivi alle alte temperature a causa dell'aumento dello scattering dei fononi.\nUn \"semiconduttore estrinseco\" \u00e8 un semiconduttore che \u00e8 stato drogato con impurit\u00e0 per modificare il numero e il tipo dei portatori liberi di carica.\nI Semiconduttori intrinseci.\nNel silicio e nel germanio l'energia di gap indiretta a temperatura ambiente (300 K equivalenti a 27\u00a0\u00b0C) \u00e8 di 1.12 eV per il silicio, e 0.66 eV per il germanio; allo zero assoluto (T = 0 K, equivalenti a -273,15\u00a0\u00b0C) il gap \u00e8 1.17 eV per il silicio e 0.74 eV per il germanio, e questi solidi si comportano come isolanti. Quando la temperatura aumenta non \u00e8 trascurabile la probabilit\u00e0 che gli ultimi elettroni, presenti nella banda di valenza, possano passare alla banda di conduzione, per eccitazione termica. Gli elettroni passati alla banda di conduzione sotto l'azione di un campo elettrico esterno danno luogo a una densit\u00e0 di corrente formula_11. Ogni elettrone che passa dalla banda di valenza alla banda di conduzione, lascia un livello vuoto definito \"lacuna\".\nLa presenza delle lacune rende disponibili altri livelli che possono essere occupati da altri elettroni della banda di valenza e quindi si pu\u00f2 avere un moto ordinato di cariche, sotto l'azione di un campo elettrico anche nella banda di valenza. Si parla quindi di una densit\u00e0 di corrente nella banda di valenza formula_12. In un semiconduttore in presenza di un campo elettrico esterno abbiamo un flusso di carica negativa dovuto agli elettroni nella banda di conduzione, sia rispetto alla nuvola stazionaria degli elettroni di valenza, un flusso di carica positiva dovuto alle lacune nella banda di valenza. Chiamando formula_13 ,formula_14 le concentrazioni degli elettroni e delle lacune e formula_15 , formula_16 le velocit\u00e0 di deriva, una opposta e una concorde al campo elettrico esterno, la densit\u00e0 di corrente totale \u00e8 data da\nformula_17\ne considerando le mobilit\u00e0 (le mobilit\u00e0 sono diverse tra di loro perch\u00e9 descrivono due condizioni fisiche diverse)\nabbiamo che\nNei semiconduttori descritti sin qui, le cariche sono quelle fornite esclusivamente dagli atomi del semiconduttore stesso.\nIn questa condizione formula_20; questa uguaglianza definisce i semiconduttori intrinseci per i quali abbiamo che\ndove formula_22 si chiama conduttivit\u00e0 del materiale.\nLa concentrazione formula_23 dei portatori di carica dipende dalla temperatura secondo la funzione formula_24 dove C \u00e8 una costante che dipende dal materiale e formula_25 \u00e8 la costante di Boltzmann. Questa formula \u00e8 valida quando formula_26. Per materiali solidi questa condizione \u00e8 sempre verificata.\nI Semiconduttori estrinseci.\nI semiconduttori estrinseci o drogati sono quei semiconduttori ai quali vengono aggiunte impurit\u00e0 tramite il processo di drogaggio. Piccole percentuali di atomi diversi aumentano le propriet\u00e0 di conduzione del semiconduttore: per quanto detto sui legami dei semiconduttori intrinseci, sappiamo che questi hanno legami tetravalenti cio\u00e8 ogni atomo \u00e8 legato ad altri quattro atomi dello stesso tipo nel reticolo cristallino, ci\u00f2 \u00e8 dovuto all'esistenza di quattro elettroni di valenza degli atomi (silicio, germanio) del semiconduttore. Aggiungendo atomi pentavalenti cio\u00e8 che hanno cinque elettroni di valenza entro il conduttore (fosforo, arsenico, antimonio) si ha un aumento di elettroni di conduzione: questo tipo di drogaggio viene chiamato drogaggio di tipo n.\nSe invece aggiungiamo atomi trivalenti al semiconduttore cio\u00e8 atomi che hanno tre elettroni di valenza nei livelli energetici pi\u00f9 esterni (boro, gallio, indio), questi creano delle cosiddette \"trappole\" per gli elettroni, cio\u00e8 creano legami che non sono stabili entro il conduttore e attraggono gli elettroni liberi in modo da stabilizzarsi. A tutti gli effetti, l'assenza di elettroni all'interno del reticolo cristallino di un semiconduttore pu\u00f2 essere considerata come una presenza di una carica positiva detta lacuna che viaggia entro il conduttore esattamente come l'elettrone (ovviamente tenendo conto della carica). Questo tipo di drogaggio viene chiamato drogaggio di tipo p.\nStatisticamente un semiconduttore drogato tipo n o tipo p segue la legge di azione di massa, cio\u00e8 in un semiconduttore estrinseco:\ncio\u00e8 il prodotto delle concentrazioni (numero elettroni o numero lacune per metro cubo) rimane costante.\nSiano formula_28 le concentrazioni di impurezze rispettivamente degli atomi pentavalenti e trivalenti: esse sono il numero di atomi droganti per metro cubo immessi nel semiconduttore, D sta a significare che gli atomi sono \"donatori\" cio\u00e8 forniscono elettroni, A che sono accettori cio\u00e8 forniscono lacune. In un semiconduttore tipo n, formula_29:\ncio\u00e8 il numero di elettroni di conduzione in un semiconduttore tipo n \u00e8 circa uguale a quello delle impurit\u00e0 pentavalenti presenti (o meglio, la concentrazione di elettroni liberi \u00e8 approssimativamente uguale alla densit\u00e0 di atomi donatori). Dalla legge di azione di massa deriva che:\nOvviamente relazioni analoghe valgono anche per i semiconduttori drogati tipo p."}
{"id": "58186", "revid": "1318658", "url": "https://it.wikipedia.org/wiki?curid=58186", "title": "Miguel de Cervantes", "text": "\u00c8 universalmente noto per essere l'autore del romanzo \"Don Chisciotte della Mancia\", uno dei capolavori della letteratura mondiale di ogni tempo.\nIn quest'opera, pubblicata in due volumi nel 1605 e nel 1615, l'autore prende di mira con l'arma della satira e dell'ironia i romanzi cavallereschi e la societ\u00e0 del suo tempo. Nel romanzo, Cervantes contrappone all'allampanato cavaliere, maniaco di avventure e di gloria, la figura del suo pingue e umanissimo scudiero, incapace d'innalzarsi al di sopra della piatta realt\u00e0.\nLa sua influenza sulla letteratura spagnola \u00e8 stata tale che lo spagnolo \u00e8 stato definito come la \"lingua di Cervantes\" (come per esempio accade ne I figli del capitano Grant di Jules Verne) e a lui \u00e8 stato dedicato l'Istituto di lingua e cultura spagnola.\nBiografia.\nCervantes nacque ad Alcal\u00e1 de Henares, una cittadina sita a 31 km a nord-est di Madrid, nel 1547 in una famiglia modesta, quarto dei sette figli di Rodrigo Cervantes e di Leonor de Cortinas. La sua famiglia \u00e8 costretta a viaggiare, a causa degli scarsi guadagni del padre, da un paese all'altro, finch\u00e9 nel 1568 egli si trova a Madrid, dove frequenta il collegio \"El Estudio\" diretto da Juan L\u00f3pez de Hoyos.\nNel 1570 Cervantes fugge in Italia per evitare la condanna al taglio della mano destra e a dieci anni d'esilio perch\u00e9 accusato di aver ferito un certo Antonio de Segura, dove sul principio s'impiega come cortigiano, anche presso la corte degli Acquaviva, nel Ducato di Atri, in Abruzzo. Sempre nel 1570 si arruola nella compagnia comandata da Diego de Urbina, capitano del reggimento di fanteria di Miguel de Moncada, che allora serviva sotto Marc'Antonio Colonna: al figlio di quest'ultimo, Ascanio (divenuto poi cardinale), dedicher\u00e0 \"La Galatea.\"\nNel mese di settembre del 1571 s'imbarca come soldato sulla galea \"Marquesa\", che fa parte della flotta della Lega Santa che sconfigger\u00e0 quella turca nella battaglia di Lepanto il 7 ottobre dello stesso anno. Nella battaglia rimane ferito da un'archibugiata e perde per sempre l'uso della mano sinistra. Viene ricoverato per alcuni mesi all'ospedale di Messina. Difatti, lo stesso appellativo \"Saavedra\", che successivamente scalz\u00f2 il cognome materno, deriverebbe dal termine arabo \"shaibedraa\", che nello spagnolo dell'epoca starebbe gergalmente per \"monco\" (un riferimento alquanto ironico dello stesso Cervantes dunque al fatto che, proprio per sfuggire ad un'amputazione dell'arto, aveva finito comunque per trovarsene privato).\nNel 1572 e 1573 \u00e8 attivo militarmente tra la Tunisia e la Grecia. Nel 1575 parte da Napoli per la Spagna con alcune lettere di raccomandazione che dovrebbero procurargli il comando di una compagnia. Ma la galea \"Sol\" sulla quale viaggia viene assalita dal rinnegato Arnaut Mami ed egli \u00e8 catturato dai pirati e tenuto in cattivit\u00e0 per cinque anni fino al pagamento di un suo riscatto, ad opera delle missioni dei trinitari, fondate da San Giovanni de Matha. \u00c8 il 24 ottobre del 1580.\nNegli anni di prigionia conosce Antonio Veneziano e ne diviene amico, tanto che nel 1579, gli dedicher\u00e0 un'epistola in dodici ottave, opera che Cervantes reputer\u00e0 di un certo valore, tanto che quasi settanta versi saranno reinseriti nella commedia \"El trato de Argel\", che narra della prigionia in Algeri. Che l'amicizia sia stata venata di ammirazione da parte di Cervantes, lo si deduce dalla novella \"El amante liberal\", in cui l'autore narra di un prigioniero siciliano che sapeva magnificare, nel ricordo, la bellezza della sua donna esprimendosi con versi sublimi; probabilmente si trattava della \"Celia\", l'opera pi\u00f9 famosa di Veneziano.\nFinalmente liberato con l'aiuto della famiglia, Cervantes ritorna in Spagna, dove l'attende un duro periodo di umiliazioni e ristrettezze economiche. Nel 1584 sposa Catalina de Salazar y Palacios e vive ad Esquivias, nell'attuale provincia di Toledo; qui pubblica \"La Galatea\" e nel 1586 si separa dalla moglie: il suo matrimonio, senza figli, si suppone infelice. Si trasferisce poi in Andalusia nel 1587 e qui si occupa delle provvigioni per la \"Armada invencible\" e successivamente lavora come percettore di imposte. La requisizione di un carico di cereali e di beni della curia in Andalusia gli valgono quello stesso anno ben due scomuniche. Nel 1597 viene coinvolto in una bancarotta fraudolenta ed incarcerato. Successivamente, nel 1602, verr\u00e0 arrestato una seconda volta a Siviglia per illeciti amministrativi, ma in questo caso riacquister\u00e0 poco dopo la libert\u00e0. Negli anni immediatamente successivi va a Valladolid insieme alle due sorelle e alla figlia Isabella, nata da una relazione con una certa Anna de Rojas.\nNel 1605 Cervantes subisce una nuova vertenza giudiziaria: viene infatti trovato nelle vicinanze della sua casa il cadavere del cavaliere Gaspar de Ezpeleta e i sospetti cadono sullo scrittore, che viene imprigionato e subito prosciolto. Il dubbio che la morte del cavaliere sia in qualche modo riconducibile alla moralit\u00e0 delle due sorelle e della figlia vena di tristezza i suoi ultimi anni.\nNel 1606 per seguire la corte di Filippo III di Spagna si trasferisce a Madrid e, malgrado gli stenti che non l'abbandonano mai, si dedica ad un'intensa attivit\u00e0 e scrive in pochi anni gran parte e forse il meglio della sua produzione.\nCervantes mor\u00ec esattamente lo stesso giorno di William Shakespeare ,il 23 aprile 1616,a 68 anni e ricever\u00e0 sepoltura nel convento dei Trinitari Scalzi a Madrid. L'ubicazione della sua tomba verr\u00e0 perduta negli anni successivi, tanto da far ipotizzare lo spostamento dei suoi resti in una fossa comune. Soltanto nel 2015, dopo anni di ricerche e finanziamenti sostenuti dallo storico Fernando de Prado, \u00e8 stato possibile rinvenire i resti di Cervantes, giacenti nel convento medesimo dietro un muro. La tomba \u00e8 stata spostata nella chiesa di San Ildefonso, edificio adiacente al Convento dei Trinitari Scalzi.\nProduzione letteraria.\nCervantes non fu un umanista e nemmeno un letterato di successo. Egli scrisse nelle condizioni pi\u00f9 sfavorevoli, rubando tempo per i suoi studi ai quali si dedicava con gioia e dai quali sperava di ricavare denaro e gloria. Il suo atteggiamento di fronte alle maggiori polemiche letterarie dell'epoca, come quella sul teatro e sul culteranismo, fu di indifferenza, e la sua preferenza per i generi popolari, come il teatro o la novellistica, denota che egli cercava soprattutto vantaggi economici, vantaggi che comunque non raggiunse nemmeno con la pubblicazione della prima parte del \"Don Chisciotte\", che ebbe un certo successo.\nL'inserimento dello scrittore nell'ambiente letterario del suo tempo si pu\u00f2 ricollegare alla sua prima produzione poetica, non copiosa ma interessante, come \"El viaje del Parnaso\", un poemetto giovanile che Cervantes pubblic\u00f2 nel 1614 con una \"Adjunta al Parnaso\" in prosa.\nAltro e forse maggiore valore documentario hanno le composizioni poetiche brevi, nate per lo pi\u00f9 da motivi occasionali che, nonostante il severo giudizio che espresse lo stesso autore e la critica, sono tuttavia soffuse di umorismo e di vivacit\u00e0 interpretativa.\nQueste liriche non sarebbero indicative della letterariet\u00e0 dell'ispirazione cervantina, se non si ritrovassero anche e in maniera pi\u00f9 vistosa nella novella pastorale \"Galatea\" gli stessi elementi.\nAlla prima attivit\u00e0 letteraria \u00e8 da ricollegare anche una parte della sua copiosa produzione teatrale, dal momento che due delle sue tragedie, \"El cerco de Numancia\" ed \"El trato de Argel\", si possono datare al 1583 circa.\n\"La Galatea \".\nLa vera carriera letteraria di Cervantes inizia con \"La Galatea\", che fu pubblicata nel 1585 ma venne scritta in gran parte nel 1582, ed \u00e8 considerata la sua opera giovanile pi\u00f9 impegnativa. In essa si riconoscono alcuni tratti distintivi della scrittura di Cervantes, soprattutto nella fusione operata tra i temi tipici della poesia pastorale con altri elementi, come alcune avventure e le peregrinazioni compiute dai personaggi, caratteristici invece del romanzo ellenistico.\n\"El ingenioso hidalgo don Quijote de la Mancha\".\nIl romanzo \"El ingenioso hidalgo don Quijote de la Mancha\", il capolavoro di Cervantes, venne pubblicato in due tempi, la prima parte nel 1605 e la seconda nel 1615, dopo l'apparizione di una prosecuzione apocrifa ad opera di Alonso Fern\u00e1ndez de Avellaneda.\n\"Ocho comedias y ocho entremeses\".\nDel 1615 \u00e8 anche la sua pi\u00f9 lunga composizione poetica, \"Ocho comedias y ocho entremeses\", che comprende \"Pedro de Urdemalas\", considerata da alcuni la migliore opera teatrale del Cervantes, e l'intermezzo \"El retablo de las maravillas\", uno dei suoi pi\u00f9 riusciti quadri popolareschi.\nTutte le commedie vantano traduzioni italiane, ma solo una di esse, \"La entretenida\", \u00e8 stata tradotta in versi, nel 2007, col titolo \"La spassosa\", da David Baiocchi e Marco Ottaiano.\n\"Los trabajos de Persiles y Sigismunda\".\nPostuma risulta l'opera \"Los trabajos de Persiles y Sigismunda\", la cui dedica \u00e8 datata 19 aprile 1616 e che venne pubblicata nel 1617.\nPoetica.\nLa formazione culturale di Cervantes si svolse nella fase di passaggio dal XVI secolo al XVII secolo in pieno clima rinascimentale e il passaggio dal rinascimento al barocco trov\u00f2 in lui un interprete profondamente radicato nei problemi dell'uomo di quel tempo.\nNell'opera di Cervantes si coglie la necessit\u00e0 di scoprire il sogno, la fantasia, l'ignoto, la follia, l'istinto per portare alla luce la coscienza umana.\nNelle opere di Cervantes si coglie il desiderio di condizioni esistenziali diverse in cui l'uomo, libero dai rapporti sociali prestabiliti possa essere libero e realizzare la propria individualit\u00e0. Don Chisciotte, il folle ed idealista cavaliere mancego e Sancho il suo realista scudiero sono espressioni diverse ma non contrastanti di questa esigenza che diviene il tema centrale di tutto il romanzo.\nCervantes conosceva gli scrittori contemporanei spagnoli e inoltre Aristotele, Platone e Orazio . Egli cerc\u00f2 di adattare il suo stile alle esigenze estetiche dell'epoca rinascimentale anche se spesso si nota nelle sue opere una ricerca personale e libera di concetti, di mondi e di sentimenti dove la letteratura si fonde con la spregiudicatezza d'invenzione e d'intuizioni.\nLa prosa di Cervantes cambia spesso per passare da periodi simmetrici e complessi ad altri pi\u00f9 immediati dove il discorso si fa pi\u00f9 semplice, diretto e familiare.\nNella lettura del \"Don Chisciotte\" si pu\u00f2 cogliere il disagio di vivere che vagheggia un mondo mai esplorato ma sempre sognato.\nRiconoscimenti.\nAllo scrittore \u00e8 stato intitolato il cratere Cervantes, sulla superficie di Mercurio. Il giorno della sua morte, che condivide con William Shakespeare e Inca Garcilaso de la Vega, \u00e8 stato designato dall'UNESCO come Giornata mondiale del libro e del diritto d'autore.\nCompare nelle monete da 50, 20 e 10 centesimi di euro spagnoli."}
{"id": "58191", "revid": "2014155", "url": "https://it.wikipedia.org/wiki?curid=58191", "title": "Alessandro (imperatore)", "text": "In greco: \u0391\u03bb\u03ad\u03be\u03b1\u03bd\u03b4\u03c1\u03bf\u03c2, \"Alexandros\"; esercit\u00f2 la sua carica di coimperatore con il fratello Leone VI dall'879 e, alla morte di Leone VI (11 maggio 912), divenne unico Basileus dei Romei fino alla sua morte, avvenuta dopo appena un anno (6 giugno 913).\nRegno.\nAssociato al trono del fratello Leone VI e da suo padre Basilio nell'879, alla morte di Leone VI (912) divenne imperatore e reggente in nome del figlio di Leone VI, il futuro Costantino VII. Alessandro rifiut\u00f2 di pagare a Simeone di Bulgaria i tributi pattuiti dal fratello, riaccendendo cos\u00ec la guerra. Il suo regno fu breve e, mentre i Bulgari si preparavano alla guerra contro di lui, nel 913 Alessandro mor\u00ec, lasciando le sorti dell'impero in mano a un consiglio di reggenza capeggiato dal patriarca Nicola Mistico.\nFu il primo imperatore di Bisanzio ad assumere il titolo di autocrate (\u03b1\u1f50\u03c4\u03bf\u03ba\u03c1\u03ac\u03c4\u03c9\u03c1)."}
{"id": "58195", "revid": "742538", "url": "https://it.wikipedia.org/wiki?curid=58195", "title": "Paradosso di Berry", "text": "Il paradosso di Berry risale a una lettera inviata da G. G. Berry (da qui il nome), un bibliotecario dell'Universit\u00e0 di Oxford a Bertrand Russell. Esso pu\u00f2 essere descritto nei seguenti termini.\nSia \"N\" il numero (evidentemente finito) di parole (non importa se articoli, sostantivi, verbi, preposizioni, ecc.) in un dato dizionario della lingua italiana, cui aggiungiamo l'insieme di simboli contenuti in un dato testo di matematica e sia \"H\" l'insieme (anch'esso finito) delle frasi componibili con al pi\u00f9, diciamo, 50 parole e simboli.\nConsideriamo ora in \"H\" tutte quelle frasi che definiscono correttamente dei numeri interi positivi (un esempio \u00e8: \"tre \u00e8 il numero immediatamente successivo a due\", un altro: \"tre \u00e8 il secondo numero che incontriamo nella successione dei numeri primi\", e cos\u00ec via). Sia \"K\" il numero di frasi con meno di 50 parole che definiscono correttamente numeri naturali. Poich\u00e9 \"K\" \u00e8 finito l'insieme dei numeri definiti che troviamo in esso \u00e8 anch'esso finito e possiamo individuare il pi\u00f9 grande di tali numeri: chiamiamolo \"b\".\nConsideriamo ora la frase: \nEssa \u00e8 una frase con meno di 50 parole (19, per la esattezza) che definisce \"b\" + 1, dunque anche \"b\" + 1 dovrebbe appartenere alla classe dei numeri definibili con meno di 50 parole!\n\u00c8 stato osservato che il paradosso dipende dall'utilizzo non rigoroso della espressione \"numero definibile attraverso \"n\" parole\"; se si connota esattamente l'espressione, mettendo al bando le trappole dell'autoreferenzialit\u00e0, il paradosso scompare.\nIn realt\u00e0 \u00e8 immediato rendersi conto che, se si accetta la frase 'tre \u00e8 il numero immediatamente successivo a due' , allora, modificandola opportunamente, si ottengono, con lo stesso numero di parole, tutte le frasi che definiscono tutti i numeri naturali superiori a 0 o a 1, a seconda; ne consegue che \u00e8 falsa la conclusione \"Poich\u00e9 \"K\"( il numero di frasi ) \u00e8 finito l'insieme dei numeri definiti che troviamo in esso \u00e8 anch'esso finito\".\nAlla stessa tipologia delle antinomie linguistiche appartiene il paradosso di Richard, che sta in qualche modo alla base del \"teorema di incompletezza di G\u00f6del\"."}
{"id": "58196", "revid": "1315650", "url": "https://it.wikipedia.org/wiki?curid=58196", "title": "Address Resolution Protocol", "text": "In telecomunicazioni con l'Address Resolution Protocol (ARP), come specificato da RFC 826, si intende un protocollo di rete appartenente alla suite del protocollo internet (IP) versione 4 e operante a livello di accesso alla rete (livello collegamento se si considera nomenclatura ISO/OSI), il cui compito \u00e8 fornire la \"mappatura\" tra l'indirizzo IP (32 bit - 4 byte) e l'indirizzo MAC (48 bit - 6 byte) corrispondente di un terminale in una rete locale ethernet. Il suo analogo in IPv6 \u00e8 Neighbor Discovery Protocol o NDP. Il protocollo inverso che mappa da indirizzo MAC a Indirizzo IP all'atto della configurazione del PC in Rete \u00e8 detto RARP.\nDescrizione.\nScopo del protocollo.\nARP \u00e8 un protocollo di servizio, utilizzato in una rete di calcolatori che utilizzi il protocollo di rete IP sopra una rete di livello datalink che supporti il servizio di broadcast. Se questo servizio non \u00e8 disponibile, come ad esempio in ATM, devono essere utilizzati altri meccanismi.\nPer inviare un pacchetto IP ad un calcolatore della stessa sottorete, \u00e8 necessario incapsularlo in un pacchetto di livello datalink, che dovr\u00e0 avere come indirizzo destinazione il MAC Address del calcolatore a cui lo si vuole inviare. ARP viene utilizzato per ottenere questo indirizzo.\nSe il pacchetto deve essere inviato ad un calcolatore di un'altra sottorete, ARP viene utilizzato per scoprire il MAC Address del gateway o del router.\nIn ogni calcolatore il protocollo ARP tiene traccia delle risposte precedentemente ottenute in una apposita cache (\"ARP cache\") per evitare di dovere utilizzare continuamente ARP prima di inviare ciascun pacchetto al destinatario (il che comporterebbe un notevole ritardo nelle comunicazioni ed una maggiore complessit\u00e0 nella gestione del traffico). Le informazioni contenute nella cache ARP vengono cancellate dopo un certo periodo dall'ultima occorrenza, tipicamente dopo 5 minuti.\nFunzionamento.\nL'host che vuole conoscere il MAC address di un altro host, di cui conosce l'indirizzo IP, invia in broadcast una richiesta ARP (pacchetto di ARP Request) contenente il proprio indirizzo MAC e l'indirizzo IP del destinatario di cui si vuole conoscere il MAC Address. Tutti i calcolatori della sottorete ricevono la richiesta: in ciascuno di essi il protocollo ARP verifica, confrontando l'IP proprio con quello inviato, se viene richiesto il proprio MAC Address. L'host di destinazione che riconoscer\u00e0 il proprio indirizzo IP nel pacchetto di ARP-request, provveder\u00e0 ad inviare una risposta (ARP Reply) contenente il proprio MAC direttamente all'host mittente (quindi in unicast).\nIn questo modo, ogni host pu\u00f2 scoprire l'indirizzo fisico degli altri host sulla stessa sottorete. Questo \u00e8 particolarmente importante nel caso si vogliano conoscere i dispositivi di rete quali gateway, router, ecc. per verificare eventuali malfunzionamenti di un nodo della rete stessa.\nSi noti che l'arrivo dell'ARP-request ad un nodo aggiorna completamente la tabella ARP presente nella cache a lei dedicata dal protocollo, senza rispetto per le voci preesistenti nella tabella di Routing.\nOgni scambio di pacchetti ARP avviene tramite incapsulamento di questi all'interno di frame di livello datalink (ad es. frame Ethernet).\nARP request/reply.\nSono incapsulati all'interno di un frame Ethernet.\nL'Ethernet destination address viene impostato a ff:ff:ff:ff:ff:ff (broadcast per indirizzi ARP) se viene effettuata un'ARP Request.Il campo type viene impostato al valore 0x0806 (mentre per il RARP 0x8035).\nI 28 byte per l'ARP Request/Reply sono strutturati in questo modo:\nUtilizzo.\nIl comando per visualizzare la tabella arp immagazzinata nella cache locale nei sistemi Windows, Mac e GNU/Linux \u00e8 codice_1.\nPer esempio il comando eseguito su Windows restituir\u00e0 un risultato simile a questo:\nBisogna osservare che il protocollo ARP viene usato tutte le volte che un host collegato ad una LAN deve inviare un messaggio ad un host sulla stessa LAN di cui conosce unicamente l'indirizzo di livello rete (IP), quindi lavora solo in subnet locali (non pu\u00f2 oltrepassare router e raggiungere cos\u00ec una sottorete differente da quella dove si \u00e8 originata la richiesta).\nIl procedimento inverso \u00e8 svolto dal protocollo Reverse Address Resolution Protocol (RARP).\n\u00c8 anche possibile impostare manualmente degli indirizzi IP definiti statici nella tabella ARP, tramite il comando codice_2\nSicurezza.\nIl protocollo ARP non prevede meccanismi per autenticare le risposte ricevute, quindi l'host che invia una richiesta \"si fida\" che la risposta arrivi dal \"legittimo\" proprietario dell'indirizzo IP richiesto, e identifica quell'indirizzo IP con il mac address che ha ricevuto. Questo crea le premesse per numerose vulnerabilit\u00e0.\nIP Spoofing.\n\u00c8 molto facile configurare abusivamente un indirizzo IP su un host, purch\u00e9 questo sia collegato alla sottorete giusta, e l'indirizzo sia inutilizzato, oppure il legittimo proprietario sia spento.\nDi conseguenza, il fatto che un host risponda ad un certo indirizzo IP non ci autorizza a \"fidarci\" di quell'host. Significa soltanto che \u00e8 fisicamente collegato alla rete locale giusta (oppure che anche il routing \u00e8 stato compromesso).\nNonostante questo, molte applicazioni usano dei criteri di sicurezza basati su filtri (ip filtering) di indirizzi ip utilizzandoli nel meccanismo di autenticazione. Solo certi host che hanno uno specifico indirizzo IP contenuto in un file di filtro possono accedere ai servizi.\nARP Spoofing.\nLa costruzione ad arte di un pacchetto ARP ingannevole \u00e8 semplice sia su Linux che su Windows, e infatti questa \u00e8 una tra le maggiori vulnerabilit\u00e0 delle reti locali. Inviando ad un host un ARP REPLY opportunamente contraffatto possiamo modificare la sua cache ARP, ottenendo ad esempio la possibilit\u00e0 di intercettare dati destinati ad altri host. Questa tecnica \u00e8 detta ARP spoofing o ARP cache Poisoning (in inglese, avvelenamento della cache ARP).\nTra le contromisure una soluzione open source \u00e8 ArpON \"ARP handler inspection\". ArpON \u00e8 un demone portabile che rende il protocollo ARP sicuro contro attacchi Man in The Middle (MITM) attraverso tecniche ARP Spoofing, ARP Cache Poisoning, ARP Poison Routing (APR)."}
{"id": "58201", "revid": "1008732", "url": "https://it.wikipedia.org/wiki?curid=58201", "title": "Nemesis (astronomia)", "text": "Nemesis \u00e8 un oggetto astronomico ipotetico, pi\u00f9 precisamente una stella nana rossa o nana bruna, in orbita intorno al Sole a una distanza da (circa) 50\u00a0000 a , poco oltre la Nube di Oort. L'esistenza di questa stella \u00e8 stata postulata in origine come una possibile spiegazione dei cicli di estinzioni di massa nella storia della Terra.\nTeoria sulla periodicit\u00e0 delle estinzioni di massa.\nNel 1984 i paleontologi David Raup e Jack Sepkoski pubblicarono un articolo sostenendo di aver individuato una periodicit\u00e0 statistica nelle estinzioni di massa avvenute nel corso degli ultimi 250 milioni di anni, utilizzando diverse forme di analisi delle serie temporali. I due autori incentrarono l'estinzione sull'intensit\u00e0 di famiglie di fossili di vertebrati marini, invertebrati e protozoi, individuando 12 eventi di estinzione nel periodo di tempo preso in considerazione. L'intervallo di tempo medio fra gli eventi di estinzione era stimato sui 26 milioni di anni. A tutt'oggi, due degli eventi di estinzione individuati (Cretaceo-Terziario e Tardo Eocene) potrebbero essere messi in relazione a eventi di grande impatto. Sebbene Raup e Sepkoski non fossero riusciti a identificare le cause delle loro presunte periodicit\u00e0, supposero che questi eventi potessero avere una connessione non-terrestre. La sfida di individuare un meccanismo di tipo non-terrestre \u00e8 stata affrontata da diversi astronomi.\nSviluppo dell'ipotesi di Nemesis.\nDue squadre di astronomi (Whitmire &amp; Jackson e la squadra Davis, Hut e Muller) hanno pubblicato nel 1984, indipendentemente, ipotesi simili per spiegare le estinzioni di massa avanzate da Raup e Sepkoski nella rivista \"Nature\". Una di queste ipotesi propone che il sole potrebbe avere una stella compagna non ancora definita, in un'orbita ellittica molto ampia, la quale, periodicamente, disturberebbe la Nube di Oort, causando un incremento del numero di comete in viaggio verso il centro del nostro Sistema solare con un conseguente incremento di eventuali impatti sulla Terra. Questa ipotetica stella prende il nome di \"Nemesis\" o, come fu prontamente ribattezzata dai media, \"Death Star\" (\"Stella della morte\", in inglese il nome della Morte Nera di \"Guerre stellari\").\nAmmessa l'esistenza di tale stella, l'esatta natura di Nemesis \u00e8 ancora incerta. Richard A. Muller suggerisce che molto probabilmente l'oggetto sia una nana rossa con una magnitudine tra 7 e 12; mentre Daniel P. Whitmire e Albert A. Jackson sostengono che essa sia una nana bruna. Da precedenti studi sulle stelle di tipo solare, era emerso che l'84% di esse fa parte di un sistema binario. Muller, che all'epoca lavorava presso il telescopio dell'osservatorio Leuschner al Lawrence Berkeley National Laboratory, diede incarico di individuare Nemesis all'astrofisico Saul Perlmutter che nel 1986 termin\u00f2 la tesi \"Ricerca astronomica di una compagna stellare del Sole\" senza poterne confermare l'esistenza.\nL'ultimo grande evento di estinzione \u00e8 stato (circa) 5 milioni di anni fa, cos\u00ec Muller stima la distanza di Nemesis da noi a circa identificando la posizione della stella nella porzione di cielo occupata dalla costellazione dell'Idra: idea basata su una supposta orbita, derivata dall'osservazione dei lunghi periodi atipici delle comete che descrivono un arco orbitale incontrando le specifiche delle ipotesi di Muller.\nLa ricerca di Nemesis.\nSe Nemesis esistesse potrebbe essere rilevata da telescopi astronomici di nuova generazione e se fosse una nana bruna, come proposto dal Dr. Dan Whitmire e Albert A. Jackson IV, allora la missione WISE (iniziatasi il 14 dicembre 2009) potrebbe trovarla facilmente.\nAltre ipotesi.\nMatese e Whitman hanno suggerito che l'ipotetica estinzione periodica potrebbe essere causata dall'oscillazione del Sistema Solare attraverso il piano della Via Lattea. Queste oscillazioni possono condurre a disturbi gravitazionali nella nube di Oort con le stesse conseguenze proposte dalla possibile orbita di Nemesis. Comunque, il periodo di oscillazione non \u00e8 ben osservabile e potrebbe differire dai 26 milioni di anni (necessari alla teoria) fino al 40% in pi\u00f9.\nAltre possibili conferme.\nDal 2000 in poi sono stati osservati dei planetoidi (oltre l'orbita di Nettuno), come (148209) 2000 CR105, aventi un'orbita ellittica molto accentuata e un elevato valore del perielio tale da fare escludere l'influenza di Nettuno su questi planetoidi. In questi casi, in genere, si invoca la remota possibilit\u00e0 del passaggio di giganti gassosi o di stelle nell'estrema periferia del Sistema Solare (nel nostro caso potrebbe coincidere con Nemesis).\nNemesis nella letteratura.\nIsaac Asimov scrisse nel 1989 un romanzo (chiamato Nemesis) che aveva come ambientazione un pianeta che ruotava intorno a questa ipotetica stella."}
{"id": "58205", "revid": "599013", "url": "https://it.wikipedia.org/wiki?curid=58205", "title": "Cabernet sauvignon", "text": "Il cabernet sauvignon \u00e8 un vitigno a bacca nera originario della Gironda, nelle zone del M\u00e9doc e del Graves-Saint-Amant, ed \u00e8 senz'altro la variet\u00e0 pi\u00f9 duttile al mondo per la produzione di vini di grande qualit\u00e0 e longevit\u00e0. Questo vitigno \u00e8 diffuso praticamente in tutti gli areali vitivinicoli, assumendo un ruolo di rilievo anche tra le variet\u00e0 internazionali. \nCaratteristiche generali.\nViene spesso usato in assemblaggio con cabernet franc e merlot, in un blend che prende il nome di taglio bordolese. In Italia ne esistono molte versioni, sia in purezza che con altri vitigni rossi.\nHa grandi capacit\u00e0 di adattamento alle pi\u00f9 disparate condizioni climatiche e tecniche di vinificazione, mantenendo le sue caratteristiche di riconoscibilit\u00e0 pur esprimendo perfettamente anche quelle del \"terroir\".\n\u00c8 in grado di produrre vini intensi gi\u00e0 nel colore, ricchi di tannini e sostanze aromatiche, capaci di lungo invecchiamento; grazie alla grande struttura di questo vitigno, si possono osare lunghe macerazioni e affinamento in legno, soprattutto rovere francese, che gli consentono di esprimere nel tempo un \"bouquet\" complesso e affascinante.\nCaratteristiche, esigenze ambientali e colturali.\nHa foglia media, pentalobata e dentellata; grappolo medio-piccolo, oblungo, cilindro-piramidale, di buona compattezza, con un'ala spesso evidente; acino di dimensioni medie, quasi rotondo, con buccia molto resistente, blu-nera con sfumature violacee, ricca di pruina. La polpa \u00e8 astringente, con sapore di viola e sorba. L'epoca di maturazione \u00e8 medio-tardiva (prima met\u00e0 di ottobre).\nSinonimi.\nIn Italia: \nIn Francia: \nStoria.\nLe origini del cabernet sauvignon non sono certe: alcuni studiosi lo ritengono originario dell'Epiro, ed il nome deriverebbe dal corrispondente guascone \"Carbonet\"; secondo altri il cabernet sauvignon sarebbe la \"vitis caburnica\" descritta da Plinio il Vecchio nella \"Naturalis historia\", e corrisponderebbe al vitigno (e vino) greco \"Kapnios\". Il nome \"sauvignon\" deriva da un'antica parola francese che significa \"selvaggio\" (\"sauvage\").\nTuttavia test genetici effettuati nel 1996 presso il dipartimento di enologia e viticoltura dell'Universit\u00e0 della California a Davis hanno sorprendentemente dimostrato che il cabernet sauvignon \u00e8 un incrocio (probabilmente avvenuto in maniera spontanea nel XVII sec.) tra il cabernet franc, vitigno a bacca rossa, e il sauvignon blanc, vitigno a bacca bianca.\nOggi viene usato anche per la vinoterapia in quanto sembra avere effetti benefici nel trattamento dell'ipertensione e di problemi ischemici."}
{"id": "58209", "revid": "547992", "url": "https://it.wikipedia.org/wiki?curid=58209", "title": "Marion King Hubbert", "text": "Autore di importanti ricerche di geofisica e geologia con forti implicazioni politiche (picco di Hubbert), viene spesso ricordato come \"M. King Hubbert\" o \"King Hubbert\".\nBiografia.\nHubbert nacque nel comune texano di San Saba nel 1903. Studi\u00f2 all'Universit\u00e0 di Chicago, ottenendo il Bachelor of Science nel 1926, il Master's degree nel 1928 e il dottorato (Ph.D.) nel 1937 con studi in geologia, matematica e fisica.\nLavor\u00f2 per la Shell dal 1943 al 1964. Dopo il suo ritiro dalla Shell lavor\u00f2 come ricercatore di geofisica per la United States Geological Survey fino al 1976. Fu anche professore di geologia e geofisica all'Universit\u00e0 di Stanford dal 1963 al 1968 e all'Universit\u00e0 di Berkeley dal 1973 al 1976. Hubbert fu anche membro della National Academy of Sciences e della American Academy of Arts and Sciences, oltre ad essere presidente della Geological Society of America. Mor\u00ec nel 1989.\nRicerche.\nM. King Hubbert fu autore di diverse ricerche in ambito geofisico, tra cui una dimostrazione che lo strato roccioso della crosta terrestre assume comportamenti plastici sotto l'azione di grandi pressioni. Fece anche diversi studi sui flussi dei fluidi sotterranei.\nBen pi\u00f9 famosi furono per\u00f2 i suoi studi sulla capacit\u00e0 dei giacimenti petroliferi, di carbone e delle riserve di gas naturale. Hubbert defin\u00ec una legge per seguire l'evoluzione temporale della produzione di un qualsiasi giacimento di fonte fossile, in base all'assunto che inizialmente ogni giacimento viene sfruttato solo superficialmente e raggiunge il massimo della produzione quando arriva a circa met\u00e0 della sua capacit\u00e0 produttiva, avendo in seguito un decremento mano a mano che sono richieste tecnologie pi\u00f9 costose per sfruttarne la parte restante.\nHubbert bas\u00f2 la sua teoria sull'osservazione dei dati storici della produzione di carbone in Pennsylvania, aggiungendo in seguito una trattazione matematica generalizzata (curva di Hubbert).\nEstrapolando la sua teoria al futuro della produzione di petrolio degli stati continentali americani, Hubbert fece la previsione (nel 1956) che agli inizi degli anni settanta, gli USA avrebbero raggiunto il loro 'picco di produzione' petrolifera.\nLe conclusioni di Hubbert furono inizialmente trattate con sufficienza dagli ambienti scientifici ed economici, situazione che cambi\u00f2 radicalmente nei primi anni settanta, quando, effettivamente, i 48 stati continentali USA raggiunsero il loro picco di produzione. La concomitanza di questi eventi con le crisi petrolifere del 1973 e del 1979 fece di M. King Hubbert forse il geofisico pi\u00f9 famoso del mondo.\nNegli ultimi anni diversi studiosi in tutto il mondo (tra cui Colin Campbell, Jean Laherr\u00e8re, Duncan ed altri) hanno ripreso le sue teorie cercando di estrapolare e formalizzare meglio i suoi risultati al fine di prevedere il picco di Hubbert della produzione mondiale di petrolio e gas naturale. Sebbene tali analisi risultino molto pi\u00f9 complicate a causa della grande incertezza sulle riserve petrolifere di molti stati, la maggior parte delle analisi fa cadere il 'picco di Hubbert' all'incirca nel secondo o terzo decennio del XXI secolo."}
{"id": "58210", "revid": "1982", "url": "https://it.wikipedia.org/wiki?curid=58210", "title": "M. King Hubbert", "text": ""}
{"id": "58213", "revid": "2567", "url": "https://it.wikipedia.org/wiki?curid=58213", "title": "Il\u00favatar", "text": ""}
{"id": "58222", "revid": "647919", "url": "https://it.wikipedia.org/wiki?curid=58222", "title": "Giustiniano II", "text": ""}
{"id": "58224", "revid": "287204", "url": "https://it.wikipedia.org/wiki?curid=58224", "title": "Basilio II", "text": ""}
{"id": "58231", "revid": "1983214", "url": "https://it.wikipedia.org/wiki?curid=58231", "title": "Nemesis", "text": ""}
{"id": "58239", "revid": "1318658", "url": "https://it.wikipedia.org/wiki?curid=58239", "title": "Mariano Deidda", "text": "\u00c8 stato pi\u00f9 volte definito dalla stampa \u00abcantapoeta\u00bb, per aver dedicato la maggior parte dei suoi dischi a musicare poesie e testi di famosi scrittori, tra i quali, in particolare, Fernando Pessoa. Al poeta portoghese, Deidda ha dedicato diversi dischi e, per via di questa scelta, si \u00e8 esibito pi\u00f9 volte in Portogallo. La sua peculiare e sistematica proposta artistica, che unisce letteratura, jazz e musica d'autore, \u00e8 stata presentata e/o premiata nel contesto di vari festival di musica d'autore e di letteratura, come il Premio Tenco e Musicultura, tra gli altri.\nBiografia.\nGli anni novanta.\nDeidda cantautore.\nL'esordio discografico di Mariano Deidda, come cantautore, data 1992, con l'EP \"Quattro canzoni per ricominciare.\"\nNel 1997, con Vince Tempera nelle vesti di produttore, esce per Sony Music l'album \"L'era dei replicanti\", ritenuto dalla stampa specializzata disco rivelazione dell'anno. Nello stesso anno Deidda rappresenta la canzone d'autore italiana all'Expo 1998 di Lisbona.\nGli anni duemila.\nIl trittico su Fernando Pessoa.\nNel 2000 decide di mettere in musica le parole dello scrittore portoghese Fernando Pessoa nella traduzione di Antonio Tabucchi con \"Deidda interpreta Pessoa\" (2001), album realizzato e distribuito dalla Lusogram di Lisbona, citt\u00e0 dove si esibisce nello stesso anno alla \"Feira do Livro\" (Fiera del Libro di Lisbona). Nell'album, vi \u00e8 una collaborazione della cantante capoverdiana Celina Pereira, nel brano \"Misteriosa orchestra\".\nSempre nel 2000 Mariano Deidda registra un lavoro di musica d'autore con i versi dello psicologo Giuseppe Donatiello, che ne diventa anche il produttore esecutivo. Questo disco, dal titolo provvisorio \"La mia compagna psiche\", non fu tuttavia pubblicato, rimanendo cos\u00ec inedito.\nContinua ad esibirsi in vari festival letterari e culturali, come, nel 2001, il Festival della Letteratura di Mantova.\nNel 2003, sempre con la produzione di Vince Tempera, Deidda pubblica il secondo lavoro dedicato agli scritti di Pessoa, al quale prendono parte musicisti di fama internazionale come Enrico Rava, Gianni Coscia e Stefano Bagnoli, creando una suggestiva atmosfera che unisce jazz e musica da camera. Il brano \"Nel mio spazio interiore\", interamente scritto da Deidda, d\u00e0 il titolo all'intero album. In quello stesso anno si esibisce al Premio Tenco e nell'anno successivo, al Premio Recanati.\nNel 2004 a Mariano Deidda viene assegnato il Premio IMAIE per l'album \"Nel mio spazio interiore\", come miglior disco dell'anno.\nNel 2005 il progetto su Pessoa prosegue con l'album \"L'incapacit\u00e0 di pensare\", in cui Deidda si avvale della collaborazione di Miroslav Vitous, contrabbassista dei Weather Report, le cui ritmiche caratterizzano le trame sonore di questo lavoro, il quale contiene anche due brani i cui testi sono scritti da Deidda: \"Un libro per te\" e \"Ho visto i caprioli sulla collina\".\nIl 2005 vede anche l'uscita di un cofanetto contenente i primi tre album che Deidda ha dedicato allo scrittore portoghese, giudicato come uno tra gli otto migliori lavori musicali dell'anno dal quotidiano \"La Stampa\". Sempre nel 2005, Deidda si esibisce al Salone Internazionale del Libro di Torino.\nNel 2006 Deidda \u00e8 impegnato in un \"tour\" nei pi\u00f9 importanti teatri d'Europa e si esibisce al Premio Grinzane Cavour.\nIn Libano a Beirut rappresenta l'Italia a \"Le Festival du Poeme Chant\u00e9\" organizzato dall'UNESCO, evento durante il quale alcuni versi di Fernando Pessoa vengono tradotti in lingua araba.\nIl disco su Grazia Deledda.\nNel 2007 Deidda questa volta affronta la scrittrice sarda Grazia Deledda, Premio Nobel per la Letteratura, con l'album \"Mariano Deidda canta Grazia Deledda - Rosso Rembrandt\", un lavoro raffinato, prodotto dalla Promo Music con il contributo dell'ISRE (Istituto Superiore Regionale Etnografico della Sardegna), a cui hanno collaborato ancora una volta musicisti importanti del panorama jazz internazionale, su tutti il trombettista Kenny Wheeler e Sasha Karlic all'oud.\nNel 2008 si esibisce, a Macerata, al Musicultura.\nNel 2009 a Deidda viene assegnato il \"Premio Isola Poesia\" dalla citt\u00e0 di Catania per l'impegno dedicato alla trasformazione in musica dei versi di grandi poeti.\nGli anni duemiladieci.\nNell'anno 2010 Deidda viene premiato a Lisbona dalla Casa Fernando Pessoa, il centro culturale ufficiale dedicato a Pessoa, con la medaglia \"Ordem do Desassossego\", dedicata a \u00abpersonalit\u00e0 che abbiano particolarmente contribuito alla divulgazione dell'opera di Pessoa\u00bb. Tale riconoscimento \u00e8 stato attribuito, nel corso degli anni, anche a importanti artisti e intellettuali internazionali, tra i quali la cantautrice brasiliana Maria Bethania e il filosofo portoghese Eduardo Louren\u00e7o.\nIl disco su Cesare Pavese.\nNel 2011 esce per Electromantic Music l'album \"Deidda canta Pavese\" \"- Un paese ci vuole\", in cui il musicista sardo coniuga raffinate e ricercate atmosfere jazzistiche, dense di \u201cimpressionismo\u201d, con il marcato colore della musica popolare, per accentuare con grazia e passione l'intensa emozione dei versi dello scrittore piemontese Cesare Pavese. Il lavoro vede la partecipazione del grande clarinettista italiano Gianluigi Trovesi.\nNel 2012 esce il libro \"Da Pessoa a Pavese: cos\u00ec lontani, cos\u00ec vicini\" (Torino, Electromantic Music), che si compone di riflessioni di Deidda in tre piccole storie che formano un diario arricchito da fotografie, per raccontare il viaggio artistico e umano del musicista sardo tra le parole e le storie dei grandi scrittori da lui interpretati. Il libro, che viene venduto assieme al CD \"Deidda canta Pavese\" \"- Un paese ci vuole\", contiene, inoltre, testi di Franco Vaccaneo e Salvatore Farina. Sempre nel 2012, Deidda si esibisce alla Fiera del Libro di Bucarest e al Premio Tommasi di Lampedusa.\nIl ritorno a Pessoa.\nNel 2013 Mariano Deidda ritorna al suo primo grande amore, Fernando Pessoa, con un album dedicato all'unico libro di poesie in portoghese che Pessoa pubblic\u00f2 in vita, \"Mensagem\" (\"Messaggio\", 1934)\".\" Il disco s'intitola \"Mariano Deidda canta Pessoa - Mensagem\", esce per Zanetti Records/Self e vede la collaborazione della cantante portoghese di Fado, Mafalda Arnauth, nel brano \"Mare Portoghese\". Nello stesso anno, si esibisce al Congresso Internazionale Fernando Pessoa, organizzato dalla Casa Fernando Pessoa, a Lisbona.\nNell'anno 2015, a Mariano Deidda viene assegnato il \"Premio Maria Carta\", come \u00abuno dei pi\u00f9 raffinati interpreti della canzone d\u2019autore italiana\u00bb.\nNel 2016 viene pubblicata una nuova edizione dell'album \"Mariano Deidda canta Pessoa - Mensagem\", dalla casa discografica portoghese Valentim de Carvalho.\nSempre nel 2016 esce l'album \"Pessoa sulla strada del Jazz\", pubblicato da Valentim de Carvalho.\nAttivit\u00e0 recenti.\nNel 2017 riceve ad Agrigento il \"Premio Strada degli Scrittori\" in occasione delle celebrazioni per i 150 anni dalla nascita di Luigi Pirandello.\nNello stesso anno, Mariano Deidda diventa uno dei personaggi del romanzo \"A Viagem \u00e0 Sic\u00edlia de Alberto Caeiro\" (\"Il viaggio in Sicilia di Alberto Caeiro\") di Accursio Soldano, il quale, nel libro, racconta un immaginario transito per l'isola italiana da parte di Alberto Caeiro, uno degli eteronimi di Fernando Pessoa.\nNel 2020, viene realizzata una \"special edition\" del disco \"Deidda canta Pavese\", contenente tre \"live bonus track\". Il CD viene inoltre allegato alla pubblicazione del libro \"Cesare Pavese. Vita, colline, libri\", di Franco Vaccaneo (edizioni Priuli &amp; Verlucca).\nSempre nel 2020, viene ripubblicato in Portogallo il disco \"Deidda canta Deledda\", in occasione della traduzione portoghese del romanzo \"Cenere\" della scrittrice sarda.\nStile e influenze.\nLa proposta musicale di Mariano Deidda fonde musica d'autore, jazz e musica da camera, con una predilezione per arrangiamenti semplici, realizzati con soli strumenti acustici. Il cantato \u00e8 spesso vicino a toni recitativi, talvolta rochi e sussurrati.\nNei testi, dal 2000 preferisce usare le parole di grandi poeti, anche se, talvolta, inserisce nei suoi album brani interamente scritti da lui. Le poesie di Pessoa, alle quali Deidda ha dedicato cinque album, sono da questi cantate nelle traduzioni italiane, con una preferenza per quelle di Antonio Tabucchi.\nNei concerti, \u00e8 di solito accompagnato da un quintetto acustico che comprende pianoforte, clarinetto/sassofono, contrabbasso, fisarmonica e violoncello.\nAmante della grande letteratura, in campo musicale Deidda \u00e8 un estimatore di L\u00e9o Ferr\u00e9 e del cantautore inglese Nick Drake."}
{"id": "58240", "revid": "120936175", "url": "https://it.wikipedia.org/wiki?curid=58240", "title": "Niacina", "text": "Con il termine di niacina (lat. \"Acidum nicotinicum\"; vitamina PP, da Pellagra Preventis, o inglesizzato \"Pellagra-Preventing\", o vitamina B3) si intendono due molecole tra loro simili: l'acido nicotinico (la niacina propriamente detta) e l'ammide di quest'ultimo, la nicotinammide (o niacinammide).\nDescrizione.\nLa scoperta di tali composti deriva dalle ricerche svolte sulle cause della pellagra. Nei primi del XX secolo si scopr\u00ec che tale patologia viene causata da un apporto insufficiente di un certo fattore che venne, poi, identificato nel 1937 dallo statunitense Conrad Arnold Elvehjem e collaboratori i quali dimostrarono che l'acido nicotinico aveva la propriet\u00e0 di guarire una malattia del cane nota per la sua sintomatologia come \"black tongue\" (lingua nera) e considerata da molto tempo equivalente alla pellagra umana. Il termine di \u00abvitamina PP\u00bb deriva proprio da questi studi che ne rivelarono l'azione di prevenzione della pellagra (PP sta per \"Pellagra Prevention\").\nSia l'acido nicotinico sia la nicotinammide sono derivati della piridina e sono solubili in acqua, resistenti al calore, alla luce, alle basi e all'ossigeno. L'acido nicotinico e la nicotinammide vengono anche chiamati niacina e niacinammide. Tale denominazione venne data affinch\u00e9 la gente non entrasse in confusione tra nicotina e acido nicotinico e pensasse che fumare fosse un'attivit\u00e0 salutare.\nL'acido nicotinico e la nicotinammide vengono assorbiti a livello dello stomaco e dell'intestino da un meccanismo di trasporto facilitato dipendente dal sodio, in caso di basse concentrazioni della vitamina, e da uno passivo, in caso di elevate quantit\u00e0. Nell'organismo l'acido nicotinico viene convertito a nicotinammide. Nel fegato, entrambi i composti sono metabolizzati a piridone (\"N\"-metil-2-piridone-5-carbossammide) e \"N\"-metil-nicotinammide, i quali sono poi escreti con le urine.\nNei tessuti l'acido nicotinico pu\u00f2 venir sintetizzato a partire dal triptofano, un amminoacido, attraverso la via delle chinurenine e dell'acido chinolinico. Anche i batteri intestinali possono contribuire a questo processo, sempre utilizzando il triptofano. In genere da 60\u00a0mg di triptofano si ottengono 1\u00a0mg di acido nicotinico. Ci\u00f2 pu\u00f2 in parte compensare eventuali bassi livelli di assunzione di vitamina PP, anche se ci\u00f2 non sembra poter essere sufficiente per eliminare completamente questo composto dalla dieta. La nicotinammide \u00e8 un componente fondamentale di due molecole coenzimatiche:\nIl NAD viene sintetizzato, nell'organismo, da tre diverse vie che coinvolgono, rispettivamente, l'acido nicotinico, la nicotinammide e l'acido chinolinico. Il NADP, invece, viene ottenuto attraverso il legame tra un gruppo fosfato e il gruppo OH del NAD. Sia il NAD sia il NADP vengono coinvolti in molteplici reazioni di ossidoriduzione di vie sia cataboliche sia anaboliche, fungendo da accettori di uno ione idruro (H-), che viene ottenuto da reazioni catalizzate da deidrogenasi piridiniche (una classe di enzimi). Lo ione idruro viene posizionato su C4 della nicotinammide. Poich\u00e9 tali reazioni sono reversibili e sono dipendenti dal pH, ne consegue che NADH e NADPH possono anche venir ossidati a seconda delle necessit\u00e0.\nIl fatto che NADH e NADPH abbiano un picco di assorbimento a 340\u00a0nm, mentre NAD e NADP non lo hanno, facilita la misura delle velocit\u00e0 delle reazioni in cui tali molecole intervengono. Il NAD viene utilizzato anche come substrato da tre classi enzimatiche, due delle quali sono capaci di scindere il legame tra la nicotinammide e il ribosio e di trasferire il ribosio adenosindifosfato alle proteine (la mono-ADP-ribosiltrasferasi e la poli-ADP ribosio polimerasi) mentre la terza \u00e8 in grado di generare ADP-ribosio ciclico, usato come secondo messaggero da parte delle cellule.\nFonti alimentari.\nIn genere le fonti alimentari vegetali presentano una maggior quantit\u00e0 di acido nicotinico, mentre quelle animali hanno pi\u00f9 nicotinammide. Sono composti resistenti alla cottura, fatto salvo che possono facilmente disperdersi nel liquido di cottura. Di vitamina PP abbondano il lievito di birra e le carni. Al contrario, frutta, verdura e uova ne presentano basse quantit\u00e0. Anche i cereali ne presentano buoni livelli.\nCarenza.\nLa carenza di vitamina PP si verifica in persone che assumono insufficienti quantitativi di essa e di triptofano. La manifestazione di tale insufficiente apporto va sotto il nome di pellagra. In genere tale patologia ha inizio con problemi all'apparato gastrointestinale cui poi si aggiunge una dermatite fotosensibilizzante. Si hanno anche disturbi mentali con stanchezza, depressione e disturbi della memoria. Per tutto l'Ottocento ampie fette della popolazione povera europea ha sofferto di questa malattia in quanto l'alimentazione di base era composta da prodotti a base di farina di mais non trattata con alcali (ad esempio la polenta) in cui la Niacina \u00e8 legata ad altre molecole che ne impediscono l'assorbimento da parte del corpo di mammiferi non ruminanti.\nAssunzione e tossicit\u00e0.\nPoich\u00e9, come gi\u00e0 detto precedentemente, il triptofano pu\u00f2 fungere da precursore dell'acido nicotinico, viene valutato il fabbisogno di entrambi ed esso viene espresso sotto forma di Niacina Equivalenti (60\u00a0mg di triptofano = 1\u00a0mg di niacina). Attualmente viene consigliata una dose di Niacina Equivalenti di 13\u00a0mg per un adulto che utilizza circa 2.000 kcal e di 20\u00a0mg per uno che usa circa 3.000 kcal. L'assunzione di elevate dosi di acido nicotinico (1,5-3 g/die) \u00e8 in grado di ridurre i livelli di colesterolo LDL e di trigliceridi plasmatici (per inibizione della lipolisi epatica) e di aumentare, nel contempo, la quota di colesterolo HDL. . I principali effetti collaterali che si possono verificare sono quelli vasodilatatori con comparsa di vampate, eritema, prurito, dolore epigastrico, nausea, mal di testa e diarrea. Si sono anche avuti casi di epatotossicit\u00e0, evidenziata da alterazione delle transaminasi. Esiste inoltre in commercio un derivato dell'acido nicotinico caratterizzato da minori effetti collaterali: l'acipimox. La nicotinammide, invece, non presenta effetti ipolipidemizzanti.\nL\u2019acido nicotinico non viene pi\u00f9 utilizzato nel trattamento della dislipidemia perch\u00e9 si \u00e8 visto che pu\u00f2 causare diabete mellito"}
{"id": "58244", "revid": "287204", "url": "https://it.wikipedia.org/wiki?curid=58244", "title": "Embriologia", "text": "Lembriologia (in greco \u03b5\u03bc\u03b2\u03c1\u03c5\u03bf\u03bb\u03bf\u03b3\u03af\u03b1) \u00e8 la branca della biologia che studia i processi tramite i quali gli organismi crescono e si sviluppano prima della nascita. L'embriologia odierna studia tutte quelle tappe che da un gamete femminile (ovulo o cellula uovo) fecondato da un gamete maschile (spermatozoo) portano ad un individuo maturo adulto. Il termine embriologia, perci\u00f2 si riferisce allo studio degli organismi tra lo stadio unicellulare (generalmente, lo zigote) e l'inizio della vita indipendente.\nL'embriologia era in origine e fino al XX secolo una scienza principalmente descrittiva. Dalla osservazione visiva e clinica si \u00e8 passati quindi all'impiego della microscopia e poi della microscopia elettronica, allo studio cellulare e subcellulare (ivi compresi i cromosomi) e macro-microambientale, arrivando tramite i progressi della biochimica, della biofisica e della fisiologia fino alla genetica attuale e quindi alle connessioni con la biologia molecolare, con la proteomica (studio di molecole biologiche, loro struttura, loro propriet\u00e0, funzionamento ed interazioni) e la genomica.\nLo studio dei meccanismi molecolari, genetici e fisiologici tramite i quali si susseguono le fasi embrionali e fetali, \u00e8 oggetto di studio della disciplina scientifica denominata biologia dello sviluppo.\n\u00c8 utile ricordare la distinzione fra sviluppo (inteso come differenziazione/successione di fasi strutturali ed organizzative a crescente complessit\u00e0) e accrescimento (inteso soprattutto come crescita 'quantitativa').\nTipi di sviluppo.\nSi distinguono un periodo di sviluppo embrionale ed un periodo di sviluppo giovanile. In ogni caso possiamo avere due tipi di sviluppo:\nFecondazione.\nNegli Animali la fecondazione \u00e8 l'unione del gamete femminile (oocita secondario) col gamete maschile (Spermatozoo), i quali vengono prodotti nelle gonadi che sono, rispettivamente, le ovaie e i testicoli. Nella maggior parte dei vertebrati un singolo individuo porta un solo genere di gonadi e si parla di gonocorismo (o dioicismo), mentre se un individuo porta entrambe le gonadi si parla di ermafroditismo (o monoicismo). In quest'ultimo caso, per evitare l'autofecondazione dell'individuo, la maturazione avviene in tempi diversi in modo da permettere lo scambio di materiale genetico e mantenere la variabilit\u00e0.\nNella maggior parte dei mammiferi, l'unione dei due gameti coincide con il processo di cariogamia e plasmogamia, con formazione immediata dello zigote diploide (2n). La penetrazione del nucleo dello spermatozoo \u00e8 dovuto a particolari enzimi litici i quali lisano la corona radiata dell'oocita secondario cos\u00ec da penetrare completamente. Successivamente si riscontrano mutamenti a livello della membrana cellulare dell'oocita, cos\u00ec da impedire la penetrazione di nuovi spermatozoi. Con la fecondazione vi \u00e8 la formazione di una cellula diploide avente una coppia di cromosomi omologhi ognuno dei quali possiede una coppia di cromatidi originati da due individui diversi.\nStruttura e funzioni delle gonadi.\nLe gonadi sono composte da una parte somatica e da una parte germinale che per\u00f2 non si sviluppano insieme durante l'organogenesi, la somatica precede la germinale. La parte somatica \u00e8 composta da cellule strutturali che compongono l'organo mentre la parte germinale \u00e8 rappresentata dai gonociti che determinano la maturazione. Queste cellule sono molto antiche e si formano fin dalle prime divisioni dell'uovo, solo che subentrano dopo. Infatti quando le gonadi sono mature, le cellule somatiche secernono ormoni che attirano le cellule germinali, le quali migrano nelle gonadi per la maturazione.\nSpermatogenesi.\nLe cellule germinali non ancora sviluppate sono detti ovogoni e spermatogoni, non ancora ovociti e spermatozoi. Sono cellule che devono andare incontro a un processo di differenziamento, dopo il quale diventeranno ovociti e spermatozoi.\nDurante la spermatogenesi, gli spermatogoni, cellule rotondeggianti e diploidi, vanno incontro a mitosi generando spermatociti I, poi spermatociti II e in seguito spermatidi, che vanno incontro ad un processo di differenziamento morfologico e funzionale chiamato spermioistogenesi.\nDurante la spermioistogenesi, la cromatina si condensa nel nucleo cellulare a tal punto da non poter pi\u00f9 trascrivere, grazie alla sostituzione degli istoni con molecole molto basiche, le protammine. Il citoplasma viene ridotto o eliminato come corpo residuo. Si genera una vescicola acrosomiale sulla punta della testa che contiene gli enzimi necessari per il riconoscimento e la fusione con la membrana della cellula uovo. Si formano un collo e una coda, a sua volta divisa in un segmento intermedio prima del flagello ricco di mitocondri per rifornire di energia il sistema motorio della coda, un segmento principale che comprende l'assonema, proteine fibrose e una guaina proteica che favorisce la locomozione e il segmento finale della coda, molto pi\u00f9 sottile. L'assonema si origina dal centriolo distale, mentre quello prossimale al momento della fecondazione verr\u00e0 trasferito alla cellula uovo, che ne \u00e8 priva.\nGli spermatozoi sono cellule mobili (nemospermi) a differenza delle cellule uovo che sono immobili. Gli spermatozoi sviluppano quindi un apparato motorio che serve a portare il DNA paterno nell'ovulo. Per questo motivo durante la fusione della membrana dello spermatozoo con quella dell'uovo esso inietta solo il DNA e non anche il suo citoplasma. La cellula uovo infatti si \u00e8 gi\u00e0 preparata a ricevere lo spermatozoo arricchendo il suo citoplasma di enzimi e nutrienti che serviranno per l'inizio della nuova vita (auxocitosi). L'unica cosa che accomuna le gonadi \u00e8 il dimezzamento del corredo cromosomico attraverso la meiosi. La meiosi \u00e8 un processo che comprende due divisioni in successione di una cellula diploide per generarne quattro aploidi. In pratica il corredo cromosomico 2n si duplica a 4n e poi va incontro a due divisioni per dare 4x1n.\nOvogenesi.\nOvogenesi: l'ovogonio comincia la meiosi solo che invece di procedere fino allo stadio maturo aploide effettua solo le prime fasi e la meiosi si ferma per lasciare spazio all'auxocitosi cio\u00e8 l'accrescimento citoplasmatico. L'accrescimento cellulare avviene in due stadi. Il primo, chiamato fase previtellogenica, \u00e8 dovuto alla sintesi di materiale prodotto dallo stesso oogonio ed elaborato dal reticolo endoplasmatico e dal complesso del Golgi, durante la diplotene in profase I.\nIl materiale comprende proteine, enzimi, organuli ed mRna che verr\u00e0 accumulato per essere poi utilizzato dallo zigote. Il secondo, detto fase vitellogenica, comprende la sintesi del vitello o tuorlo, materiale paraplasmatico che servir\u00e0 da nutrimento per il futuro embrione, ed il cui componente principale \u00e8 una glicofosfolipoproteina, la vitellogenina. Quest'ultima pu\u00f2 essere prodotta per via endogena tramite sintesi all'interno della cellula stessa, oppure prodotta da altri distretti cellulari e trasportata per via ematica fino all'ovario. La meiosi quindi riprende.\nDopo lo sforzo dell'auxocitosi la cellula uovo non sacrifica i suoi prodotti dividendoli in 4 cellule figlie, ma elimina quei cromosomi circondati da poco citoplasma rilasciando i cosiddetti globuli polari. Alla prima divisione si genera infatti una cellula figlia e un primo globulo polare di scarto, e alla seconda divisione viene rilasciato il secondo globulo polare. In questo modo la cellula uovo pu\u00f2 ridurre il suo corredo senza rinunciare alle riserve accumulate dall'accrescimento.\nNei vertebrati, uomo compreso, l'emissione del secondo globulo polare e il completamento della meiosi avvengono dopo che lo spermatozoo \u00e8 penetrato all'interno dell'oocita (fecondazione). Contemporaneamente si ha la formazione di granuli corticali, vescicole piene di materiale che si accumula nella regione pi\u00f9 superficiale della cellula, che verranno esocitate al momento della fecondazione.\nLa cellula uovo \u00e8 circondata da diversi involucri: al di sopra della membrana plasmatica si trova una membrana vitellina (o zona pellucida nei mammiferi), negli insetti detta corion (una membrana molto robusta con dei micropili che consentono il passaggio degli spermi), tutti sintetizzati nell'ovario; una membrana testacea, l'albume e il guscio calcareo come negli uccelli e nei rettili, sintetizzati lungo l'ovidutto.\nIn alcuni casi (mammiferi) l'uovo esce dal follicolo portandosi dietro uno strato di cellule follicolari, detto corona radiata. Esternamente a tale corona ci sono delle cellule follicolari che consentono l'ingresso dello spermatozoo.\nFecondazione e accrescimento somatico.\nEsistono differenti vie di sviluppo dell'embrione a seconda del soggetto preso in considerazione: per esempio, lo sviluppo dell'embrione di pollo \u00e8 diverso dallo sviluppo dell'embrione di maiale. Tuttavia, ci sono passaggi abbastanza simili tra specie e specie.\nGenericamente appena dopo la fecondazione (con le successive divisioni mitotiche) ha inizio la fase di segmentazione, in questa fase il gamete femminile (ovulo) fuso con il gamete maschile (spermatozoo), comincia a presentare una \"linea divisoria\" sul piano dorsale, pi\u00f9 precisamente in quella zona dell'uovo chiamato polo animale dividendo l'uovo in due met\u00e0, in seguito appare una seconda segmentazione sempre sul piano ventrale del polo animale ma perpendicolare alla prima, ed una terza segmentazione questa volta sul piano equatoriale, e cos\u00ec via vengono originate varie segmentazioni.\nQuesto procedimento cambia dal tipo di essere vivente vertebrato o invertebrato, principalmente perch\u00e9 la segmentazione \u00e8 influenzata dalla quantit\u00e0 di sostanza vitellina (pi\u00f9 comunemente detto tuorlo).\nIn animali che si sviluppano dentro un uovo (quindi parliamo di uccelli, rettili, anfibi, insetti) si ha una grande quantit\u00e0 di sostanza vitellina (posizionata nella parte bassa dell'uovo la cui porzione dove risiede prende il nome di polo vegetale), di conseguenza avremo una segmentazione pi\u00f9 lenta ed in alcuni casi come negli anfibi e nell'uovo di pollo imparziale ovvero una segmentazione che non comprende tutto l'uovo ma solo una parte, oppure solo il polo animale.\nIn animali invece come i mammiferi, i quali solo temporaneamente hanno uno sviluppo autonomo perch\u00e9 presto instaurano rapporti trofici con il corpo materno, la quantit\u00e0 di sostanza vitellina \u00e8 scarsa, e dunque la segmentazione avviene in maniera pi\u00f9 rapida.\nIl prodotto della segmentazione \u00e8 il blastomero, ovvero una cellula appunto derivata dalla segmentazione dell'uovo fecondato, le successive segmentazioni producono blastomeri di pi\u00f9 ridotte dimensioni, anche in questo caso per\u00f2 la quantit\u00e0 di sostanza vitellina influisce sulla grandezza dei blastomeri, questi infatti hanno dimensioni pi\u00f9 grandi in prossimit\u00e0 del polo animale.\nDa qui si giunge alla formazione della blastula che altro non \u00e8 che una sfera composta da blastomeri, con una cavit\u00e0 il blastocele al suo interno pieno di liquido.\nSuccessivamente le cellule della blastula iniziano a differenziarsi, si entra nello stadio di gastrulazione caratterizzato dal movimento di interi gruppi di cellule che seguono il piano corporeo stabilito. La gastrulazione \u00e8 un passaggio importante, in pratica grazie a questa si originano i tre importanti \"foglietti embrionali\" quali \nLa procedura di gastrulazione varia a seconda della specie vivente:\nsi hanno due tipi di gastrulazione:\nLa gastrulazione per invaginazione \u00e8 data dal movimento di un gruppo di cellule che, con modificazioni del proprio citoscheletro (cambiano di forma), \"trascinano\" il mesoderma e l'endoderma all'interno del blastocele ricoprendolo e quindi formando una nuova cavit\u00e0 detta archenteron, mentre solo l'ectoderma rimane all'esterno. L'archenteron non \u00e8 altro che l'intestino embrionale. \nIl punto dove il mesoderma e l'endoderma si invaginano prende il nome di blastoporo.\nLa gastrulazione per epibolia si ha con l'ectoderma che ricopre l'endoderma ed il mesoderma, mentre quest'ultimo si lascia \"scivolare\" all'interno. Questa modalit\u00e0 di gastrulazione avviene negli anfibi.\nSuccessivamente si ha la formazione del tubo neurale sotto il processo chiamato neurulazione dato dai cambiamenti di forma delle cellule della piastra neurale indotti dal mesoderma. Dalla neurulazione si arriva allo sviluppo del sistema nervoso, influenzato da cellule che si staccano dal tubo neurale, si giunge poi all'organogenesi ed infine allo sviluppo post embrionale.\nNota storica.\nLa storia dell'embriologia \u00e8 antica all'incirca tanto quanto quella della medicina.\nSi possono ricordare, al riguardo, per lo meno gli studi di Aristotele e della sua scuola.\nRecentemente, tuttavia, si \u00e8 avuto un accresciuto interesse per lo studio di un periodo storico che ha costituito uno snodo significativo nello sviluppo dell'embriologia moderna: il tardo Medioevo.\nDopo il recupero di Aristotele, nel XIII secolo, le cui opere hanno spinto verso un rinnovato interesse per l'osservazione diretta, si \u00e8 avviato un processo di dibattito tra l'autorevolezza degli studi antichi e la realt\u00e0 sperimentale. Questo processo si \u00e8 concluso, nel XIV secolo, secondo la studiosa Romana Martorelli Vico, con l'opera di Jacopo da Forl\u00ec, che cerca di conciliare l'embriologia aristotelica con la fisiologia galenica, per mostrare la scarsa rilevanza delle differenze nei confronti della medicina pratica.\nNota di embriologia umana odierna.\nLa crescita cellulare che porta all'organismo umano inizia con il processo di fecondazione che si protrae per un tempo variabile all'incirca tra le 16 e le 30 ore.\nDall'incontro-compenetrazione fra spermatozoo (cio\u00e8 il gamete maschile) ed ovocita (o oocita o uovo) (cio\u00e8 il gamete femminile), deriva l'ovocito fecondato detto zigote (ovvero \u00e8 conclusa la fecondazione ed \u00e8 iniziata la fase embrionale con il gi\u00e0 embrione al suo 'primo stadio'); esso (one cell embryo) \u00e8, pre prima 'divisione', dapprima visibile come un'unica cellula al cui centro sono individuabili due pronuclei (ovocito fecondato a due pronuclei od anche ootide) -&gt; vi \u00e8 poi l'anfimissi-&gt;e zigote con la fusione dei due pronuclei in un'unica entit\u00e0 che procede allo -&gt;'zigote di due, post prima 'divisione'.\nL'anfimissi viene dunque interpretata per lo pi\u00f9 come parte di un continuum. Si parte dall'ootide contenente due pronuclei derivanti e diversi dai gameti dei due genitori, pronuclei che influenzandosi reciprocamente, auto-innescano subito i meccanismi della fase di duplicazione del DNA (\u2018one cell embryo\u2019 gi\u00e0 in fase di duplicazione autonoma del proprio DNA ma con pronuclei ancora separati). Grazie alla fusione dei due pronuclei (fase definibile \u2018one cell embryo\u2019 con patrimonio diploide spazialmente congiunto) si arriva tramite i conseguenti meccanismi della fase della replicazione (senza modifiche genetiche) all'embrione bicellulare.\nLo zigote (embrione unicellulare) si divide per mitosi, dando origine a cellule pi\u00f9 piccole, chiamate blastomeri: da zigote 'di un\u00f2, (embrione unicellulare) a zigote di due, (embrione bicellulare); dopo lo zigote di due (embrione bicellulare) seguono-&gt; zigote di 4, poi di 8 cellule, etc, (ormai embrione pluricellulare). A seguire si succedono le altre mitosi. Questo processo \u00e8 chiamato segmentazione; arrivati ai 16 blastomeri verso il terzo giorno, si costituisce la morula. La morula \u00e8 cos\u00ec chiamata perch\u00e9, nel suo procedere, l'uovo fecondato assume la forma di una piccola mora. \u00c8 la morula ad entrare nella cavit\u00e0 uterina. Allo stato di morula la segmentazione si accentua, le cellule cominciano a produrre un liquido che va a riempire gli spazi intercellulari e poi si raccoglie al centro della morula. Verso il quinto giorno, si passa allo stadio di formazione della blastocisti (embrione dell'et\u00e0 di circa 5 giorni). Con la blastocisti, si differenziano due tipologie cellulari.\nLe cellule pi\u00f9 esterne formano il trofoblasto che dar\u00e0 luogo alla placenta e agli altri sistemi di sostegno che serviranno allo sviluppo in utero dell'embrione (ma che non compongono l'embrione stesso). Le cellule pi\u00f9 interne formano invece l'embrioblasto (cos\u00ec definito nel passato poich\u00e9 considerato come l'eccellenza del 'germe' dell'embrione). Continua poi la fase embrionale; l'embrione, frutto del concepimento, a seguito della fecondazione, \u00e8 cos\u00ec chiamato fino alla 7\u00ba-9\u00ba o meglio (8\u00ba) settimana di gestazione dopo di che \u00e8 chiamato feto. Dopo l'embrione ed il feto intrauterino, vi \u00e8 il feto in transito dall'utero all'esterno ed infine questo essere giunge all'esterno dell'utero.\nDa menzionare il processo di congelamento embrionale che (in procedure di fecondazione assistita es. FIVET) dura alcune ore. Pur essendo stato identificato il periodo compreso tra le 20 e le 22 ore come il migliore per eseguirlo, il processo di congelamento embrionale rimane con un elevato grado di incertezza circa lo stadio di evoluzione in cui avviene effettivamente. \u00c8 cio\u00e8 possibile che il congelamento avvenga pi\u00f9 avanti nel \u2018temp\u00f2. Nella branca scientifica della embriologia umana vi sono poi differenti posizioni sulla definizione del termine embrione, per cui molti, come sopra riportato, ritengono di definire \"embrione\" gi\u00e0 l'essere da ootide/ovocita fecondato-(zigote), altri ritengono di definire \"embrione\" solo l'essere da due settimane dalla fecondazione.\nLe cellule staminali embrionali sono cellule totipotenti che costituiscono l'embrione dell'uomo fino verso il 14\u00ba giorno di vita, poi si trasformano in cellule staminali multipotenti. Le cellule staminali fetali sono cellule multipotenti del feto. Le cellule staminali adulte sono le cellule multipotenti o pluripotenti e unipotenti. Cellule staminali si trovano anche nel liquido amniotico, cos\u00ec come cellule staminali si trovano nel sangue residuale della placenta e nel cordone ombelicale. Le cellule staminali da funicolo ombelicale hanno caratteristiche simili a quelle multipotenti che si trovano in un organismo adulto; tuttavia nel cordone ombelicale generalmente sono molto pi\u00f9 abbondanti. Fino al momento gli studi effettuati con cellule staminali da cordone ombelicale, con risultati non confutati, riguardano la 'generazione' di cellule ematopoietiche/ematiche."}
{"id": "58250", "revid": "1226", "url": "https://it.wikipedia.org/wiki?curid=58250", "title": "Bugei", "text": ""}
{"id": "58251", "revid": "1041309", "url": "https://it.wikipedia.org/wiki?curid=58251", "title": "Arte marziale", "text": "Con arte marziale si intende un insieme di pratiche fisiche e mentali legate al combattimento. Originariamente utilizzate per aumentare le possibilit\u00e0 di vittoria del guerriero in battaglia, oggi sono una forma di percorso di miglioramento individuale e di attivit\u00e0 fisica completa oltre che per difesa personale.\nIl termine \u00e8 entrato nell'uso comune agli inizi degli anni sessanta quando vennero introdotte in occidente le arti marziali orientali e talvolta viene associata solo a queste ed in particolare alle arti marziali cinesi, giapponesi e coreane. In realt\u00e0 gi\u00e0 dal 1500 i sistemi di combattimento in Europa venivano definiti in questo modo; un manuale inglese di scherma del 1639 in particolare lo utilizzava riferendosi specificatamente alla \"scienza e arte\" del duello di spade, facendolo derivare dal latino poich\u00e9 \"arte marziale\" significa letteralmente \"arte di Marte\", il dio romano della guerra.\nOggi, le arti marziali vengono studiate per varie ragioni: ottenere abilit\u00e0 di combattimento, autodifesa, sport, salute fisica e forma di ginnastica, autocontrollo, meditazione, responsabilizzazione sull'uso della forza, acquisire confidenza col proprio corpo, sicurezza nelle proprie capacit\u00e0 e consapevolezza dei propri limiti. A questo scopo in Giappone e in Cina, si pratica il taiso un particolare tipo di allenamento associato alla preparazione atletica di chi pratica arti marziali. Alcune arti marziali sono considerate \"tradizionali\" e sono legate ad uno sfondo etnico, religioso o culturale, mentre altre sono moderni sistemi sviluppati da un fondatore o da un'associazione.\nStoria e diffusione.\nLa storia delle arti marziali \u00e8 a doppia faccia, una militare ed una sportiva, a loro volta derivanti dalle esigenze pi\u00f9 primordiali degli insediamenti umani e cio\u00e8 la caccia e la difesa del territorio. Esse definivano rispettivamente il rapporto dell'uomo con l'ambiente e con altri uomini. In entrambi i casi, privo di armi naturali obiettivamente pericolose, l'uomo dovette ricorrere allo sviluppo tecnologico per la sopravvivenza.\nLa storia delle arti marziali di tutto il mondo \u00e8 complessa. Molti gruppi di persone hanno avuto bisogno di difendersi in qualche momento e hanno per questo sviluppato tecniche di combattimento. Sebbene queste tecniche di combattimento si siano rivelate col tempo obsolete, soprattutto con l'avvento delle armi da fuoco, le arti marziali sono sopravvissute. Questo \u00e8 in parte dovuto all'importanza culturale che le arti marziali hanno rivestito in determinate aree, e in parte alle loro funzioni di ginnastica e allenamento fisico e mentale; altri motivi sono l'applicazione sportiva che alcune di queste hanno assunto col tempo, e l'utilizzo che ne viene fatto nell'addestramento militare di alcuni paesi.\nArti marziali in Asia orientale.\nLa scarsa presenza di fonti storiche riguardanti le arti marziali in Asia non ci permette di stabilire con esattezza la nascita e l'evoluzione di queste arti.\nSi sa per\u00f2 che la maggior parte di esse deriva per lo pi\u00f9 da alcune tecniche di lotta della Cina del nord sviluppatesi durante la dinastia Zhou (XI-III secolo a.C.).\nDa queste prese forma una serie di tecniche di combattimento che gi\u00e0 allora erano considerate un'arte e che durante la dinastia Han (206 a.C. - 220 d.C.) venivano chiamate \"Chi Ch'iao\", che significa \"abilit\u00e0 e talento\", o \"Shou Po\", ossia \"mano che colpisce a pugno\".\nLe tecniche di lotta diffuse in Cina entrarono in contatto con i principi filosofici del Buddhismo Ch\u00e1n intorno al VI secolo d.C.; questo incontro si fa tradizionalmente risalire all'arrivo del leggendario monaco Bodhidharma nel tempio di Shaolin, anche se questo avvenimento si confonde con la leggenda.\nI principi filosofici del buddhismo influenzarono moltissimo le arti marziali in Cina e in Giappone, elevandole da semplici metodi di combattimento ad arti per la ricerca della perfezione fisica e spirituale. \nCon la successiva diffusione di queste elaborate arti marziali per tutta la Cina, avvenne una gran differenziazione dovuta all'incontro con altre filosofie come il Taoismo e il Confucianesimo e alle condizioni geografiche in cui andarono a svilupparsi.\nFu forte l'influenza che queste arti marziali provenienti dalla Cina ebbero sulle nascenti arti marziali nel resto dell'Asia.\nL'insegnamento delle arti marziali in Asia ha storicamente seguito il tradizionale principio insegnante-discepolo, comune ad ogni tipo di apprendimento.\nGli studenti apprendono attraverso uno stretto sistema gerarchico al cui vertice sta il maestro:\nIn alcune arti marziali influenzate dal confucianesimo, gli studenti pi\u00f9 anziani sono considerati come fratelli e sorelle maggiori, quelli pi\u00f9 giovani come fratelli e sorelle minori.\nTali intime relazioni servono per formare un buon carattere, pazienza e disciplina.\nNella tradizione di alcune arti marziali gli studenti devono ricevere una certificazione da un maestro che gli permette di continuare negli studi; in altri sistemi, specialmente in Cina, lo studente non riceve alcuna certificazione rimanendo semplicemente per anni sotto la continua guida e valutazione di un maestro.\nQuesta pedagogia, che \u00e8 ancora preservata e rispettata in molti stili tradizionali, si \u00e8 indebolita a vari gradi in altri ed \u00e8 stata completamente rifiutata da alcune scuole, soprattutto in occidente.\nIn occidente l'interesse per le arti marziali dell'Asia orientale \u00e8 iniziato alla fine del XIX secolo, a causa dell'incremento degli scambi commerciali tra l'America e Cina e Giappone.\nLe prime dimostrazioni di arti marziali erano fatte da asiatici negli spettacoli vaudeville, e questo le rese, agli occhi degli occidentali, mere esibizioni drammatiche.\nCon la permanenza in Giappone di molti militari statunitensi dopo la Seconda guerra mondiale, cominci\u00f2 l'adozione in occidente di alcune tecniche e poi successivamente dell'intero sistema delle arti marziali, e dagli anni sessanta arti giapponesi come il karate e il J\u016bd\u014d divennero molto popolari.\nAllo stesso modo, con la guerra in Corea, l'esercito statunitense ebbe la possibilit\u00e0 di scoprire la principale arte coreana, il Taekwondo, e farla conoscere in occidente. Dagli anni settanta il cinema di Hong Kong cominci\u00f2 ad interessarsi alle arti marziali cinesi (l\u00ec fu coniato il termine Kung-fu per queste arti), soprattutto grazie alle grandi capacit\u00e0 dell'attore Bruce Lee, inventore del Jeet Kune Do, sulla base degli insegnamenti del maestro Yip Man nello stile da combattimento Wing Chun, il quale contribu\u00ec enormemente alla diffusione del genere dapprima negli USA e successivamente nel resto del mondo.\nGi\u00e0 dagli anni ottanta i film di kung fu divennero un grande successo anche ad Hollywood.\nAnche in altre regioni dell'Asia si sono sviluppate complesse arti marziali che a loro volta si suddividono in svariati stili, che sono molto meno noti in occidente.\nTra esse va citata lo sport da combattimento thailandese denominato Muay Thai noto per via di alcune pellicole cinematografiche (come Ong Bak).\nIn Indonesia si trovano un gran numero di arti che vanno sotto il nome di Silat, tra cui il Kateda e il Sindo.\nIn India si trova la complessa arte del Kalarippayattu, in Malaysia il Kuantao, in Vietnam i pi\u00f9 noti Vovinam Viet Vo Dao e Thu\u1eadt C\u1ed5 Truy\u1ec1n Vi\u1ec7t Nam (tra cui Lam S\u01a1n v\u00f5 \u0111\u1ea1o, H\u00f3a Quy\u1ec1n \u0110\u1ea1o- Phakwondo, B\u00ecnh \u0110\u1ecbnh, T\u00e2y S\u01a1n, H\u1ed3ng Gia Vi\u1ec7t Nam, Nhat-Nam, Sa Long C\u01b0\u01a1ng).\n\u00c8 difficile stabilire le origini di queste arti, che alcuni ritengono siano nate in questi luoghi, ma che hanno molti aspetti in comune con le pi\u00f9 antiche arti provenienti dalla Cina, ad eccezione delle arti marziali indiane che sembrano essere ancora pi\u00f9 antiche, o delle arti marziali malesi, indonesiane e filippine (Kali, Arnis, Eskrima) che hanno effettivamente una discendenza diversa, soprattutto indiana ed araba pur avendo successivamente assorbito anche dalle arti cinesi con le quali sono venute in contatto.\nArti marziali in Europa.\nAlcune forme di arti marziali erano gi\u00e0 presenti nelle civilt\u00e0 classiche europee. Nell'antica Grecia lo spirito di combattimento faceva parte dello stile di vita e il pugilato (\"pygme\", \"pyx\"), la lotta (\"pale\") e il pancrazio (\"pankration\", da \"pan\" che significa \"tutto\" e \"kratos\" che significa \"forza\") erano fra le forme di competizione olimpiche pi\u00f9 apprezzate. A Roma erano praticate tecniche di pugilato derivanti dal pancrazio e nelle arene si scontravano gladiatori alle volte in combattimenti marziali.\nAlcune forme di scherma tradizionale (quelle forme di scherma nate prima delle tre classiche armi da scherma inserite nei giochi olimpici moderni) sono sopravvissute, e molti gruppi stanno lavorando per ricostruire le antiche arti marziali europee. Il processo di ricostruzione avviene attraverso lo studio di dipinti e di rappresentazioni di diagrammi di movimento. Questo \u00e8 comunque insufficiente a carpire la dinamica di un'arte marziale, e diventano necessari sperimentazioni pratiche. In genere le persone addette alla ricostruzione di un'arte marziale sono esperte anche in un'altra simile che abbia ancora una tradizione viva, dalla quale attingono principi comuni a entrambe.\nMolte delle arti marziali praticate in Europa divennero presto obsolete con l'avvento delle armi da fuoco. Alcune come il pugilato, la lotta, la scherma sono sopravvissute divenendo sport. Anche in Italia c'erano diversi tipi di arti marziali, soprattutto quelle legate all'utilizzo di uno o due bastoni, spesso di lunghezze differenti, dato che non era spesso permesso a chi non era nobile di portare la spada. Un esempio sono il bastone genovese, il bastone pugliese o quello siciliano. Quest'ultimo, oggi denominato Liu Bo, era utilizzato prevalentemente dai ceti pi\u00f9 poveri per autodifesa, ad esempio contro i briganti durante la dominazione borbonica, ed \u00e8 ancora praticato.\nArti marziali senza armi che sono sopravvissute sino ad oggi includono il pugilato inglese, la lotta olimpica, il savate francese, s'istrumpa sarda. Alcuni sistemi con armi sono sopravvissuti come sport tradizionali e come metodi di autodifesa, e sono ad esempio il Jogo do Pau del Portogallo, e il Juego del Palo delle isole Canarie.\nAltre tecniche di arti marziali sono diventate sport a cui noi non diamo pi\u00f9 un valore combattivo, tra queste ci sono alcuni esercizi ginnici come il cavallo con maniglie che simula la necessit\u00e0 di un cavaliere di cambiare posizione e di combattere sul dorso di un cavallo. Origini pi\u00f9 antiche sono per il getto del peso e il lancio del giavellotto, entrambe armi usate specialmente dai romani, e le tecniche di scherma moderna nelle sue tre specialit\u00e0: fioretto, spada e sciabola.\nArti marziali nelle Americhe.\nI popoli nativi del Nord America avevano i loro addestramenti marziali che cominciavano sin dall'infanzia. Molti nativi americani si consideravano guerrieri e si allenavano con archi, coltelli, lance, asce e mazze da guerra. Queste ultime erano considerate le armi marziali pi\u00f9 nobili, con le quali si disputavano i duelli. I guerrieri acquistavano le loro abilit\u00e0 nell'arco e nella mazza per tutta la loro vita. Secondo le testimonianze storiche pi\u00f9 recenti, dimostrarono un'impressionante abilit\u00e0 nell'uso delle mazze da guerra, tanto da essere paragonati ai maestri di spada europei.\nSe si escludono le arti di combattimento degli indigeni americani, nel Nord America sono state principalmente importate quelle europee in seguito alla colonizzazione (come il pugilato, la scherma e la lotta), e pi\u00f9 tardi quelle asiatiche che hanno avuto una notevole diffusione e sviluppo nel XX secolo. Fa eccezione il jeet kune do, lo stile di combattimento elaborato dal celebre artista marziale e attore Bruce Lee. Sebbene fosse considerato dal suo stesso inventore un \"non stile\", il jeet kune do possiede tecniche e strategie di combattimento proprie. Questo sistema di combattimento si distingue principalmente per il background tecnico essenziale e per essere caratterizzato da movimenti molto fluidi e adattabili. Bruce Lee si ispir\u00f2 ai principi del pugilato e della scherma ed in piccola misura al wing chun e ad altri stili di combattimento cinesi. Il jeet kune do \u00e8 principalmente un'arte di combattimento da strada basata sull'attacco e sul contrattacco che mette al primo posto il principio dell'intercettazione.\nNell'America meridionale la pi\u00f9 famosa e diffusa arte marziale \u00e8 la Capoeira, creata dagli immigrati africani in Brasile intorno al XVI secolo. Per evitare di essere puniti dai padroni, gli schiavi neri che praticavano la Capoeira la dissimulavano in una danza. Col tempo questi due aspetti si sono uniti formando un'arte che \u00e8 a met\u00e0 tra un ballo acrobatico e una tecnica di combattimento. Un'altra arte marziale di origine brasiliana \u00e8 il Ju jitsu brasiliano: \u00e8 lo sviluppo, principalmente ad opera di Carlos ed H\u00e9lio Gracie, degli insegnamenti di jiu-jitsu impartiti dal Diplomatico e Maestro Mitsuyo Maeda durante la sua permanenza in Brasile.\nA met\u00e0 del secolo scorso ha avuto inizio la diffusione del Vale Tudo.\nArti marziali in Africa.\nIl Moraingy \u00e8 un'arte marziale tradizionale del Madagascar che ha avuto origine nella costa occidentale dell'isola durante la dinastia Maroseranana (1675-1896) del regno dei Sakalava, che con il tempo si \u00e8 diffusa in tutto il Madagascar e nelle vicine isole Riunione, Comore, Seychelles e Mauritius.\nVarianti e scopi.\nEsiste una grande variet\u00e0 di arti marziali sviluppate in luoghi e periodi molto diversi tra loro. In generale, esse condividono un obiettivo comune: sconfiggere fisicamente una persona, o difendersi da un'aggressione fisica. In molte arti marziali, l'apprendimento va al di l\u00e0 dell'abilit\u00e0 di combattimento, includendo l'accrescimento delle capacit\u00e0 fisiche e mentali.\nLe arti marziali possono essere suddivise sulla base di vari criteri, fra i quali:\nUna caratteristica comune delle arti marziali \u00e8 la codifica di tecniche di combattimento. Un metodo tradizionale di insegnamento, soprattutto nelle arti marziali dell'Asia orientale, \u00e8 la \"forma\" (in cinese: lu \u8def, in giapponese: kata \u578b). Questa \u00e8 una sequenza di tecniche prestabilite da eseguire contro uno o pi\u00f9 avversari immaginari; in alcune discipline sono presenti forme in cui due o pi\u00f9 praticanti si affrontano.\nIn generale, nei vari sistemi di combattimento si utilizzano una o pi\u00f9 delle seguenti tecniche: tecniche di mano (pugni, mano aperta, gomiti), tecniche di gamba (calci, ginocchia), prese, proiezioni, leve articolari, pressione su punti vitali, armi.\nPer focalizzazione tecnica.\nLe arti marziali a mano nuda possono essere raggruppate in quelle che si focalizzano sull'uso di colpi e quelle lottatorie, oltre che quelle che coprono entrambi i campi (spesso all'interno del contesto delle arti marziali ibride).\nPercussioni\nLotta\nLe arti marziali tradizionali che allenano il combattimento armato spesso includono un largo spettro di armi bianche, fra cui spade e armi inastate. Queste tradizioni si ritrovano soprattutto in arti come eskrima, silat, Kalarippayattu, kobudo e scherma tradizionale, specialmente quelle del rinascimento italiano e del rinascimento tedesco. Varie forme di arti marziali cinesi includono armi come parte del loro curriculum.\nA volte, allenarsi con un'arma specifica pu\u00f2 essere considerato uno stile di arti marziali di suo. Questo accade soprattutto nelle arti marziali giapponesi con discipline come il Kend\u014d, lo Iaid\u014d ed il kenjutsu (spada), il Jodo ed il b\u014djutsu (bastone) o il kyudo (arco) e il naginata.\nSimilarmente, le arti marziali occidentali e gli sport da combattimento includono le discipline della scherma moderna e sistemi di combattimento col bastone come la canne de combat o il singlestick, nonch\u00e9 il tiro con l'arco.\nPer applicazione o intento.\nNelle arti marziali occidentali, l'obiettivo principale \u00e8 sempre principalmente la sconfitta di un avversario, soprattutto il suo annientamento per sopravvivere in un contesto di difesa personale o in uno scontro armato in un campo di battaglia, ma anche la semplice dimostrazione di superiorit\u00e0 tramite un duello, all'arma bianca (scherma tradizionale) o a mani nude (\"noble art of self defense\").\nCon lo sviluppo delle armi da fuoco e la regolamentazione di leggi sui diritti civili che limitavano o condizionavano certe pratiche, le arte marziali in occidente si sono gradualmente trasformate in particolari sport da combattimento (come la scherma sportiva, la lotta olimpica o il pugilato) oppure sono riemerse con la connotazione dei cosiddetti \"metodi\" o \"sistemi\" difesa personale (come Kaisendo, CQB, krav maga, combatives, kapap, hashita, Wilding o sambo) per far fronte a esigenze di autodifesa in un contesto urbano o per scontri da strada.\nLe arti marziali orientali in genere considerano il confronto fisico giustificabile solo come mezzo di difesa. Molte di loro per contrappeso possono risultare connesse anche con la religione e la spiritualit\u00e0. Numerosi sistemi sono stati fondati o diffusi o praticati da vari tipi di monaco, per esempio.\nPer esempio, il gatka \u00e8 un'arte marziale armata creata dai sikh della regione del Punjab, mentre la casta dei Kshatriya hanno un'altra loro corrispettiva arte marziale chiamata Shastar vidya.\nGli stili giapponesi, quando si preoccupano delle qualit\u00e0 non fisiche del combattimento, vengono influenzate fortemente dalla filosofia zen. Concetti come \"mente vuota\" o \"mente del principiante\" sono ricorrenti. L'Aikid\u014d, per esempio, pu\u00f2 avere una forte connotazione filosofica sul flusso dell'energia e sullo scaturire della pace, come idealizzato dal suo fondatore Morihei Ueshiba.\nLe arti marziali coreane pongono enfasi sullo sviluppo filosofico e spirituale del praticante. Un tema ricorrente in molti stili coreani, come il taekkyeon e il taekwondo, \u00e8 il valore della \"pace interiore\" in un praticante, raggiungibile solo tramite la meditazione individuale e l'allenamento.\nLa disciplina russa del Systema mostra tecniche di respirazione e rilassamento, come elementi del pensiero della chiesa ortodossa russa, per raggiungere la consapevolezza di s\u00e9 e la calma interiore, oltre che per rendere beneficio al praticante secondo vari livelli: fisico, psicologico e spirituale.\nMolte arti marziali, soprattutto asiatiche, includono nel loro insegnamento anche pratiche di medicina tradizionale. Questo \u00e8 prevalente soprattutto nelle arti marziali indiane tradizionali che possono insegnare varie forme di medicina indiana tradizionale. Le arti marziali tradizionali cinesi insegnano alcuni aspetti della medicina tradizionale cinese come il qigong, l'agopuntura, e l'agopressione.\nAlcune arti marziali in varie culture possono essere praticate in una forma simile alla danza per varie ragioni, come per evocare la ferocia in preparazione della battaglia o come dimostrazione di abilit\u00e0 in una maniera stilizzata (quest'ultimo motivo fa s\u00ec anche che varie arti marziali si concentrino sull'esecuzione di forme o su coreografie). Alcune discipline incorporano musica, soprattutto percussioni ritmiche."}
{"id": "58252", "revid": "486946", "url": "https://it.wikipedia.org/wiki?curid=58252", "title": "Hithaeglir", "text": ""}
{"id": "58255", "revid": "1833487", "url": "https://it.wikipedia.org/wiki?curid=58255", "title": "Medicina tradizionale cinese", "text": "La medicina tradizionale cinese (MTC; ) \u00e8 uno stile di medicina tradizionale nato nel bacino del Fiume Giallo, e costruito su una base di oltre 2500 anni di pratica medica cinese che comprende varie forme di fitoterapia, agopuntura, massaggio (tuina), esercizio (qigong) e terapia dietetica.\nUno dei principi fondamentali della MTC \u00e8 che \"l'energia vitale del corpo (\"qi\") circola attraverso dei canali, chiamati meridiani, che si ramificano collegandosi agli organi e alle funzioni corporee\".\nLa MTC si basa su un'interpretazione dell'anatomia e della fisiologia che non ha alcun riscontro medico e empirico, basandosi per lo pi\u00f9 su principi filosofici; per questi motivi essa rientra nell'alveo pseudoscientifico della medicina alternativa.\nStoria.\nLa medicina cinese si differenzia da quella occidentale per il suo approccio olistico, in base al quale le malattie e le disfunzioni fisiche sono correlate agli aspetti psichici e spirituali della persona che ne soffre. Ne deriva un preciso sistema di collegamenti, che fa uso di termini come Qi, Yin e yang, Meridiani, cinque fasi, ecc., riassunto dallo schema del ciclo dei mutamenti.\nSecondo uno degli storici della scienza cinese, \nAd esempio il corpo umano \u00e8 assimilato dalla medicina cinese ad uno Stato o un organismo sociale; non \u00e8 un assemblaggio meccanico di parti, bens\u00ec un universo in miniatura. Non a caso la simbologia usata nel dialogo dell'Imperatore Giallo con il suo consigliere (il testo fondamentale della medicina cinese) \u00e8 la stessa usata per descrivere l'Impero.Il sistema viene descritto in termini di uffici o mansioni amministrati dalla burocrazia centrale del corpo, non in termini anatomici. I vari organi non sono visti come entit\u00e0 a s\u00e9 stanti, bens\u00ec vengono considerati in base alla funzione che assolvono.\nSecondo Sivin (1995) il corpo cinese \u00e8 \"composto soprattutto da ossa e carne vagamente definita e attraversata da tratti circolatori\"; questi tratti collegano degli \"insiemi di funzioni\", i cosiddetti organi, per cui si pu\u00f2 dire, con Unschuld (1993) che la patologia cinese \u00e8 funzionale. Come si legge sul Classico dell'Imperatore Giallo: \"Il soggetto del discorso... \u00e8 il flusso libero ed il movimento centrifugo e centripeto del qi divino (\"shen qi\"). Non sono pelle, carne, tendini ed ossa\" (Larre, Rochat de La Vall\u00e9e 1994). L'etica buddhista, con la sua idea di sacralit\u00e0 del corpo, ad un certo punto si innesta sulla filosofia confuciana e contribuisce a rendere il corpo cinese un tutto indiviso, per studiare il quale il medico deve osservare le funzioni, l'equilibrio delle sostanze. Un corpo dissezionato non \u00e8 di alcun interesse per il terapeuta, ed \u00e8 significativo che nella medicina cinese l'immagine tipica usata per descrivere la morte imminente sia quella di una separazione tra yin e yang.\nLe tappe della medicina cinese.\n1. Dinastia Xia e Shang (2100-1100 a.C.). Medicina ancestrale.\n2. Dinastia Zhou e Periodo delle primavere e degli autunni (1100-476 a.C.). Medicina demoniaca.\n3. Periodo dei regni combattenti (476-221 a.C.).\nIn questo periodo emergono tutte le teorie principali della medicina cinese: yin-yang, wu-hsing (5 fasi), 5 sapori, 5 colori, il sistema delle corrispondenze, Qi, diagnosi del polso, i canali o meridiani, punti di agopuntura. Questi concetti non diventano parte di un sistema organico ed integrato se non dopo il 300 a.C. Tra il III e il II secolo a.C. essi iniziano ad essere usati insieme secondo una dottrina cosmologica matura, per ragioni in parte arbitrarie ed in parte utilitaristiche. Il \"qi\" \u00e8 un concetto abbastanza vasto e di grande applicabilit\u00e0, yin-yang rappresenta una categorizzazione in base due molto adattabile, come pure le wu-hsing.\nIl ruolo del medico e dello sciamano si separano.\nSi sviluppano le Sei Scuole Filosofiche:\nUso empirico delle piante. Le teorie dello Yin-Yang e delle 5 Fasi si sono sviluppate, ma non sono ancora state applicate alla fitoterapia.\n4. Dinastia Han (206 a.C.-220 d.C.)\nCon il I secolo a.C. yin-yang e wu-hsing divengono vere e proprie categorie del \"qi\", usate per declinarlo; esso stesso viene ad essere definito in maniera pi\u00f9 chiara: materia, materia trasformativa, materia di qualche tipo che incorpora vitalit\u00e0 (a differenza degli elementi greci che sono solo materiali).\nShen Nong Ben Cao (300 a.C.-100 d.C.).\nMa Wang Dui - Prescrizioni per i 52 malesseri (circa 100 a.C.)\nShang Han Lun - Discussione sulle malattie causate dal freddo (circa 200 d.C.)\n5. Dinastie del Nord e del Sud (420-581)\nShen Nong Ben Cao Jing (circa 500 d.C.)\n6. Dinastia Tang (618-907)\nIl Buddhismo arriva in Cina ed influenza la medicina cinese. Vengono fondate scuole di medicina cinese; la fitoterapia viene sistematizzata.\nProdotta la prima Farmacopea Ufficiale, anche se non legalmente vincolante.\nQian Jin Yao Fang di Sun Simiao.\n7. Dinastia Song.\nSi sviluppa la scuola dello Yin Nutriente.\nIn questo periodo il sapere empirico sulle piante si unisce alla teoria delle corrispondenze sistematiche, Yin-yang, 5 fasi ecc.\nZhen Zhu Nang.\nContiene per la prima volta lo schema teorico completo della fitoterapia:\n4 energie, 5 sapori, yin-yang, 5 fasi, movimenti delle piante ascendenti e discendenti, meridiani di entrata, tonificazione o sedazione.\n8. Dinastia Ming.\nNasce la teoria sulle malattie da caldo, che si separa dalla teoria dello Shang Han Lun, perch\u00e9 le malattie calde si differenziano dalle fredde per tre ragioni:\n9. Dinastia Qing.\nSviluppi ulteriori della teoria delle malattie calde.\nDal 1840 introduzione della medicina occidentale e graduale perdita di importanza di quella cinese.\nAl giorno d'oggi.\nEssa ricorre principalmente ai seguenti strumenti terapeutici:\nSono inoltre previste tecniche complementari, tra cui:\nOggi esistono molti nuovi approcci alla MTC, che vanno dalla stimolazione elettrica o laser, all'integrazione con altre terapie alternative come fitoterapia, omeopatia, fiori di Bach, osteopatia, yoga, shiatsu.\nFondamenti della medicina tradizionale cinese.\nLa medicina cinese si basa su un approccio deduttivo che pone come punto di partenza del proprio sistema terapeutico il principio filosofico del Tao, ossia l'Uno primordiale, situato oltre il tempo e lo spazio, da cui tutto ha origine.\nIl Tao si esplica in una coppia di forze complementari, una attiva e l'altra passiva, che dividendosi a loro volta, sono giunte a permeare ogni singolo elemento del creato. L'armonia universale del macrocosmo, a cui nel microcosmo corrisponde la salute dell'organismo umano, consiste nell'equilibrio tra queste forze parziali.\nYin e Yang.\nLa polarit\u00e0 yin/yang viene tradizionalmente raffigurata come una sfera divisa in due identiche met\u00e0 sinusoidali intersecate l'una nell'altra, una di colore bianco e una di colore nero con al loro interno un piccolo seme del colore opposto, che rappresenta un'ulteriore differenziazione nel processo dall'universale al particolare.\nLa met\u00e0 di colore Nero, con il seme bianco al suo interno, \u00e8 lo Yin che rappresenta l'aspetto femminile, negativo, ricettivo, interno, freddo, oscuro di ogni fenomeno; la met\u00e0 bianca con il seme nero rappresenta il principio opposto e complementare, \u00e8 lo Yang, ovvero l'aspetto maschile, positivo, creativo, esterno, caldo e luminoso.\nTutto in natura possiede questi due aspetti polari, che si completano vicendevolmente, ognuno dei quali pu\u00f2 essere a sua volta diviso in due parti yin e yang, e cos\u00ec via. La seguente tabella mostra un esempio di propriet\u00e0 complementari:\nYin e Yang, in quanto espressioni di un unico principio superiore, sono tali per cui:\nLa polarit\u00e0 \u00e8 quella che rende possibile il mutamento e la trasformazione tra gli opposti: il giorno si tramuta nella notte, l'estate cede il passo all'inverno, alla giovinezza segue la vecchiaia, in un ciclo perenne.\nI \u00abtre tesori\u00bb.\nIl ciclo delle trasformazioni evidenzia a sua volta la presenza dinamica di un'energia che scorre da un polo all'altro, resa possibile dalla loro tensione. Lo scambio continuo tra componenti diversi \u00e8 il fenomeno stesso della vita. Tutti i fenomeni dell'universo sono ricondotti dalla filosofia taoista a delle forze originarie, a cui anche l'uomo \u00e8 sottoposto, come lo Yang del Cielo e lo Yin della Terra.\nLa principale forma di energia di cui dispone l'organismo umano \u00e8 denominata \u00abQi\u00bb (\"chi\", pronuncia italiana \"ci\", con la C dolce), traducibile come \u00absoffio vitale\u00bb, o \u00abvibrazione\u00bb dell'universo presente in ogni manifestazione della natura e in particolare nell'uomo, dove trova espressione nell'attivit\u00e0 dinamica di altre due polarit\u00e0 primordiali, opposte ma complementari: il \u00abJing\u00bb e lo \u00abShen\u00bb.\nJing, Qi, e Shen, detti anche i \u00abtre tesori\u00bb (\"san bao\"), corrispondono ad una visione triadica dell'essere umano, rispettivamente a corpo, anima e spirito. Lo Jing, in particolare, \u00e8 l'aspetto yin del Qi, mentre lo Shen costituisce quello yang.\nI vari tipi di energie.\nIl Qi pu\u00f2 anche essere inteso come la somma di varie forme di energia:\nI meridiani.\nNell'uomo il \"Qi\" scorre incessantemente attraverso linee di scorrimento invisibili, i meridiani, che presiedono alla circolazione dell'energia nel corpo umano.\nVi sono 12 meridiani principali (\"jingmai\"), 8 meridiani curiosi (\"qijingmai\"), 15 meridiani longitudinali (\"bieluomai\"), 12 meridiani trasversali (\"luomai\"), 12 meridiani distinti (\"jingbiemai\"), 12 meridiani tendino-muscolari (\"jingjinmai\") e 12 zone cutanee (\"pibu\").\nOgnuno dei dodici meridiani principali \u00e8 denominato in base al tipo di organo a cui apporta energia, e viene inoltre classificato entro uno dei cinque elementi fondamentali.\nGli organi anatomici (Zang-Fu).\nSecondo l'anatomia cinese, il corpo umano \u00e8 strutturato in cinque organi pieni (\"Zang\") di natura Yin: Cuore (\"xin\"), Polmoni (\"fei\"), Reni (\"shen\"), Milza-Pancreas (\"pi\"), Fegato (\"gan\") e cinque visceri cavi (\"Fu\") di natura Yang: Intestino crasso (\"dachang\"), Stomaco (\"wei\"), Intestino tenue (\"xiaochang\"), Vescica (\"pangguang\"), Cistifellea (\"dan\"); ad essi va aggiunta una funzione yin a cui soggiace il cuore, detta \"ministro del cuore\" o pericardio (nota anche come \"circolo sessuale\"); e un'ultima funzione metabolica, denominata \"Triplice Riscaldatore\" (\"sanjiao\"), situata all'altezza dello stomaco, considerato il sesto viscere, che non ha una sua struttura anatomica, ma \u00e8 un viscere/funzione in rapporto con gli altri che sono sotto la sua direzione.\nOrgani (Yin) e visceri (Yang) sono tra loro dipendenti e complementari: ciascuno di essi rappresenta un \"insieme energetico\" e ricopre funzioni specifiche, dando il nome a uno dei dodici meridiani principali.\nI 5 movimenti.\nTutto l'universo \u00e8 descritto inoltre dalla filosofia cinese secondo le cinque fasi, o movimenti primordiali, dette \"wu xing\", fasi dinamiche impegnate in una trasformazione ciclica, simboli di processi vitali con cui catalogare i vari fenomeni. Studiando i cinque movimenti si vede come ogni elemento \u00e8 associato a una fase diversa, a una stagione, ad un colore, ad un organo, a funzioni del corpo umano, e soprattutto ad un'emozione.\nLa rappresentazione grafica di queste cinque fasi \u00e8 circolare come tipico della simbologia del Tao:\nLe cinque fasi o movimenti non sono passive, ma dinamiche che attuano una trasformazione ciclica che si alterna a fasi di \"generazione\" e \"distruzione\": ogni elemento origina dal precedente e origina il seguente.\nIl legno fa accendere il fuoco, dalle cui ceneri si forma la terra, dalla quale viene estratto il metallo, che nel processo di liquefazione genera l'acqua, che a sua volta d\u00e0 origine al legno degli alberi; ciclo ininterrotto di generazione e trasformazione di ogni cosa della natura.\nVi \u00e8 poi il secondo ciclo che spiega la funzione di controllo di ogni fase su quella successiva al proprio figlio (\u00abil nonno distrugge il nipote\u00bb): l'acqua spegne il fuoco; il legno degli alberi impoverisce la terra; il fuoco fonde il metallo; la terra prosciuga l'acqua; il metallo dell'ascia abbatte il legno degli alberi. Il ciclo di controllo o inibizione serve a tenere a freno gli organi subordinati, sicch\u00e9, nel caso in cui un elemento non sia pi\u00f9 in grado di adempiere alla propria funzione, spesso risulta danneggiato anche l'elemento ad esso sottoposto. Ad esempio una disfunzione dei reni (acqua) pu\u00f2 ripercuotersi sul cuore (disinibizione del fuoco), dando luogo a problemi di eccessiva pressione sanguigna.\nOgni organo Zang \u00e8 accoppiato ad un viscere Fu, e cos\u00ec anche i rispettivi meridiani, secondo lo schema:\nIl medico cinese deve considerare tale interdipendenza tra organi e funzioni del corpo, emozioni, situazioni climatiche e stagionali per poter comprendere i meccanismi tramite cui influenzare e incrementare le funzioni vitali.\nCause emotive della malattia.\nOgni elemento \u00e8 associato a una specifica emozione, in grado di danneggiare gli organi corrispondenti.\nIl ciclo di inibizione pu\u00f2 essere studiato anche sulla base delle suddette emozioni, considerando che la paura (acqua) offusca la gioia (fuoco), la gioia dissolve la tristezza (metallo), la tristezza spegne la collera (legno), la collera mette a tacere le rimuginazioni (terra), e le riflessioni tengono a freno la paura.\nLe Sostanze fondamentali.\nLa medicina cinese individua quindi nell'uomo le cosiddette \u00abSostanze Fondamentali\u00bb che devono essere viste come enti funzionali piuttosto che come vere sostanze, e che vengono distinte in gradi di yin o yang. Organi e Sostanze Fondamentali sono in mutua relazione, nel senso che gli organi yin operano, trasformano, raccolgono, immagazzinano e fanno circolare le sostanze, e le sostanze yang sostengono, nutrono, difendono, lubrificano gli organi.\nLe Sostanze Fondamentali, comprendenti i \u00abtre tesori\u00bb, sono cinque, e cio\u00e8: Qi (\"energia\"); Xue (\"sangue\"); Jing (\"essenza\"); Shen (\"spirito\"); Jinye (\"fluidi organici\").\n1. Il Qi si origina nella Milza e nei Polmoni, e attraverso il Fegato \u00e8 utilizzato dall'organismo per le varie funzioni. I classici descrivono cos\u00ec le funzioni del Qi:\nOltre alle forme viste in precedenza, il Qi viene classificato in base ad altre qualit\u00e0, che sono:\nL'unione di ogni forma genera il \"qi corretto\" (zhenqi) che fluisce nei meridiani (jingluo).\n2. Il Sangue cinese (Xue) non coincide con il sangue in senso stretto, anche se ne condivide delle funzioni. Circola mantenendo, nutrendo e umidificando il corpo (insieme ai Fluidi), attraverso vasi e meridiani. \u00c8 prodotto da Milza e Rene, \u00e8 veicolato dal cuore e custodisce il feto. \u00c8 una Sostanza Yin.\n3. Lo Jing \u00e8 una sostanza di importanza fondamentale, nel senso proprio della parola, perch\u00e9 sottende la vita organica ed \u00e8 fonte di cambiamento organico; una sua specie viene trasmessa ad ogni persona dai propri genitori, e regola il successivo svilupparsi della persona. Lo Jing sostiene e nutre, sta alla base della riproduzione, della crescita e dello sviluppo, e le malattie di tipo congenito vengono pensate come dovute a deficienze dello Jing. Viene associato al movimento tipicamente organico.\n\u00c8 meno attivo, quindi pi\u00f9 yin, del qi, ma pi\u00f9 attivo, quindi pi\u00f9 yang, dello xue.\n4. Lo Shen \u00e8 una sostanza tipica della vita umana, della coscienza, del movimento sia fisico che mentale. \u00c8 una sostanza, e quindi ha sempre degli aspetti materiali, a differenza di quanto la traduzione potrebbe suggerire, e non ha un'esistenza separata dal corpo, nel senso che \u00e8 il movimento del corpo (movimento volitivo, cosciente, a differenza dello Jing che \u00e8 movimento organico ma necessariamente cosciente).\n\u00c8 una sostanza yang.\n5. Gli Jinye sono tutti i fluidi non associati al Xue. Pur essendo anch'essi una Sostanza Fondamentale, non sono meno importanti delle altre. Comprendono saliva, sudore, lacrime, ecc. Sono separati a livello dallo Stomaco ed elaborati come tali dalla Milza, la loro funzione primaria \u00e8 quella di inumidire tutte le parti del corpo e consentire il fluire del qi soprattutto tra pelle e muscoli. Il SoWen dice che \"lucida l'involucro della pelle\".\nIl legame di interdipendenza tra organi e visceri \u00e8 stabilito dall'energia che passa nei meridiani, si estende al corpo secondo cicli definiti, dagli organi pieni ai visceri cavi; attraverso il percorso dei meridiani sorgono sulla superficie epiteliale punti relazionati con cellule, funzioni, organi, emozioni.\nQualit\u00e0 degli organi.\nAnche gli Organi Zang-Fu devono essere visti come insiemi di funzioni piuttosto che come organi materiali. Essi si occupano di vari aspetti dell'organismo secondo una visione olistica. In particolare:\nIl continuo e stretto legame di interdipendenza tra organi e visceri viene assicurato dall'energia che circola attraverso i meridiani e si distribuisce nel corpo secondo cicli definiti, dagli organi pieni ai visceri cavi, parte dalla periferia e parte dall'interno; lungo il tragitto dei meridiani emergono sulla superficie della pelle centinaia di punti particolari, ognuno in relazione diretta con un insieme di cellule, una funzione del corpo, un organo o un'emozione, e che possono essere stimolati con l'agopuntura.\nTerapie.\nLa malattia secondo la medicina tradizionale cinese \u00e8 dovuta a uno squilibrio tra le energie yin e yang, evidenziate dai sintomi. La terapia non consiste pertanto nella soppressione di questi ultimi, bens\u00ec nel riequilibrio energetico.\nQuando il medico cinese si mette di fronte ad un paziente, ed opera con i quattro metodi di osservazione, egli cerca di inserire l'insieme dei segni e sintomi in un quadro sempre pi\u00f9 dettagliato, che inizia con una distinzione tra categorie grossolane (yin/yang, interno/esterno, caldo/freddo, ecc.), per poi operare delle distinzioni sempre pi\u00f9 fini, basate sempre sulla dinamica yin/yang e correlate alle cinque fasi, alle 5 coppie di organi e alle 5 sostanze fondamentali, e alle 6 influenze patogeniche esterne. Dato che tutto l'universo pu\u00f2 essere categorizzato secondo questa doppia rubrica 2/5, anche le piante medicinali possono essere descritte in questo modo. Una volta individuata la disarmonia e descritta in termini di categorie si utilizzeranno quelle piante o quelle formule che si accoppiano in maniera allopatica alla disarmonia, cio\u00e8 contrastando la natura della disarmonia.\nUn buon equilibrio energetico Yin-Yang garantisce armonia e benessere psicofisico; qualsiasi alterazione nella distribuzione del Qi comporta un indebolimento delle capacit\u00e0 difensive e l'insorgere di una patologia.\nL'equilibrio energetico pu\u00f2 essere aggredito da diversi fattori esterni (i fenomeni climatici stagionali, le epidemie, i traumi, le punture e i morsi di animali) o interni (gli squilibri emotivi, gli errori alimentari e le cattive abitudini di vita).\nLa cura di ogni malattia si basa sul riequilibrio energetico Yin-Yang attraverso diverse tecniche terapeutiche, dietetica, farmacopea, massaggio, bagni, esercizi terapeutici (Qi Gong e Tai Chi Chuan, combinazione di movimento ed energia), tecniche di rilassamento e meditazione, discipline che tendono alla conservazione di uno stato di buona salute.\nSolo dopo l'insorgere della malattia si arriva all'uso di tecniche come l'agopuntura e la moxibustione.\nLa farmacopea cinese si avvale di migliaia di sostanze minerali, animali e vegetali, in pillole, polveri, decotti, frizioni, unguenti.\nLa dietetica \u00e8 il principale fattore di mantenimento della salute e di prevenzione, si basa sull'evitare eccessi alimentari e tramite l'assunzione degli alimenti in base alle stagioni, una masticazione lenta e lunga, la combinazione dei sapori, un'adeguata integrazione di liquidi lontano dai pasti.\nI principali organi sono relazionati a cinque sapori fondamentali (Acido, Amaro, Dolce, Piccante, Salato) che ne stimolano la funzionalit\u00e0. Ogni alterazione energetica di Yin-Yang, viene ripristinata attraverso la scelta di determinati alimenti.\nSia il corpo sia la psiche vivono con la stessa energia, non vi pu\u00f2 quindi essere scissione tra malattie fisiche e mentali, perch\u00e9 entrambe sono sintomo di uno squilibrio energetico.\nQualsiasi terapia influenza in sinergia corpo e mente, da qui il vasto utilizzo della MTC in entrambi i campi.\nLa pi\u00f9 singolare tra le pratiche legate alla medicina tradizionale cinese \u00e8 l'agopuntura che agisce sulla complicata rete dei meridiani e consiste nell'applicazione di sottili aghi sulla superficie cutanea in corrispondenza di precisi punti (\"xue wei\"), per stimolare il flusso energetico dove vi \u00e8 un blocco, un ristagno, una carenza.\nUn'altra pratica comune e in associazione all'agopuntura \u00e8 la moxibustione, che stimola tramite il calore gli stessi punti utilizzati in agopuntura, grazie all'utilizzo di piccoli sigari ottenuti da foglie di artemisia essiccate e opportunamente accesi.\nAnche il massaggio cinese (tuina o anmo) prevede la stimolazione, mediante tecniche di manipolazione, dei meridiani per ristabilire l'equilibrio della circolazione energetica all'interno del corpo, tonificando il flusso energetico nei meridiani in cui \u00e8 deficitario e disperdendolo in quelli in cui il flusso \u00e8 eccessivo.\nLe otto regole e i quattro esami.\nIl medico cinese considera otto regole, criteri diagnostici per una classificazione primaria dei sintomi rilevati.\nI segni della malattia si districano in otto quadri a loro volta suddivisi in quattro coppie di opposti: Yin-Yang; Interno-Esterno; Freddo-Caldo; Vuoto-Pienezza:\nLa visita diagnostica si snoda quindi in quattro tecniche successive, detti i \u00ab\"quattro esami\"\u00bb: l'ispezione, l'ascolto e l'apprezzamento degli odori, la raccolta dell'anamnesi e la palpazione; l'insieme dei dati raccolti consente di determinare la causa e i caratteri delle malattie:\nAgopuntura.\nTerapia tra le pi\u00f9 note e antiche della medicina tradizionale cinese, l'agopuntura si serve di appositi aghi con cui pungere degli specifici punti posti lungo i meridiani, punti assimilabili alle chiuse di una diga, attraverso le quali gestire il flusso di energia e correggere la sua distribuzione squilibrata nell'organismo.\nUna terapia come l'agopuntura, la moxibustione, o anche la digitopressione, dovr\u00e0 tenere conto della direzione in cui si muove l'energia secondo lo schema dei cinque elementi: ad esempio, un deficit di energia del meridiano del rene (acqua), che si accompagni specularmente ad un eccesso di energia del meridiano del polmone (metallo), potr\u00e0 essere riequilibrato stimolando il punto Metallo del meridiano del rene, facendo cos\u00ec fluire dal metallo all'acqua l'energia rimasta bloccata. \nMa se viceversa il deficit di energia fosse sul meridiano del polmone, e quello del rene ne avesse in eccesso, occorre andare a ritroso spostando progressivamente tale eccesso dall'acqua al legno, poi al fuoco, alla terra e infine al metallo. Stimolando invece il punto Acqua del meridiano del polmone, quest'ultimo verrebbe ulteriormente svuotato di energia dato che questa tenderebbe naturalmente verso il meridiano del rene.\nLa farmacologia.\nSeguendo i medesimi principi della dietetica (sapore, natura, meridiani destinatari, tendenza), la farmacologia cinese usa tutto ci\u00f2 che \u00e8 presente in natura, nel regno animale, vegetale e minerale con una maggior potenza energetica rispetto alla dietetica, tanto da risultare a volte tossica e perfino mortale; per tale motivo l'approccio farmacologico \u00e8 consigliato per brevi periodi e sotto uno stretto controllo.\nLa farmacologia impiega decotti, estratti, polveri, compresse e capsule, cerotti, sciroppi e polveri micronizzate.\nReazioni avverse.\nDa alcuni studi effettuati a Taiwan e in California dal 1997 al 2000 su migliaia di campioni di MTC \u00e8 emerso che circa il 20% dei medicinali presentava adulterazioni da caffeina, paracetamolo ed altre sostanze farmaceutiche non segnalate in grado di dare possibili reazioni avverse. Gli stessi studi hanno evidenziato contaminazione da metalli pesanti come piombo, arsenico e mercurio."}
{"id": "58257", "revid": "125628494", "url": "https://it.wikipedia.org/wiki?curid=58257", "title": "Papa Niccol\u00f2 IV", "text": "Sull'urna sepolcrale che contiene i suoi resti mortali \u00e8 scritto \"Qui riposa Papa Nicol\u00f2 Quarto figlio di San Francesco\" (\"Hic requiescit/Nicolaus PP Quartus/Filius Beati Francisci\").\nBiografia.\nGirolamo apparteneva alla famiglia \"de Maxio\", \"di Mascio\", \"Massi\", \"Massei\", che avrebbe i suoi capostipiti nella stirpe \"de Lixiano\", i cui \"domini loci\", Berardo e Guglielmo, furono \"fideles\" della casa di Svevia.\nFrate francescano.\nFiglio di un chierico, nacque il giorno della festa di San Girolamo a Lisciano, \"viculus\" o \"villa\" a tre chilometri da Ascoli e feudo abruzzese del Regno di Napoli a sud del fiume Tronto. Non si hanno notizie circa la prima formazione di Girolamo Masci, che tuttavia potrebbe essere legata ai maestri della cattedrale di Ascoli, come sembrerebbero indicare le parole con cui lo stesso Niccol\u00f2 IV accompagn\u00f2 il dono del prezioso piviale (oggi esposto nella Pinacoteca civica di Ascoli Piceno) alla chiesa della cattedra vescovile.\nGirolamo ader\u00ec al progetto di vita proposto da San Francesco (che aveva predicato nella citt\u00e0 di Ascoli nel 1215) entrando nel convento \"Sancti Laurentii de Carpeneta\", assumendo il nome di Girolamo d'Ascoli. La sua ascesa in seno all'Ordine francescano fu rapida grazie alle sue doti morali e alla preparazione dottrinale, anche se il suo cammino di servizio fu arduo e faticoso. Dapprima predicatore di chiara fama, divenne lettore per poi conseguire il titolo di \"Magister theologiae\" nello studio di Perugia insieme a Corrado d'Ascoli.\nNel 1272 fu inviato da Bonaventura da Bagnoregio in Dalmazia quale Ministro Provinciale per poi essere, nell'autunno del medesimo anno, investito da papa Gregorio X della delicata missione \"ad Graecos\". Accanto alla questione di ripristinare l'unit\u00e0 con la Chiesa di Costantinopoli, molto sentita anche dall'imperatore Michele VIII Paleologo, il pontefice intendeva, infatti, risolvere le divergenze tra la Chiesa greca e quella romana in vista dell'apertura del Concilio di Lione indetto per il maggio del 1274.\nNel 1274 Girolamo succedette a Bonaventura da Bagnoregio nella carica di Ministro generale dell'Ordine, che tenne fino al 1279.\nIl neoeletto papa Innocenzo V, nel 1276, confer\u00ec a Girolamo un nuovo incarico per rafforzare i risultati gi\u00e0 raggiunti con l'imperatore Michele VIII e per definire le questioni liturgiche e dottrinali con il patriarca Giovanni XI Bekkos. In seguito alla precoce morte del pontefice la missione venne invece riaffidata a due vescovi e a due domenicani. Girolamo fu inviato a Parigi (con Giovanni da Vercelli, Ministro generale dei Domenicani) per la questione della successione al trono di Castiglia e Le\u00f3n, retto da Alfonso X. La pace risultava basilare in vista dell'auspicata crociata, secondo le indicazioni del Concilio di Lione del 1274. L'abilit\u00e0 diplomatica dei due inviati papali port\u00f2 alla stipula di una tregua fino all'autunno del 1277.\nCardinale.\nGirolamo fu inviato nuovamente a Parigi su incarico del pontefice Niccol\u00f2 III, dato che la tregua non era stata rispettata, quando gli giunse la notizia della sua elezione in data 12 marzo 1278 a cardinale presbitero di Santa Pudenziana e Patriarca latino di Costantinopoli, da parte di papa Niccol\u00f2 III. Papa Martino IV lo nomin\u00f2 nel 1281 cardinale vescovo di Palestrina.\nVacante la Sede Apostolica a seguito della morte di papa Onorio IV, il cardinal Masci si trov\u00f2 da solo ad accogliere Rabban Bar Sauma, ambasciatore dell'imperatore di Persia e del patriarca della Chiesa persiana, per le questioni attinenti a possibili accordi in funzione antiaraba. Nell'estate del 1287 il conclave, riunito per l'elezione del nuovo pontefice, mostr\u00f2 tutte le divisioni generate dalla difficile situazione in cui la Santa Sede era chiamata a muoversi. Solo il 22 febbraio 1288 il Sacro Collegio, decimato da epidemie e febbri malariche, con la presenza di sette cardinali che avevano svolto compiti delicati quali ambasciatori, considerata l'esigenza di riaffermare la \"libertas ecclesiae\", elevava al soglio di Pietro Girolamo d'Ascoli che, dopo un reiterato rifiuto, assunse il nome di Niccol\u00f2 IV.\nI conclavi.\nIl cardinale Girolamo Masci partecip\u00f2 ai conclavi:\nIl pontificato.\nEletto papa all'unanimit\u00e0 il 15 febbraio 1288, dopo una vacanza del soglio pontificio di undici mesi, dapprima rifiut\u00f2 ma, eletto una seconda volta il 22 dello stesso mese, fin\u00ec con l'accettare.\nEgli fu il primo religioso francescano della storia a diventare papa.\nSecondo l'agiografia cattolica fu \"un frate pio e amante della pace, senza altre ambizioni se non il bene della Chiesa\". Si dedic\u00f2 con particolare zelo all'\u00abestirpazione dell'eresia\u00bb, organizzando crociate contro i \u00abnemici della Chiesa\u00bb. In politica interna intraprese una via equidistante dalle varie fazioni romane. In politica estera raggiunse importanti successi che accrebbero l'autorit\u00e0 e il prestigio del papato.\nGoverno della Chiesa.\nAll'inizio del suo pontificato Niccol\u00f2 IV invi\u00f2 una lettera ai sovrani, vescovi e abati indicando il programma della sua azione di governo con le parole: \u00ab... provvedere alla Chiesa e ad un mondo gravemente turbato dalla moltiplicazione delle guerre, non differire di porre rimedio ai pericoli che minacciavano la Terra Santa, priva di ogni sostegno.\u00bb\nAll'amico Bernardo o Berardo Berardi da Cagli, gi\u00e0 vescovo di Osimo, e da lui creato cardinale vescovo di Palestrina (gi\u00e0 prima detenuta dallo stesso Niccol\u00f2 IV ai tempi del suo cardinalato) conferisce l'ufficio \"plenae legationis\" con facolt\u00e0 di \u00ab... sradicare, distruggere, dissipare, disperdere, edificare e piantare e fare qualsiasi cosa \"ad honorem Dei et prosperum statum\" ...\u00bb, nel Regno di Sicilia subito dopo la risoluzione del contrasto e l'incoronazione di Carlo d'Angi\u00f2.\nAl neoeletto cardinale Pietro Colonna fu assegnato invece il compito di paciere a Roma, e ai cardinali Benedetto Caetani (futuro papa Bonifacio VIII) e Matteo Rosso Orsini nel maggio 1288 fu dato l'incarico di pacificare Perugia.\nIl 18 luglio 1289 Niccol\u00f2 IV emise un'importante costituzione (Bolla pontificia \"Coelestis altitudo\", del 18 giugno) che garantiva ai cardinali la met\u00e0 di tutte le entrate della sede di Roma, nonch\u00e9 una parte della gestione finanziaria, spianando la strada a quell'indipendenza del collegio dei cardinali che, nel secolo successivo, sarebbe tornata a sfavore del papato stesso.\nOrganizzazione di una crociata in Terrasanta.\nNiccol\u00f2 IV, reduce da un'intensa quanto spesso proficua attivit\u00e0 diplomatica, era fermamente convinto che per difendere efficacemente la Terra Santa su cui gravava la minaccia araba, fosse propedeutica la composizione dei contrasti tra le maggiori potenze cristiane. Per tale motivo il suo primo anno di pontificato fu focalizzato a sanare le divergenze, quando non anche gli accesi contrasti tra i regni cristiani. Alcuni errori dei pontefici precedenti, dovuti a scarso realismo (come quello di Martino IV, che scomunic\u00f2 l'imperatore bizantino), non si dovevano ripetere.\nNel maggio 1289 Niccol\u00f2 IV incoron\u00f2 Carlo II re di Napoli e Sicilia, dopo che questi aveva riconosciuto espressamente la sovranit\u00e0 papale, e nel febbraio del 1291 concluse un trattato con Alfonso III d'Aragona e Filippo IV di Francia che puntava all'espulsione di Giacomo II d'Aragona dalla Sicilia. La perdita di Tolemaide nel 1291, provoc\u00f2 il rinnovato entusiasmo del papa per una nuova Crociata in Terra santa.\nPer la crociata occorreva motivare le persone e reperire i mezzi necessari. Per tale motivo, instancabilmente, si rivolse ai monarchi, ai patriarchi e ai responsabili degli ordini cavallereschi Templari, Gersolomitani e Teutonici.\nIl 1290 reca il segno della propaganda per la crociata in Terra Santa attraverso l'esortazione rivolta a tutti i fedeli \"ad suscipiendum Crucis signum\". Per la predicazione il pontefice si affid\u00f2 ai Francescani ed ai Domenicani di Lombardia e della provincia romana nonch\u00e9 agli Agostiniani, mentre al patriarca di Gerusalemme fu domandato di predicare la Croce nelle terre a lui soggette. Nella Marca anconitana la predicazione ebbe notevole successo tanto che la sola Camerino (al cui vescovo il pontefice invi\u00f2 lettera di encomio) aveva arruolato ben 400 crocesignati.\nDi fronte per\u00f2 alla scarsezza dei mezzi finanziari, Niccol\u00f2 IV si attiv\u00f2 con forza cercando di coinvolgere le citt\u00e0 di Acri, Tiro e Ciro, del Gran Maestro dei Templari, degli Ospedalieri e dell'Ordine teutonico, dei Consoli di Pisa e del Baiuolo di Venezia. Ma rimaneva ferma la posizione contraria del re di Francia Filippo IV. Infine, stante il rifiuto francese, il pontefice trov\u00f2 l'adesione di Edoardo I d'Inghilterra, che promise di partire il 24 giugno 1293, giorno di San Giovanni. Ma il tempo era scaduto: il 15 maggio 1291 San Giovanni d'Acri fu assalita e tre giorni dopo giunse la notizia della sua capitolazione.\nDopo il forte sconforto iniziale del fallimento di un progetto accarezzato per anni, Niccol\u00f2 IV torn\u00f2 a rielaborare l'idea della crociata facendo esperienza degli errori.\nInsieme ai rinnovati contatti con Filippo il Bello, cui sottopose l'idea di unificare gli ordini cavallereschi, egli avvi\u00f2 una febbrile attivit\u00e0 per coinvolgere Balcani, Armenia, Marocco, Africa, Tartari e Cina. A tale scopo furono mandati predicatori, tra i quali il famoso francescano Giovanni da Montecorvino, ad operare tra i Bulgari, i Tatari e i Cinesi.\nMentre le lettere del pontefice erano ovunque accolte con benevolenza, le asprezze giungevano proprio dall'Europa cristiana. L'animosit\u00e0 e i conflitti d'interesse fecero naufragare il grande progetto di Niccol\u00f2 IV, della cui valenza spirituale solo ora si inizia a comprendere la reale e profonda portata.\nNel 1288 organizz\u00f2 una crociata anche contro il re d'Ungheria Ladislao IV, allora intento a rinforzare lo Stato ungherese con l'aiuto dei Cumani (da poco giunti nel paese), verso i quali mostr\u00f2 eccessiva tolleranza pur essendo musulmani e pagani, ovvero praticanti la loro religione tradizionale animista - sciamanica. La crociata si trasform\u00f2 in una guerra civile interna all'Ungheria e alla fine Ladislao IV fu assassinato.\nGoverno dello Stato Pontificio.\nNiccol\u00f2 IV fu nominato dai romani \"Senatore di Roma a vita\" ma lasci\u00f2 subito la carica nominando senatori prima Orso Orsini e poi Bertoldo Orsini. Appoggiatosi inizialmente a questa famiglia romana e accortosi che questa non riusciva mantenere l'ordine nella citt\u00e0, dilaniata da continue lotte tra fazioni, si affid\u00f2 ai Colonna. Tra i suoi primi atti di governo vi fu quello di trasferire la sede della Curia da Roma a Rieti. Attraverso altri provvedimenti privilegi\u00f2 e incentiv\u00f2 il traffico lungo la via Flaminia, la strada che assicurava a Roma i collegamenti pi\u00f9 veloci verso il nord e che peraltro era sempre transitabile anche in inverno.\nNiccol\u00f2 IV mostr\u00f2 un interesse misurato verso la sua terra d'origine. Tra i primi atti del suo governo figura, il 27 giugno 1288, la nomina del Rettore della Marca nella persona di Giovanni Colonna, famiglia romana alla quale era particolarmente legato, tanto che la satira del tempo lo raffigurava racchiuso entro una colonna.\nInoltre annett\u00e9 Urbino, con il suo comitato e diocesi alla Marca anconitana il 25 giugno 1288, e dispose la rifondazione della citt\u00e0 di Cagli, distrutta dal fuoco appiccato dai ghibellini nel settembre del 1287 mentre tentavano di conquistare il governo del libero comune a guida guelfa. In proposito l'attenzione del pontefice, nonostante i molteplici e pressanti impegni, fu quanto mai forte. Egli, con sue bolle emanate dalla Basilica di Santa Maria Maggiore, non esit\u00f2 ad entrare anche nei dettagli della ricostruzione d'imperio, impartendo al Colonna direttive spesso minuziose. Per disegnare l'impianto della nuova citt\u00e0, che per la data del 9 febbraio 1289 battezz\u00f2 con il nome di Sant'Angelo Papale, il pontefice, stando all'attribuzione della Scoccianti, avrebbe chiamato Arnolfo di Cambio il quale import\u00f2 avanzate soluzioni in parte tratte dalle \"bastides\" francesi: soluzioni che, si ipotizza, avrebbero poi ispirato Leon Battista Alberti. Con un avanzato progetto urbanistico la citt\u00e0 abbracciava la chiesa di San Francesco (la pi\u00f9 antica delle Marche) che nel 1234 era stata costruita \"extra-muros\".\nNiccol\u00f2 mor\u00ec il 4 aprile 1292, nel palazzo che aveva fatto costruire a fianco della Basilica di Santa Maria Maggiore, ove \u00e8 raffigurato, implorante, nel mosaico del catino absidale ai piedi della Madonna. Nella stessa Basilica vi \u00e8 pure il suo monumento funebre, che ne sormonta la tomba, realizzato circa tre secoli dopo da Domenico Fontana.\nConcistori per la creazione di nuovi cardinali.\nPapa Niccol\u00f2 IV durante il suo pontificato ha creato 6 cardinali in un solo concistoro.\nOpere artistiche e culturali.\nNiccol\u00f2 IV fu uno dei protagonisti della cultura medioevale. Al suo nome infatti si associano le Universit\u00e0 degli Studi di Montpellier, di Gray, di Ascoli e di Macerata, ma anche l'avvio dell'erezione del Duomo di Orvieto e gli interventi di restauro delle basiliche di San Giovanni in Laterano e di Santa Maria Maggiore nel quadro di un progetto volto ad adeguare la liturgia e l'iconografia mariana occidentale a quella d'Oriente, nella indomita speranza della riunificazione delle due Chiese. A lui va inoltre ricondotta nel 1289 la rifondazione della citt\u00e0 di Cagli che si ritiene sia stata realizzata su disegno di Arnolfo di Cambio. Al suo pontificato \u00e8 legata, secondo vari studiosi (quali Bellosi, Brandi, Nicholson), la committenza a Cimabue e pittori romani della decorazione della Basilica superiore di San Francesco ad Assisi, testimonianza del favore goduto da quel luogo presso di lui. Il primo papa francescano commission\u00f2 nel 1292 il primo presepe in marmo sempre ad Arnolfo di Cambio per la Basilica di Santa Maria Maggiore a Roma e all'orafo Guccio di Mannaia lo splendido calice in oro, argento dorato e smalti traslucidi, vero capolavoro dell'oreficeria italiana, quale omaggio alla basilica assisiate. \nPer Niccol\u00f2 IV lavorarono artisti quali Arnolfo di Cambio, Pietro Cavallini ed Iacopo Torriti.\nGenealogia episcopale.\nLa genealogia episcopale \u00e8:"}
{"id": "58258", "revid": "74801", "url": "https://it.wikipedia.org/wiki?curid=58258", "title": "Diane Arbus", "text": "Le fotografie per cui la Arbus \u00e8 maggiormente conosciuta sono quelle che ritraggono gli esseri umani nella loro diversit\u00e0, nello scostarsi dalla \"normalit\u00e0\" data per scontata, una normalit\u00e0 a volte messa in discussione dalla stessa natura, a volte da scelte personali. Il suo approccio tuttavia non \u00e8 mai voyeuristico, anzi, la consapevolezza della diversit\u00e0 non sminuiva i suoi soggetti, come avrebbe potuto avvenire facilmente. Nella maggior parte dei suoi ritratti i soggetti si trovano nel proprio ambiente, apparentemente a proprio agio; invece, \u00e8 lo spettatore che \u00e8 messo a disagio dall'accettazione del soggetto del proprio essere \"freak\".\nNegli anni sessanta ricevette due borse di studio dalla Fondazione Guggenheim e insegn\u00f2 fotografia in diverse scuole a New York e Amherst negli ultimi anni della propria vita. In seguito a sempre pi\u00f9 frequenti crisi depressive, si tolse la vita il 26 luglio 1971.\nBiografia.\nLa giovent\u00f9 (1923-1945).\nDiane Nemerov nasce in seno ad una ricca famiglia ebrea di New York proprietaria della catena di grandi magazzini Russek's: il padre \u00e8 David Nemerov e la madre Gertrude Russek. \u00c8 la seconda di tre figli: il fratello maggiore, Howard Nemerov, pi\u00f9 grande di Diane di tre anni, diventer\u00e0 noto come uno dei maggiori poeti americani; la sorella minore, Ren\u00e9e, \u00e8 una scultrice. Anche il padre David, dopo essersi ritirato dagli affari far\u00e0 il pittore, con un discreto successo commerciale. Dal 1930 Diane frequenta la \u201cEthical culture school\u201d a New York e negli anni successivi la Fieldston School.\nA soli 14 anni conosce Allan Arbus, di cinque anni pi\u00f9 grande, all'epoca commesso da Russek's, e se ne innamora. Il rapporto non \u00e8 ben visto dalla famiglia di Diane, ma lei lo sposer\u00e0 appena compiuti i 18 anni, il 10 aprile del 1941. Tuttavia i Nemerov rimangono in buoni rapporti con la figlia. Il primo lavoro dei giovani sposi \u00e8 un servizio fotografico pubblicitario per la catena del padre, i Grandi Magazzini Russek's. Diane \u00e8 considerata una ragazza molto dotata ed \u00e8 incoraggiata a prendere lezioni private di disegno, ma pur di sposare Allan non esita a rinunciare all'universit\u00e0. Durante la seconda guerra mondiale Allan fa il servizio militare lavorando come fotografo per l'esercito. Alla fine del 1944 Allan \u00e8 attivo in Birmania, e il 3 aprile 1945 nasce la figlia Doon Arbus. In quel periodo Diane torna a stare in casa dai suoi genitori.\nDiane e Allan Arbus fotografi (1945-1959).\nAlla fine del conflitto Allan e Diane decidono di fare i fotografi, visto che nel 1941 si erano gi\u00e0 occupati brevemente di moda e Allan aveva accumulato una notevole esperienza come fotografo nell'esercito. All'inizio sembra che Diane si limiti a fare da assistente ad Allan; lo studio comunque si chiama \u201cDiane &amp; Allan Arbus\u201d. La Arbus studier\u00e0 fotografia brevemente con Berenice Abbott nel 1947, poi con Brodovitch nel 1955, infine con Lisette Model, con cui studia nel 1956 e nel 1957. In un'intervista a \"Newsweek\" Diane racconta cos\u00ec la sua amicizia con la Model: \u201cFinch\u00e9 non studiai con Lisette sognavo di far fotografie, ma non le facevo davvero. Lisette mi disse che dovevo divertirmi nel farlo...\u201d. Le esperienze con Aleksej \u010ceslavovi\u010d Brodovi\u010d, Art Direcor di Harper's Bazaar, alla New School for Social Research e con Berenice Abbott le sono state utili, ma i migliori risultati sono sicuramente dovuti all'insegnamento della Model. \u00c8 proprio grazie all'esperienza con Lisette che Diane supera la sua timidezza e trova il coraggio di fotografare i soggetti che desidera. Il primo servizio pubblicato dalla coppia \u00e8 del 1947, su \"Glamour\". \u00c8 un servizio sui pullover. Con \"Glamour\" lavoreranno spesso negli anni successivi, ma anche con le riviste \"Seventeen\" e \"Vogue\".\nNel 1951 Diane e Allan lasciano per un anno il lavoro sulla moda per un viaggio in Europa. Il 16 aprile del 1954 nasce la seconda figlia Amy Arbus. Diane per il parto rifiuta l'anestesia, e si dice che abbia descritto la cosa come una delle migliori esperienze della sua vita. In questi anni Diane conosce un giovane Stanley Kubrick, allora fotografo ai primi passi. Nel 1955 una foto di Diane e Allan, un padre che legge il giornale al figlio, sdraiato sul letto, \u00e8 esposta nella monumentale mostra di Edward Steichen \"The Family of Man\" (La famiglia dell'uomo). Diane collaborer\u00e0 con il marito Allan solamente fino al 1956, anche se ancora per qualche anno appariranno fotografie che continuano a riportare i crediti di entrambi.\nAncora alla fine degli anni cinquanta Diane lavora con una Nikon 35mm. \u201cDapprincipio mi piaceva la grana. Ero affascinata dal suo effetto nella stampa, perch\u00e9 tutti quei piccoli punti formavano un arazzo e ogni dettaglio andava letto attraverso di essi. La pelle era come l'acqua e il cielo, si aveva pi\u00f9 a che fare con la luce e l'ombra che con carne e sangue\u201d, dir\u00e0 in un'intervista anni dopo (\"Aperture\" 1972, trascrizione di una lezione del 1971). Nel 1957 il padre di Diane, David Nemerov, lascia la presidenza dell'azienda di famiglia e da pensionato si dedica con un discreto successo commerciale alla pittura. Nel 1958 in una mostra vende quarantadue quadri a olio. Diane e Allan conoscono anche Robert Frank e la moglie Mary, nel 1958, nel pieno delle riprese di \"Pull my daisy\"; Allan, che ha sempre desiderato fare l'attore, ha una piccola parte nel film. Nel periodo fra il 1957 e il 1960 Diane scopre l'Hubert's Museum, un \u201cbaraccone\u201d situato all'angolo fra la 42\u00aa e Broadway, dove si esibisce una serie di bizzarre figure che la Arbus fotografer\u00e0 pi\u00f9 volte negli anni. Pi\u00f9 o meno in questo periodo il matrimonio di Diane e Allan va in crisi. I due si separano nel 1958, ma informano la famiglia di lei solo tre anni dopo. Divorziano undici anni dopo, nel 1969.\nDopo la separazione dal marito Allan (1959-1965).\nDiane conosce Emile De Antonio, distributore del film di Robert Frank \"Pull my daisy\". Emile, detto \u201cDe\u201d fa vedere alla Arbus \"Freaks\", il film del 1932 di Tod Browning, gi\u00e0 divenuto un cult movie. Visti i soggetti della Arbus \u00e8 sicuramente uno dei film che maggiormente si avvicinano alla sua estetica. Si dice che lo abbia visto e rivisto molteplici volte. Un altro luogo in cui ritroviamo spesso Diane Arbus a fare fotografie \u00e8 il Club '82, situato nella lower Manhattan e frequentato da una serie di figure molto particolari. Fra i primi soggetti fotografati dalla Arbus in questi anni si contano \"Miss Storm\u00e9 de Larverie\", la donna che si veste da uomo, e \"Moondog\", un gigante cieco con una grande barba e corna da Vichingo che passa otto ore al giorno fra la 50\u00aa ovest e la Sixth Avenue. Va notato che Arbus non si limita a fotografare di sfuggita questi personaggi, ma instaura con loro un vero rapporto di amicizia, talvolta anche profondo. Molti di loro vengono fotografati pi\u00f9 volte nel corso degli anni, come accade all'uomo messicano affetto da nanismo \"Cha cha cha\", nome d'arte di Lauro Morales, ritratto in una delle foto pi\u00f9 famose della Arbus. Le prime foto dell'uomo sono del 1960, ed \u00e8 ancora la Nikon 35\u00a0mm la macchina usata; fino a quella divenuta famosa del 1970 fatta con la Mamiya, una macchina medio formato. Anche molti dei protagonisti dell'Hubert's Museum, il baraccone delle meraviglie nella 42\u00aa strada, sono ritratti spesso dalla Arbus. Anche se inizialmente viene vista con sospetto dai soggetti, riesce spesso ad instaurare con le persone fotografate un rapporto di intimit\u00e0, e ad essere accettata da loro.\nLa sua prima pubblicazione \u00e8 \"The Vertical Journey\", sei foto pubblicate nel 1960 sulla rivista \"Esquire\". A questo segue nel 1961 \"The full circle\" su \"Harper's Bazaar\". I suoi soggetti rappresentano una scelta cos\u00ec inconsueta che vengono pubblicati solo grazie all'insistenza di Marvin Israel, suo caro amico (e suo amante, secondo la biografia della Bosworth), che all'epoca \u00e8 appena diventato art director per la rivista. Pare infatti che Nancy White, redattore capo di Harper's Bazaar, fosse contraria alla pubblicazione. In effetti il risultato immediato fu qualche disdetta dell'abbonamento alla rivista. Va notato come entrambi i titoli siano anche raffinate citazioni di letteratura. \"The vertical Journey\" del viaggio di \"Alice nel paese delle meraviglie\", e \"The full circle\" di Shakespeare (\"Il cerchio completo. Chi \u00e8 colui che mi pu\u00f2 dir chi sono?\") Il 1962 \u00e8 l'anno del passaggio alla Rollei, non senza qualche difficolt\u00e0 iniziale. La Arbus sviluppa anche un nuovo filone di interesse, quello per i nudisti. Sempre nel 1962 \"Show\" pubblica le foto di Mae West della Arbus, che sembra per\u00f2 non siano piaciute molto alla diva. Le difficolt\u00e0 con i soggetti ritratti per i lavori su commissione, che non gradiscono affatto il modo con cui la Arbus li ritrae, saranno una delle costanti del suo lavoro. Nel 1963 Diane Arbus vince la sua prima borsa di studio della Guggenheim. In questi anni frequenta il famoso fotografo di moda Richard Avedon. Fra il 1964 e il 1965 Diane Arbus \u00e8 spesso in giro per New York a fare fotografie.\nIl MOMA e le borse di studio del Guggenheim (1965-1969).\nNel 1965 il MOMA presenta tre fotografie della Arbus in una mostra dal titolo \"Acquisizioni recenti\". L'anno prima le aveva acquistato sei immagini (pi\u00f9 una in regalo). La reazione del pubblico non fu di indifferenza, e spesso le fotografie dovevano essere pulite dagli sputi dei visitatori. Nel 1965 Diane tiene un corso di fotografia alla Parson school of design. Invece di far studiare l'arte sui libri la Arbus porta gli studenti a vedere le opere nei musei. Nel 1966 Diane \u00e8 in Giamaica, fotografa per il New York Times delle foto di moda per bambini. Nel 1967 il MOMA espone trenta sue foto nella mostra \"New Documents\", insieme a foto di Garry Winogrand e Lee Friedlander.\nLa mostra \u00e8 un grande successo, nonostante le polemiche che la accompagnano. L'etichetta di \u201cfotografa di mostri\u201d che le viene cucita addosso non piace a Diane. Secondo la Bosworth, Diane ha sempre sofferto di crisi depressive, ma a causa di un'epatite contratta nel 1968 - causata forse dall'abuso di farmaci - smette di prendere gli antidepressivi. Nell'aprile del 1969 \u00e8 a Londra, fotografa per le riviste \"Nova\" e il \"Sunday Times\". Su Nova escono le sue foto di sosia di personaggi famosi: sono gli anni in cui Diane si vede spesso alle manifestazioni pro e contro la guerra in Vietnam. Alla fine del 1969 la Arbus si trasferisce al Wesbeth, un condominio di New York che per statuto accetta solo artisti.\nUn corso per una Pentax (1970-1971).\nNel 1970 prova la Pentax 6x7 di un suo amico fotografo, Hiro. Ne rimane entusiasta, le proporzioni sono circa le stesse delle lastre 8x10 dei banchi ottici usati nelle foto di moda. Inoltre la visione attraverso il mirino le ricorda quella di \u201cuna grande 35mm\u201d. Per poterla acquistare organizza un corso di fotografia a cui partecipano 28 allievi, fra cui troviamo anche Eva Rubinstein, figlia del grande pianista Arthur Rubinstein, destinata a diventare anche lei una grande fotografa. La Arbus \u00e8 ormai un mito fra i giovani fotografi. Nel 1970 \"Art Forum\" pubblica le sue foto, il che \u00e8 molto insolito per un mensile che di solito si occupa di arte astratta. Nel 1970 Diane inizia a fotografare dei disabili in un istituto. Come suo solito non si tratta di una sola sessione fotografica, ma vi torner\u00e0 diverse volte. \u00c8 la serie che diventer\u00e0 nota dopo la sua morte con il titolo di \"Untitled\".\nLa Arbus confider\u00e0 a Lisette Model di aver cambiato idea sui risultati ottenuti. Dice la Model: \u201cInizialmente ne era molto contenta, ma ora le sembrava di avere perso il controllo della situazione\u201d. Fra gli ultimi soggetti della Arbus vi sono anche le prostitute e i clienti di alcuni bordelli sadomaso. Di questi lavori sono noti solo pochi scatti. Ormai la depressione di cui ha sempre sofferto si \u00e8 fatta pi\u00f9 grave, e la donna pare aver perso l'interesse per la fotografia. Anche il crescente carico di responsabilit\u00e0 connesso al successo sembra contribuire a schiacciarla. Il 26 luglio 1971 si suicida, ingerendo una forte dose di barbiturici e tagliandosi i polsi nella vasca da bagno. La troveranno un paio di giorni dopo, con il corpo gi\u00e0 in avanzato stato di decomposizione.\nDopo la sua morte.\nNel 1972 inizia la consacrazione di Diane Arbus. Prima la Monografia della Aperture e poi l'esposizione delle sue foto alla Biennale di Venezia, una partecipazione decisa dalla Arbus poco prima della sua morte, la proiettano direttamente nell'Olimpo dei grandi. Fra le grandi mostre della Arbus dopo la sua morte ricordiamo solo \"Diane Arbus Revelations\" del 2004, che per la prima volta rende disponibile al pubblico una grande quantit\u00e0 di documenti biografici e molte foto precedentemente mai pubblicate.\nGiudizi critici.\n\"She come to them\" \u00e8 lo slogan che riassume meglio lo stile della Arbus. Lei andava da loro, e quando qualcosa nella scena non andava bene non era la scena ad essere modificata, ma la fotografa ad adattarsi.\nDiane Arbus inizia a fotografare a partire dagli anni quaranta, utilizzando una Nikon , ma solo grazie all'incoraggiamento della fotografa Lisette Model supera la sua timidezza e inizia (nel 1957) a fotografare i soggetti che davvero la interessano. Possiamo idealmente far iniziare il lavoro personale di Diane Arbus gi\u00e0 nel 1956, anno in cui inizia a numerare i suoi provini a contatto a partire dal nr.1. Proviner\u00e0 e numerer\u00e0 pi\u00f9 di rotolini fino al 1971, anno del suicidio. Fino al 1962 user\u00e0 quasi esclusivamente il (una Nikon) che abbandoner\u00e0 in modo definitivo nel 1963 in favore del medio formato , una Rolleiflex Biottica, usata saltuariamente nei primi anni e poi una Mamiya C33, sempre biottica ma dotata di un comodo flash elettronico. Le foto fatte con il flash di schiarita diventeranno un suo \u201cmarchio di fabbrica\u201d e saranno imitate da numerosi fotografi negli anni successivi. Dal 1970 utilizza anche una Pentax 6x7.\n\u00c8 utile dividere il lavoro della Arbus in tre filoni principali, quello delle fotografie di personaggi eccentrici e di \"freaks\", con i quali instaura sempre un rapporto di complicit\u00e0 e di amicizia, talvolta forse perfino di profonda intimit\u00e0. Quello pi\u00f9 o meno su commissione delle varie riviste di ritratti di personaggi, famosi o meno, e infine quello delle foto prese per strada. Marvin Israel a proposito di questi ultimi racconta: \u201cCi sono centinaia di provini dove la stessa faccia non compare pi\u00f9 di una volta e sono tutti primi piani\u201d. In queste fotografie la Arbus concentra il meglio dell'eccentricit\u00e0 della sua visione particolare, mostrando i soggetti ritratti senza la minima ricerca dell'abbellimento estetico, anzi andandone consapevolmente a cercare l'estremo opposto, fino ad arrivare alla provocazione consapevole, come accade in una delle sue foto pi\u00f9 famose: \u201cChild with a toy hand grenade in central park\u201d (bambino con una bomba giocattolo) del 1962, nell'arco di tempo \u201cnon proprio breve\u201d che ci mostra il provino a contatto si vede che l'espressione di stizza del bambino \u00e8 indotta, negli scatti prima e dopo l'espressione del soggetto \u00e8 rilassata, mentre in quello decisivo la contrazione del volto in una smorfia \u00e8 ottenuta dalla Arbus ritardando il momento dello scatto, il bimbo si arrabbia, vuole essere fotografato. Il provino svela il meccanismo che la forza dello scatto isolato ci nasconde. La magia della grande fotografa fa il resto.\nL'intimit\u00e0 della Arbus con i suoi soggetti ci \u00e8 segnalata in molti modi: dal nano Cha cha cha fino a Marcello Mastroianni, la galleria dei personaggi stesi su un letto \u00e8 interminabile. Se non basta c'\u00e8 un provino a contatto che va oltre. Sono dodici foto di una coppia, lei bianca e lui di colore. Lei \u00e8 nuda e si fa coccolare dal marito, a torso nudo ma con i pantaloni. Se si guarda attentamente il provino ci si accorge che la donna nella foto centrale \u00e8 diversa. \u00c8 la Arbus, anche lei completamente nuda, sdraiata sull'uomo di colore.\n\u201cOgni ritratto non \u00e8 altro che l'autoritratto dell'autore, il modello \u00e8 solo un'occasione, l'accidente\u201d (da \"Il ritratto di Dorian Gray\", di Oscar Wilde). Guarda caso \u00e8 la stessa affermazione che fa August Sander, il fotografo tedesco che maggiormente \u00e8 stato accostato alla Arbus per il modo con cui riprende i suoi soggetti. In effetti si potrebbero nascondere facilmente alcune foto di Sander fra quelle della Arbus e nessuno se ne accorgerebbe. Mai in nessuno come nella Arbus ogni ritratto \u00e8 principalmente la proiezione delle sue ossessioni. Scegliamo un'altra foto famosa, \u201cIdentical twins\u201d. \u00c8 la copertina della monografia della Aperture dedicata alla Arbus. Le gemelline differiscono solo per l'espressione. Una sorridente, l'altra no. Il contatto ravvicinato fra loro le fa sembrare due gemelle siamesi. Per scoprire la vera entit\u00e0 dell'ossessione per il tema perturbante del doppio bisogna andare indietro nel tempo, dal 1967, anno della foto, al 1950, quando la Arbus fotografa la figlia Doon in una doppia esposizione in cui la ritrae contemporaneamente triste ed allegra. L'ossessione del doppio segue la Arbus per tutta la sua vita. Le gemelline \u201cricompaiono\u201d in Shining di Kubrick, vecchio amico di Diane. Non sono, come molti credono, solo un omaggio alla fotografa scomparsa, ma il modo migliore per rendere il materializzarsi di un'ossessione; il cerchio, ancora una volta, \u00e8 completo \u201cthe full circle\u201d appunto. Ricordiamo anche che sempre in Shining una delle scene pi\u00f9 agghiaccianti \u00e8 quella della morta suicida nella vasca da bagno, ormai parzialmente decomposta, che seduce il protagonista. \u00c8 esattamente la condizione in cui ritrovarono la Arbus, nella vasca da bagno, il corpo ormai cosparso dalle macchie verdastre della decomposizione post mortem.\nBiopic.\nLa biografia della Arbus \u00e8 la base della trama del film del 2006 \"Fur - Un ritratto immaginario di Diane Arbus\", diretti dal regista Steven Shainberg, con la Arbus interpretata da Nicole Kidman, tratto dal romanzo di Patricia Bosworth \"Diane Arbus: Una biografia\". La storia (inventata) si propone di mostrare come Diane abbia potuto apprezzare il mondo della diversit\u00e0, entrando gradualmente in contatto e sintonia con il mondo dei \"freaks\"."}
{"id": "58260", "revid": "104485", "url": "https://it.wikipedia.org/wiki?curid=58260", "title": "Kakhet", "text": ""}
{"id": "58264", "revid": "149587", "url": "https://it.wikipedia.org/wiki?curid=58264", "title": "Fungo", "text": ""}
{"id": "58275", "revid": "2301", "url": "https://it.wikipedia.org/wiki?curid=58275", "title": "Acido nicotinico", "text": ""}
{"id": "58276", "revid": "2301", "url": "https://it.wikipedia.org/wiki?curid=58276", "title": "Vitamina B3", "text": ""}
{"id": "58277", "revid": "585241", "url": "https://it.wikipedia.org/wiki?curid=58277", "title": "Vitamina PP", "text": ""}
{"id": "58278", "revid": "339392", "url": "https://it.wikipedia.org/wiki?curid=58278", "title": "Muladhara chakra", "text": ""}
{"id": "58279", "revid": "339392", "url": "https://it.wikipedia.org/wiki?curid=58279", "title": "Svadhishthana chakra", "text": ""}
{"id": "58280", "revid": "339392", "url": "https://it.wikipedia.org/wiki?curid=58280", "title": "Sv\u0101dhisthana chakra", "text": ""}
{"id": "58281", "revid": "339392", "url": "https://it.wikipedia.org/wiki?curid=58281", "title": "Manipura chakra", "text": ""}
{"id": "58282", "revid": "339392", "url": "https://it.wikipedia.org/wiki?curid=58282", "title": "Anahata chakra", "text": ""}
{"id": "58283", "revid": "339392", "url": "https://it.wikipedia.org/wiki?curid=58283", "title": "Vishuddha chakra", "text": ""}
{"id": "58284", "revid": "339392", "url": "https://it.wikipedia.org/wiki?curid=58284", "title": "Ajna chakra", "text": ""}
{"id": "58285", "revid": "339392", "url": "https://it.wikipedia.org/wiki?curid=58285", "title": "Sahasrara chakra", "text": ""}
{"id": "58288", "revid": "919135", "url": "https://it.wikipedia.org/wiki?curid=58288", "title": "Approssimazione", "text": "Un'approssimazione \u00e8 una rappresentazione di una qualche grandezza che, pur essendo fatta in modo inesatto, \u00e8 tuttavia abbastanza precisa per poter essere di una qualche utilit\u00e0 pratica. Bench\u00e9 il concetto di approssimazione si applichi prevalentemente ai numeri \u00e8 anche frequentemente applicato ad altre entit\u00e0 come ad esempio, funzioni matematiche e geometriche, leggi fisiche.\nDescrizione.\nL'uso delle approssimazioni \u00e8 giustificato dal fatto che spesso l'incompletezza delle informazioni disponibili non consente l'uso di modelli e rappresentazioni esatte. Inoltre molti problemi e fenomeni del mondo fisico sono o troppo complessi per essere rappresentati con espressioni analitiche, o addirittura impossibili da modellare. Inoltre, anche quando una rappresentazione analitica \u00e8 nota, a volte pu\u00f2 essere conveniente ai fini pratici adottare rappresentazioni approssimate, allo scopo di ridurre la complessit\u00e0 del problema.\nDal punto di vista prettamente numerico si possono avere due tipi di approssimazione:"}
{"id": "58289", "revid": "287204", "url": "https://it.wikipedia.org/wiki?curid=58289", "title": "Tode", "text": ""}
{"id": "58293", "revid": "1543377", "url": "https://it.wikipedia.org/wiki?curid=58293", "title": "Andr\u00e9 Bazin", "text": "Biografia.\nDi formazione cattolica, la sua prima vocazione fu quella di diventare un insegnante. Nel 1938, ventenne, s'iscrisse ai corsi della scuola normale di Saint Cloud, ma nel 1941 non super\u00f2 l'orale del concorso per l'insegnamento; si avvicin\u00f2 quindi a Pierre Aim\u00e9 Touchard che aveva appena fondato a Parigi la \"maison des lettres\".\nNella capitale Andr\u00e9 Bazin fond\u00f2 un cineclub in cui invitava regolarmente Roger Leenhardt, autore, sulla rivista \"Esprit\", della rubrica \"la petite \u00e9cole du spectateur\" di cui Bazin era da tempo assiduo lettore.\nLa Liberazione fu un periodo intenso anche da un punto di vista culturale: si voleva portare \"il popolo alla cultura e la cultura al popolo\". Forte di questa convinzione Bazin si impegn\u00f2 nell'educazione popolare. Partecip\u00f2 alla fondazione di cineclub, tenne corsi, organizz\u00f2 conferenze nelle fabbriche, in Germania, in Algeria, in Marocco.\nFu un periodo frenetico in cui, parallelamente, inizi\u00f2 anche un lavoro di riflessione e di giornalista per \"L'\u00e9cran fran\u00e7ais\", \"Le Parisien lin\u00e9r\u00e9\" e \"Esprit\". Partecip\u00f2 alla nascita di \"Radio-Cin\u00e9ma-T\u00e9l\u00e9vision\" (che in seguito diventer\u00e0 T\u00e9l\u00e9rama). Fu in questo periodo che conobbe e aiut\u00f2 un giovane appassionato di cinema, Fran\u00e7ois Truffaut, di cui diviene padre spirituale e protettore.\nNel 1951 fond\u00f2 con Jacques Doniol-Valcroze, i \"Cahiers du cin\u00e9ma\" su cui ha scritto un'intera generazione di critici e futuri cineasti che hanno dato vita alla Nouvelle Vague.\nAndr\u00e9 Bazin scommise che, presentando e spiegando le opere di qualit\u00e0 ad un pubblico popolare, questo sarebbe diventato pi\u00f9 esigente, meno succube delle opere puramente commerciali. Per lui la cultura era un mezzo di emancipazione delle masse.\nMor\u00ec di leucemia nel 1958, la notte successiva all'inizio delle riprese de \"I quattrocento colpi\", il primo lungometraggio di Fran\u00e7ois Truffaut, che non a caso lo dedic\u00f2 alla memoria del maestro. La morte, che lo colse appena quarantenne, imped\u00ec a Bazin di assistere all'affermazione di una nuova generazione di cineasti profondamente segnati dalla sua intelligenza critica e dal suo impegno.\nMolto importanti sono le sue teorizzazioni relative al realismo al cinema: Bazin sviluppa i concetti di \"realismo ontologico\", di \"montaggio proibito\" e divider\u00e0 i registi nel periodo appena successivo all'avvento del sonoro tra quelli che credono nell'immagine e quelli che credono nella realt\u00e0. Tutti questi concetti sono ampiamente trattati in \"che cos'\u00e8 il cinema?\".\nInoltre importante nella sua teorizzazione \u00e8 il rifiuto della rappresentazione della morte e della \"piccola morte\", ossia l'orgasmo, in quanto elementi contrari alla creazione operata dal cinema e perch\u00e9 eventi irripetibili e quindi privati della loro intima natura se riprodotti pi\u00f9 volte (mandando avanti e indietro la pellicola); in ogni caso morte e orgasmo rientrano tra gli specifici filmici perch\u00e9 solo con la dimensione temporale (tipica del cinema) possono essere riprodotti.\nOpere.\nSaggi, interviste e scritti di Bazin compaiono anche in:"}
{"id": "58296", "revid": "135224", "url": "https://it.wikipedia.org/wiki?curid=58296", "title": "Johann Strauss (padre)", "text": "Ricordato con l'appellativo di \"Padre del valzer\", assieme a Joseph Lanner, Johann Strauss \u00e8 stato il creatore del valzer viennese, che seppe portare a livelli di dignit\u00e0 mai raggiunti fino a quel momento e contribu\u00ec alla sua diffusione nel resto del continente europeo. Con lui il valzer smise di essere una semplice danza contadina e fece il suo ingresso anche fra i livelli pi\u00f9 alti della societ\u00e0, sia come musica da ballo, sia come musica da concerti.\nJohann Strauss padre \u00e8 altrettanto ricordato per essere stato il capostipite della celebre famiglia di compositori viennesi che comprendeva, oltre al fondatore, i suoi tre figli Johann, Josef ed Eduard. La sua fama di compositore \u00e8 legata a tutt'oggi alla \"Radetzky-Marsch\" op. 228 (la Marcia di Radetzky), che viene eseguita ogni anno come fuori programma conclusivo durante il Concerto di Capodanno del Wiener Philharmoniker.\nBiografia.\nLe origini e l'infanzia.\nLa famiglia di Johann Strauss viveva a \"Leopoldstadt\" (oggi secondo distretto della citt\u00e0 di Vienna). Suo nonno, Johann Michael Strauss, era un ebreo originario di Budapest che si era convertito al cattolicesimo per poter sposare, l'11 febbraio 1762 nel Duomo di Santo Stefano, Rosalia Buschin, figlia di un guardiacaccia originario dell'Austria Inferiore; per guadagnarsi da vivere, Johann Michael lavorava come servitore presso il Feldmaresciallo Conte Franz Von Roggendorff, che aveva combattuto nella Guerra dei sette anni.\nFra il 1763 e il 1769 la coppia ebbe quattro figli. Di questi il loro secondogenito, Franz Borgias Strauss, futuro padre di Johann, il 23 ottobre 1797 spos\u00f2 Barbara Dollmann. Quando Johann Michael mor\u00ec, nel 1800, la giovane coppia prese in gestione una locanda nella \"Flossgasse\" al numero 7; tale locanda era frequentata prevalentemente da marinai che navigavano sul Danubio provenienti da Linz.\nJohann Strauss nacque in quella locanda il 14 marzo 1804 e venne battezzato lo stesso giorno secondo il rito cattolico romano. Dei sei figli nati dall'unione di Franz e Barbara, quattro, Anna, Franz, Josefa e Antonia morirono tutti entro il secondo anno di vita. Raggiunsero l'et\u00e0 adulta solo Johann e la sorella maggiore Ernestine (1798-1862) futura sposa di Karl Fux, membro dell'orchestra di Johann e che in seguito sarebbe diventato segretario di Johann jr.\nLa madre del piccolo Johann, Barbara mor\u00ec nel 1811 e il padre si rispos\u00f2 l'anno successivo con Katharina Feldberger. Nel 1816, all'et\u00e0 di 52 anni, Franz Borgias anneg\u00f2 nel Danubio; la causa fu probabilmente il suicidio disperato per i pesanti debiti che aveva contratto. Katharina si rispos\u00f2 quasi subito con tale Golder, che si affezion\u00f2 sinceramente ai figli di Franz e si dedic\u00f2 con passione alla gestione della locanda, della quale riusc\u00ec in breve tempo a risollevarne le sorti nonostante i numerosi debiti che Franz aveva lasciato con i carrettieri che gli fornivano la birra.\nVivendo nella locanda che era stata del padre, Johann Strauss entr\u00f2 presto in contatto con la musica avendo modo di ascoltare, con crescente passione, le esibizioni dei viandanti che vi improvvisavano dei piccoli concerti. Inizialmente Golder assecond\u00f2 le inclinazioni musicali del figliastro e, in occasione della festa di San Giovanni, gli regal\u00f2 un violino di rozza manifattura, fatto con legni economici.\nQuando i genitori capirono che per Johann il nuovo strumento era molto pi\u00f9 di un semplice passatempo, e che l'intenzione del giovane era quella di dedicarsi alla musica, tentarono di dissuaderlo con ogni mezzo. Golder e Katharina immaginavano per il figlio un futuro pi\u00f9 sicuro e perci\u00f2, per distoglierlo dalle sue distrazioni e fargli imparare un mestiere, a dodici anni Johann fu mandato come apprendista presso il rilegatore \"Lichtscheild\" nella casa del barone \"Metsch\" in \"Taborstrasse\". Quando il giovane Johann non riusc\u00ec pi\u00f9 a sopportare l'attivit\u00e0 di rilegatore tent\u00f2 la fuga, che si chiuse brevemente quando incontr\u00f2 un suonatore ambulante, tale Polischansky, nei boschi vicino alla citt\u00e0. Polischansky riaccompagn\u00f2 Johann a casa dai genitori e riusc\u00ec a ottenere da Golder l'autorizzazione per impartire le prime lezioni di musica al ragazzo (fu comunque una preparazione piuttosto sommaria, soltanto dopo il debutto e i primi successi pot\u00e9 perfezionarsi con maestri di rilievo, come Leopold Jansa per il violino e Ignaz von Seyfried per la composizione).\nL'incontro con Lanner e i primi successi.\nAll'et\u00e0 di 15 anni, entr\u00f2 a far parte dell'orchestra da ballo di Michael Pamer, allora una delle pi\u00f9 celebri di Vienna, che si esibiva regolarmente al \"Caf\u00e8 Sperl\". Michael Pamer, nato nel 1782, era allora uno degli artisti pi\u00f9 popolari di tutta la citt\u00e0 e fu proprio nella sua orchestra che Johann Strauss incontr\u00f2 per la prima volta colui che sarebbe diventato il suo grande amico e rivale: Joseph Lanner.\nQualche tempo pi\u00f9 tardi, nel 1818, Lanner abbandon\u00f2 l'orchestra di Pamer per fondare un trio con i fratelli boemi Karl e Johann Drahanek, rispettivamente violino e chitarra. Il trio si trasform\u00f2 ben presto in un quintetto con l'ingresso di un nuovo violoncellista e di Johann Strauss alla viola.\nIl quintetto, trascinato dai due giovani artisti, si impose ben presto all'attenzione del pubblico e i successi ottenuti indussero Lanner e Strauss a trasformare il piccolo complesso in una vera e propria orchestra e, successivamente, a imporre il pagamento dei biglietti. Nel giro di poco tempo l'orchestra di Lanner e Strauss si impose come la migliore della citt\u00e0; in questo periodo in cui lavorarono insieme, Johann e Joseph, condividevano un piccolo alloggio nell \"Windmuhlgasse\" al numero 18.\nTuttavia, il rapporto fra Lanner e Strauss si interruppe bruscamente una sera di settembre del 1825, mentre i due compositori si stavano esibendo allo \"Zum Bock\", un locale che Strauss e Lanner prediligevano per la sua acustica. A causa di una banale osservazione fatta da Lanner al suo collega, si accese una violenta discussione, che degener\u00f2 davanti all'intero pubblico in una accesa lite. I due artisti si separarono e quattordici strumentisti della precedente orchestra seguirono Strauss; per l'occasione, Lanner compose il \"Trennungs-Walzer\" op. 19 (Il valzer della separazione).\nNello stesso anno, l'11 luglio 1825, Johann Strauss si spos\u00f2 con Anna Streim (1801-1870), ventiquattrenne figlia del proprietario della locanda \"Il Gallo Rosso\" dove Strauss e Lanner si erano esibiti in diverse occasioni.\nIl 25 ottobre nacque il loro primogenito e futuro compositore: Johann.\nDopo aver cambiato varie abitazioni nel corso dei primi anni di matrimonio, la famiglia Strauss (che intanto si era allargata con la nascita di altri due figli) si stabil\u00ec nella \"Hirschenhaus\" sulla \"Tabostrasse\" dove occup\u00f2 un appartamento separato dal resto della famiglia nel quale dedicarsi completamente alla composizione; in questa casa la famiglia Strauss trov\u00f2 stabile dimora a partire dal 1834. Intanto il 22 agosto 1827 nacque il secondogenito di Johann e Anna: Josef.\nIl considerevole successo ottenuto in breve tempo spinse Johann Strauss ad intensificare la propria attivit\u00e0 arrivando a creare pi\u00f9 complessi che potevano esibirsi contemporaneamente in pi\u00f9 locali; nel 1830 gli strumentisti erano duecento, suddivisi in gruppi di venticinque l'uno. In quegli anni la famiglia Strauss continu\u00f2 ad allargarsi, dopo Johann e Josef nacquero Anna (1829), Teresa (1831) ed Eduard (1835) mentre un altro figlio, Ferdinand, mor\u00ec prematuramente pochi mesi dopo la nascita, nel 1834.\nIl 4 ottobre 1829 Strauss esord\u00ec allo \"Sperl\", dopo che, quindici anni prima, vi aveva suonato come elemento dell'orchestra di Pamer. Fra gli spettatori che ebbero occasione di assistere ai concerti di Strauss allo \"Sperl\" vi fu anche il giovane Richard Wagner che cos\u00ec ricord\u00f2 l'evento, una sera del 1832:\nAd un concerto allo \"Sperl\", nel 1833, assistette anche Heinrich Laube, che cos\u00ec descrisse per i lettori dell\"'Elegante Zeitung\" di Lipsia Johann Strauss:\nIl valzer alla conquista dell'Europa.\nNel 1833 Johann Strauss, ormai incontrastato dominatore dei locali viennesi, decise di uscire dalle mura della capitale asburgica per effettuare la sua prima tourn\u00e9e. Durante la sua prima trasferta si esib\u00ec a Budapest, Dresda, Lipsia e Berlino dove ebbe il privilegio di esibirsi dinanzi al re di Prussia e alla sua corte; il critico berlinese Eduard Maria Ottinger scrisse:\nMentre si trovava a Praga, Strauss conobbe una nuova danza che tanto spazio avrebbe poi avuto nella produzione di famiglia: la Polka. Questa danza per lo pi\u00f9 vivace, in 2/4, aveva avuto origine in Boemia (secondo la tradizione a inventarla fu una giovane contadina) e fu portata a Vienna nel 1839 dalla banda di un Reggimento militare.\nAssai rilevante, per la carriera di Johann Strauss, fu il primo viaggio a Parigi. Il compositore vi debutt\u00f2 con un concerto inaugurale il 1\u00ba novembre 1837, a questo evento (che si concluse in un vero trionfo) assistettero anche compositori come Adam, Auber, Berlioz, Cherubini, Meyerbeer e Paganini. Il 5 novembre Strauss si esib\u00ec alle \"Tuileries\", davanti al re Luigi Filippo e al re Leopoldo del Belgio che, a fine del concerto, vollero incontrarlo per congratularsi con lui. Successivamente Strauss firm\u00f2 un accordo con Philippe Musard (1793-1859), violinista, compositore e direttore per la musica da ballo col quale tenne una trentina di concerti nella capitale francese (per arrivare ad un totale di ottantasei concerti complessivi).\nDopo i successi ottenuti in Francia, Strauss e la sua orchestra si spostarono a Londra. Dopo lo spettacolo inaugurale, il \"Morning Post\" scrisse:\nProprio in quel 1837, pi\u00f9 precisamente il 28 giugno, ebbe luogo l'incoronazione della Regina Vittoria (che si rivel\u00f2 una preziosa alleata del musicista per la futura affermazione del valzer nel suo paese) e Strauss, ricevuto dall'aristocrazia inglese con tutti gli onori, prese parte ai festeggiamenti reali. Oltre che a Londra, il compositore si esib\u00ec anche a Birmingham, Glasgow e in altri centri per un totale di settantadue esibizioni. Sebbene nei suoi ambiziosi progetti vi fosse anche il desiderio di recarsi oltreoceano, la reticenza dei suoi strumentisti, e una malattia che lo colp\u00ec nel 1838, gli fecero rinunciare al progetto.\nIl ritorno a Vienna.\nTornato a Vienna, dopo un periodo di convalescenza, il 13 gennaio 1839, Strauss si ripresent\u00f2 allo \"Sperl\" accolto da una autentica ovazione da parte del pubblico viennese che con trepidazione aveva seguito le sue avventure e i brillanti successi nelle maggiori citt\u00e0 europee. L'anno successivo ottenne l'autorizzazione per poter partecipare ai Balli di Corte alternandosi con Lanner; ma quando, nel 1843, Lanner mor\u00ec contagiato dal tifo, Strauss si ritrov\u00f2 senza rivali, in una posizione di assoluto dominio sulle scene musicali viennesi (fu proprio Strauss a dirigere la musica ai funerali del compagno di avventure).\nIntanto la situazione famigliare andava sempre pi\u00f9 peggiorando: fra Johann e Anna i rapporti si erano gi\u00e0 raffreddati da diversi anni, anche a causa dei figli. Johann criticava la moglie per i suoi metodi educativi e soprattutto le rimproverava di aver concesso a Johann e Josef di prendere lezioni di musica. La principale ragione dei dissidi era comunque la doppia vita di Strauss: il compositore, infatti, aveva due famiglie a Vienna. Quella ufficiale, con Anna e i suoi figli, e quella segreta, con una giovane cappellaia, Emilie Trampusch, incontrata a Vienna nel 1833.\nFra il 1835 e il 1844 Emilie diede a Johann altri sei figli; quando la moglie Anna, dopo aver per tempo ignorato i tradimenti del marito, gli impose una scelta fra la prima o la seconda famiglia, Johann scelse la seconda. Nel 1844 Anna chiese il divorzio che le venne concesso due anni dopo e intanto, grazie anche all'allontanamento del padre dalla famiglia, il giovane Johann jr. fu libero di debuttare come compositore e direttore d'orchestra al \"Casin\u00f2 Dommayer\" di Hietzing, vicino al Palazzo di Sch\u00f6nbrunn. Il 7 gennaio 1846 chiese all'imperatore il titolo di Direttore musicale del Balli di Corte, e il successivo 24 gennaio gli venne concesso.\nLa rivoluzione del 1848 e la morte.\nLe rivoluzioni che attraversarono l'Europa in quel periodo non risparmiarono neppure Vienna, dove l'ondata rivoluzionaria giunse nella capitale austriaca il 13 marzo 1848, con violente manifestazioni di protesta da parte di studenti e lavoratori contro lo stato di polizia messo in piedi da Metternich; a quel punto le divergenze tra padre (sostenitore della monarchia) e figlio (sostenitore dei rivoluzionari) diventarono ancora pi\u00f9 evidenti.\nFu proprio in questo periodo che vide la luce quello che sarebbe stato destinato a divenire il brano pi\u00f9 celebre del compositore: la \"Radetzky-Marsch\" op. 228 (La Marcia di Radetzky). Il compositore la esegu\u00ec il 31 agosto 1848 al \"Water-Glass\" di Vienna davanti ad una folla di ufficiali dell'esercito convenuti per festeggiare il Feldmaresciallo Radetzky, l'eroe che aveva piegato la resistenza italiana sconfiggendo il re Carlo Alberto.\nRipetuta quattro volte, la marcia divenne fin dall'inizio l'inno spirituale dei soldati austriaci, ma ci\u00f2 valse a Strauss l'avversione da parte dei rivoluzionari delusi. A Praga fu fischiato, a Heilbronne e a Heidelberg in Germania, alcuni studenti inscenarono una manifestazione di protesta davanti all'albergo in cui alloggiava. Trov\u00f2 un po' di serenit\u00e0 solo a Londra, dove incontr\u00f2 il cancelliere Metternich che vi si trovava in esilio; e proprio in quel viaggio nel Regno Unito, durante un concerto, si esib\u00ec al suo fianco la cantante Jetty Treffz, che sarebbe divenuta, qualche anno pi\u00f9 tardi, la prima moglie di suo figlio Johann jr.\nLa sua situazione non fece altro che peggiorare quando, rientrato a Vienna, il 16 settembre esegu\u00ec la \"Jellacic-Marsch\", dedicata al croato Josip Jela\u010di\u0107, colui che il 31 ottobre aveva riconquistato Vienna per gli Asburgo e che, per la crudelt\u00e0 e la fermezza dei suoi metodi con cui pieg\u00f2 i moti rivoluzionari, era inviso anche a molti filoasburgici. Qualche giorno dopo si ammal\u00f2 gravemente e, assistito da Emilie, si spense il 25 settembre 1849 contagiato dalla scarlattina.\nAl suo funerale assistettero migliaia di persone e durante la funzione venne eseguito il valzer \"Das Wanderers Lebewohl\" op. 237 (L'addio del viandante) che Strauss aveva scritto prima di partire per la sua ultima tourn\u00e9e. Inizialmente Johann padre ebbe sepoltura nel cimitero di \"Oberd\u00f6bling\" e successivamente, nel 1904, i suoi resti vennero riesumati e spostati in una tomba d'onore nel Zentralfriedhof (Cimitero Centrale) nell'area dedicata ai grandi compositori, a fianco dell'amico e rivale Joseph Lanner."}
{"id": "58297", "revid": "1848372", "url": "https://it.wikipedia.org/wiki?curid=58297", "title": "Johann Strauss (figlio)", "text": "Johann Strauss figlio, il re del valzer, \u00e8 principalmente noto per la sua attivit\u00e0 di compositore di musica da ballo e di operette. Suoi fratelli furono i compositori Josef ed Eduard Strauss. Alla sua figura e a quella degli altri membri della sua famiglia \u00e8 dedicato l'annuale Concerto di Capodanno, offerto dal Wiener Philharmoniker, in diretta mondovisione dalla sala dorata del Musikverein di Vienna. Un sondaggio di opinione nel 1890 lo rivel\u00f2 essere il terzo tra le personalit\u00e0 pi\u00f9 celebri d'Europa: era preceduto nell'ordine dalla regina Vittoria e dal cancelliere Otto von Bismarck.\nJohann Strauss \u00e8 stato il pi\u00f9 celebre membro di una famiglia di musicisti che, per quasi un secolo, domin\u00f2 le scene musicali viennesi e oscur\u00f2 artisti contemporanei a lui come Joseph Labitzky. La sua fama \u00e8 legata soprattutto ai suoi valzer, alcuni dei quali ancora oggi celeberrimi, come \"Wiener Bonbons\", \"K\u00fcnstlerleben\", \"Geschichten aus dem Wienerwald\", \"Wein, Weib und Gesang\", \"Wiener Blut\", \"Rosen aus dem S\u00fcden\", \"Fr\u00fchlingsstimmen\", \"Kaiser-Walzer\" e quello che viene considerato il valzer pi\u00f9 famoso di tutti i tempi, \"An der sch\u00f6nen blauen Donau\" (Sul bel Danubio blu); per questo motivo a Strauss \u00e8 stato universalmente riconosciuto l'appellativo di \"re del valzer\".\nFra le altre danze della sua lunga produzione (la lista delle sue opere comprende circa 500 composizioni fra valzer, polke, marce e quadriglie) vale la pena di menzionare \"Annen-Polka\", \"Leichtes Blut\", \"\u00c9ljen a Magyar!\", \"Pizzicato Polka\" (scritta a quattro mani col fratello Josef), \"Auf der Jagd!,\" \"Unter Donner und Blitz\" e la \"Tritsch-Tratsch-Polka\". Strauss seppe distinguersi anche nel campo dell'operetta, arrivando a comporne sedici nell'arco di poco meno di trent'anni. Il suo pi\u00f9 grande successo l'ottenne con \"Die Fledermaus\" (\"Il Pipistrello\") che, ancora oggi, \u00e8 considerata il culmine di quel periodo musicale che venne rinominato \"Goldene Operetten\u00e4ra\" (Era d'oro dell'operetta viennese).\nBiografia.\nInfanzia e adolescenza.\nJohann Strauss nacque a Vienna (pi\u00f9 precisamente a Neubau, oggi settimo distretto della citt\u00e0), da Johann Strauss padre e Anna Streim (1801-1870). Il piccolo Johann venne battezzato lo stesso giorno della sua nascita nella chiesa di \"St. Ulrich\", la stessa nella quale, nell'inverno del 1800, si erano sposati i suoi nonni materni, Maria Anna Rober, figlia di un pasticciere, e Joseph Streim, un cocchiere immigrato dall'Austria Inferiore. Sempre nella chiesa di \"St. Ulrich\", nell'agosto del 1800, era stata battezzata Anna Streim, sua madre.\nNonostante la propensione del giovane agli studi musicali, suo padre fu sempre assolutamente contrario al desiderio del figlio di seguire le sue impronte e di diventare musicista a sua volta; infatti Johann padre aveva gi\u00e0 previsto per il figlio una sicura carriera come bancario. Dopo aver concluso la scuola elementare, dal 1837 al 1841 frequent\u00f2 la scuola media assieme al fratello Josef presso il collegio scozzese che sorgeva a \"Freyung\", nel centro della citt\u00e0 (l'istituto, retto dai benedettini, era una delle scuole pi\u00f9 prestigiose di Vienna).\nA seguito di un periodo di malattia del padre, nel 1839, Johann e Josef divennero cantori nel coro della chiesa di \"St. Leopold\", cosa che valse loro l'esonero dal pagamento della retta scolastica. Dal 1841 Johann frequent\u00f2 il Politecnico di Vienna, nella sezione a indirizzo commerciale. In questi anni, nonostante il divieto imposto dal padre, la madre Anna gli permise di prendere segretamente lezioni di violino e di teoria della musica e suo primo maestro fu il primo violino dell'orchestra di suo padre, Franz Amon.\nQuando il padre lo scopr\u00ec, come Strauss ricord\u00f2 poi in seguito\nInfatti Johann padre, preso dalla rabbia, mand\u00f2 in pezzi il violino del figlio, scaraventandolo a terra. Tuttavia, quando Joseph Lanner mor\u00ec, nel 1843, Johann abbandon\u00f2 gli studi per dedicarsi completamente alla musica. Dopo un drastico dissidio con il marito, la madre prese apertamente le difese del figlio maggiore, consentendo a Johann, che aspirava a divenire un professionista, il proseguimento della propria formazione musicale. Ci\u00f2 fu reso possibile soprattutto a partire da quando, nell'estate del 1843, Johann padre lasci\u00f2 la famiglia e and\u00f2 a vivere con la sua giovane amante, la modista Emilie Trampusch, dalla quale avrebbe avuto altri otto figli.\nDal 1843 al 1844 Johann prese lezioni di violino da Anton Kohlmann, violinista delle opere di corte e corripetitore di balletto; proprio Kohlmann certific\u00f2, in un attestato, che il suo allievo era un buon violinista e che le sue composizioni rivelavano un buon talento.\nTali doti vennero in seguito riconosciute anche dal compositore Josef Drechsler, dal 1844 maestro di cappella alla Cattedrale di Santo Stefano, che istru\u00ec Strauss nel basso continuo. Il 4 agosto 1844 fu proprio Drechsler a dirigere, in forma di offertorio, la prima esecuzione della prova d'esame di Johann, la \"pi\u00e9ce\" corale per quattro voci \"Tu qui regis totum orbem\", nella \"Kirche zu den neun Ch\u00f6ren der Engel\" di \"Am Hof\", nel centro della citt\u00e0.\nNell'estate del 1844 Anna Streim chiese e ottenne il divorzio da Johann Strauss padre e, mentre quest'ultimo si rivolgeva all'autorit\u00e0 giudiziaria per mantenere, riguardo ai figli minorenni, il controllo sugli obiettivi educativi e professionali, la madre si batteva per il ritardato pagamento degli alimenti che le spettavano per i ragazzi.\nIl debutto nel mondo della musica.\nIl 31 luglio 1844 Johann rivolse un'istanza alle autorit\u00e0 municipali di Vienna\nTre giorni dopo fece registrare all'ufficio del protocollo quanto segue:\nOttenuta l'autorizzazione, all'inizio di settembre, a \"Guadagnarsi da vivere come direttore d'orchestra che dirige anche imprese musicali\", l'8 ottobre 1844 stipul\u00f2 un contratto con 24 musicisti reclutati alla taverna \"Zur Stadt Belgrad\".\nLa formidabile influenza che esercitava Johann Strauss padre fece s\u00ec che molti dei locali di intrattenimento furono cauti nell'offrire un contratto al giovane Johann (fatta eccezione per il \"Casin\u00f2 Dommayer\") e, ancora nello stesso mese di ottobre, Strauss padre tentava di impedire l'esordio del figlio ancora minorenne facendo ricorso alle autorit\u00e0 preposte, ma tutti i suoi sforzi si rivelarono inutili.\nIl 12 ottobre la \"Wiener Zeitung\" pubblic\u00f2 il seguente annuncio:\nIl 15 ottobre 1844 Johann Strauss figlio entr\u00f2 nella storia della musica, esibendosi per la prima volta, senza l'approvazione del padre (che comunque incaric\u00f2 alcuni suoi stretti collaboratori di presenziare per ottenere un resoconto dettagliato della serata), in una \"soir\u00e9e dansante\" al \"Casino Dommayer\", in occasione delle celebrazioni teresiane, con orchestra e composizioni proprie. Gli annunci sui giornali, uniti alla notevole curiosit\u00e0 del pubblico, fecero s\u00ec che una folla numerosa ed entusiasta partecipasse al primo concerto di Strauss.\nIl programma della serata prevedeva l'overture dall'opera di Auber \"La muta di Portici\", l'overture dalla \"Sirena\" (ancora di Auber), l'overture da \"Roberto il Diavolo\" di Meyerbeer seguita dalle prime composizioni di Johann, nell'ordine: \"Gunstwerber\" valzer op. 4, \"Herzenslust\" polka op. 3, \"Debut-Quadrille\" op. 2 e \"Sinngedichte\" valzer op. 1. Infine, Johann tribut\u00f2 un omaggio al padre, dirigendo il suo pi\u00f9 celebre valzer, \"Loreley-Rhein-Kl\u00e4nge\" op. 154.\nLa serata fu un trionfo; gli stessi amici di Strauss padre (che inizialmente non avevano nascosto la propria ostilit\u00e0 verso il giovane, fischiandolo per metterlo in difficolt\u00e0 prima dell'esibizione) si unirono agli applausi.\nTre mesi dopo, le prime quattro opere di Strauss venivano pubblicate a Vienna dall'editore musicale della corte imperiale Pietro Michetti.\nIl pubblico, che riempiva il locale, al ritmo delle musiche di Johann Strauss jr. fu preso da rapido entusiasmo, richiedendo i brani sempre di pi\u00f9: dovette ripeterne alcuni fino alla diciannovesima volta.\nIl debutto del giovane Strauss era stato un successo trionfale e l'umorista Franz Wiest se ne usc\u00ec, sul quotidiano \"Der Wanderer\" del 19 ottobre con una frase destinata a diventare celebre:\nSulla \"\u00d6sterreichische Wochenzeitung\", Johann Nepomuk Vogt scrisse:\nI primi passi.\nNei giorni successivi al debutto, i numerosi locali che, per timore di offendere Strauss padre, si erano rifiutati di ospitare il battesimo artistico del giovane Strauss, si affrettarono ad invitarlo alle loro serate danzanti e, come anni prima era accaduto per Strauss padre e Lanner, i viennesi costituirono due vere e proprie fazioni a favore del giovane o del vecchio Strauss. Padre e figlio per\u00f2 si affidavano ad approcci diversi per conquistare Vienna, musicalmente parlando. Con le sue opere, il giovane Strauss si rivolgeva all'attenzione della giovent\u00f9 viennese, come testimonia il valzer \"Die Jungen Wiener\" op. 7 (I giovani viennesi), e alle minoranze nazionali dell'Impero austriaco, cui faceva riferimento o con i titoli delle opere o citando nelle composizioni le melodie dei balli nazionali: \"Czechen-Walzer\" op. 13, \"Serben-Quadrille\" op. 14, \"Slaven-Pot-pourri\" op. 39.\nIl primo incarico di rilevanza per il giovane compositore fu la nomina, nel 1845, a \"Maestro di cappella del II Reggimento cittadino di Vienna\", posto che era rimasto vacante a seguito della prematura morte di Joseph Lanner (1801-1843) avvenuta due anni prima. In segno di gratitudine per tale nomina, il compositore dedic\u00f2 agli ufficiali del reggimento la \"Patrioten-Marsch\" op. 8. Poich\u00e9 suo padre era Maestro di cappella del I Reggimento, talvolta il nuovo incarico obbligava i due Strauss ad incontrarsi e a marciare alla testa dei loro complessi, salutarsi, e dirigere la stessa marcia.\nNel giugno del 1846 Johann Strauss, accompagnato da 32 musicisti, part\u00ec per la sua prima breve tourn\u00e9e che lo condusse fino a Pest, capitale dell'Ungheria, dove esegu\u00ec per la prima volta la \"Pesther Cs\u00e1rd\u00e1s\" op. 23, che rispecchiava il pittoresco linguaggio musicale di quella terra. Invece la prima lunga e impegnativa tourn\u00e9e, che si protrasse dall'ottobre del 1847 fino alla primavera del 1848, port\u00f2 Strauss (accompagnato da 12 musicisti) da Pest fino a Belgrado e a Bucarest, dove esegu\u00ec per la prima volta il valzer \"Kl\u00e4nge aus der Walachei\" (Suoni dalla Valacchia) op. 50, la \"Marien-Quadrille\" op. 51 e la \"Annika-Quadrille\" op. 53, tre composizioni che racchiudevano motivi tratti dal patrimonio melodico della Valacchia, appunto.\nLa rivoluzione del XIX secolo.\nLe rivoluzioni che attraversarono l'Europa in quel periodo non risparmiarono neppure Vienna, dove l'ondata rivoluzionaria partita da Parigi giunse nella capitale austriaca il 13 marzo 1848, con violente manifestazioni di protesta da parte di studenti e lavoratori contro lo stato di polizia messo in piedi da Metternich; a quel punto le divergenze tra padre (sostenitore della monarchia) e figlio (sostenitore dei rivoluzionari) diventarono ancora pi\u00f9 evidenti.\nAll'inizio del 1848, intanto, Johann stava effettuando la sua prima tourn\u00e9e in Serbia e in Romania e, quando la rivoluzione giunse in citt\u00e0, Strauss era ancora impegnato in una serie di concerti a Bucarest. Rientrato a Vienna, in quelli che sarebbero passati alla storia come \"giorni delle barricate\", si schier\u00f2 subito e apertamente, con le proprie composizioni, dalla parte degli insorti (prevalentemente giovani studenti), come testimoniano chiaramente i titoli delle sue opere databili intorno a questo periodo rivoluzionario: \"Freiheitslieder\" (Canti per la libert\u00e0) valzer op. 52, \"Revolutions-Marsch\" (Marcia della Rivoluzione), op. 54, \"Burschen-Lieder\" (Canti dei ragazzi) op. 55, \"Studenten Marsch\" (Marcia degli studenti) op. 56, \"Liguorianer Seufzer Scherz-Polka\" (Sospiro dei Liguoriani) polka op. 57, \"Br\u00fcnner Nationalgarde Marsch\" (Marcia della guardia nazionale di Brno) op. 58, \"Geisselhiebe-Polka\" (Polka della frustata) op. 60.\nTutte le opere dedicate alla rivoluzione prendevano spunto da argomenti di attualit\u00e0, spesso di origine diversa e non di rado con un'impostazione buffonesca. I sostenitori del regime di Metternich, per esempio, venivano spesso infastiditi durante la notte, con la cosiddetta \"Katzenmusik\", che altro non era che una serie di canzoni satiriche accompagnate da strumenti particolarmente rumorosi. Nella \"Liguorianer Seufzer Scherz-Polka\" (ispirata dalla cacciata dalla citt\u00e0 dei padri dell'Ordine dei redentori, sospettati di essere spie al soldo della polizia segreta del principe Metternich) di Strauss, a un certo punto compare nel trio un brano di \"Katzenmusik\". La Marsigliese, assurta a simbolo musicale della rivoluzione, viene citata nella polka \"Geisselhiebe\" (tedesco: \"Gei\u00dfelhiebe\") op. 60; fra i brani che pi\u00f9 rispecchiavano lo spirito della rivolta e che Strauss volle citare nei suoi pezzi rivoluzionari si annoverano le canzoni \"Der Freiheit Schlachtruf\" (La chiamata alla lotta per la libert\u00e0) e \"Fuchslied\" (Canto della volpe, una canzone delle matricole universitarie).\nIl 3 dicembre 1848, il giorno dopo l'incoronazione a nuovo imperatore dell'Impero d'Austria di Francesco Giuseppe, Johann Strauss diresse la Marsigliese (allora vietatissima) in un concerto pubblico nella locanda \"Zum Gr\u00fcnen Thor\", nel quartiere di \"Josefstadt\", cosa che gli valse l'arresto e la segnalazione nei verbali della polizia. In seguito, tale decisione si rivel\u00f2 profondamente dannosa per la futura carriera professionale di Johann poich\u00e9 l'ambita nomina a direttore dei balli di corte (\"K.K. Hofballmusikdirektor\") gli venne negata per ben due volte, proprio a causa della diffidenza che la corte asburgica provava nei confronti del giovane compositore.\nAl contrario, Johann Strauss padre, rimasto fedele alla monarchia asburgica, compose in onore del feldmaresciallo Josef Radetzky (vittorioso nella battaglia di Novara contro Carlo Alberto) la sua celebre \"Radetzky-Marsch\" (Marcia di Radetzky) op. 228, uno dei suoi brani pi\u00f9 famosi.\nUn unico Strauss.\nI mesi successivi ai moti rivoluzionari si rivelarono difficili per entrambi gli Strauss. Mentre il figlio fu oggetto di aspre critiche da parte degli ambienti pi\u00f9 conservatori, il padre venne invece duramente criticato e contestato dai rivoluzionari delusi per la sua adesione alla causa monarchica. Dopo l'ultima tourn\u00e9e che lo port\u00f2 a Praga, in diverse citt\u00e0 tedesche e a Londra, rientrato a Vienna, Johann Strauss padre mor\u00ec il 25 settembre 1849.\nAlla scomparsa del padre, Strauss, fu ancora oggetto di attacchi e di critiche, alle quali rispose con un articolo pubblicato il 3 ottobre dello stesso anno sul \"Wiener Zeitung\"\nGrazie a questa lettera, Johann Strauss riusc\u00ec ad avere la meglio su ogni resistenza e, il 7 ottobre 1849, per la prima volta, diresse l'orchestra che era stata del padre nel salone del \"Volksgarten\" e il successivo 11 ottobre sal\u00ec nuovamente sul podio del complesso per dedicare al genitore scomparso il Requiem di Mozart. Nonostante alcune difficolt\u00e0 iniziali, causate dall'avversione di una parte degli strumentisti, Johann riusc\u00ec ad unire le due orchestre, divenendo cos\u00ec l'unico Strauss della citt\u00e0.\nJohann e i suoi fratelli: la \"Ditta Strauss\".\nLa popolarit\u00e0 di Strauss tocc\u00f2 per la prima volta il proprio apice alla met\u00e0 degli anni cinquanta, quando Eduard Hanslick (il pi\u00f9 importante critico musicale viennese) lo defin\u00ec:\nOltre ai valzer, Strauss si cimentava anche nella composizione di polke, marce, quadriglie e in tutti i balli allora alla moda. Il successivo passaggio dalla sala da ballo a quella da concerto port\u00f2 anche un ampliamento nella forma, nella melodia, nella ritmica e nell'armonia.\nL'orchestra di Strauss si esibiva frequentemente in ritrovi e locali quali il \"Dommayer\", il giardino pubblico \"Zum Gr\u00fcnen Tor\", la \"Valentins Bierhalle\", lo \"Unger's Casino\", il ridotto imperiale, la \"Sophiensaal\", lo \"Sperl\" e il Prater.\nSotto Carnevale, Strauss dirigeva spesso orchestre divise fra pi\u00f9 balli, spostandosi in carrozza da un ballo all'altro per tener fede agli annunci che garantivano la presenza del compositore alle serate.\nLo stress eccessivo fin\u00ec per\u00f2 col compromettere la sua salute, infatti, il troppo lavoro e la vita sregolata lo portarono, nel 1853, a un crollo psicofisico, tanto da indurre i medici ad imporgli un periodo di totale riposo.\nFu allora che Josef (avviato ad una promettente carriera di ingegnere), musicista formato ma privo di una sufficiente esperienza, fu chiamato a sostituire il fratello nella direzione dell'impresa di famiglia.\nJosef si applic\u00f2 scrupolosamente allo studio musicale, perfezionandosi sotto la guida di Amon. Il 31 agosto 1853, Josef present\u00f2 il suo primo valzer, significativamente intitolato \"Die Ersten und Letzten\" (I primi e gli ultimi). L'ingresso di Josef nell'impresa di famiglia consent\u00ec a Johann, una volta ripresosi, di dedicare pi\u00f9 energie alla composizione e meno alla direzione.\nAnche Josef ottenne degli ottimi risultati, fino a quando il carico di impegni divenne troppo grande anche per lui; fu cos\u00ec la volta del giovanissimo Eduard Strauss, gi\u00e0 avviato ad un futuro da diplomatico, che cominci\u00f2 la sua carriera musicale come arpista in una delle orchestre del fratello Johann.\nNel 1861 i tre fratelli si esibirono per la prima volta assieme, con tre orchestre, nelle cosiddette \"galoppate-monstre\". In questa occasione vennero eseguiti anche galoppi di Strauss padre e di Lanner con un nuovo finale composto appositamente da Johann e Josef e suonato dalle tre orchestre riunite. Eduard, che aveva preso lezioni di arpa, violino, pianoforte e teoria musicale, debutt\u00f2 come direttore d'orchestra.\nNegli anni successivi, segu\u00ec, come opera collettiva dei tre fratelli, il valzer \"Trifolien\" (Il Trifoglio, 1865): Johann contribu\u00ec con il primo valzer e la coda, Josef ed Eduard con due pezzi ciascuno. Tre anni dopo fu la volta della \"Sch\u00fctzen-Quadrille\" (Quadriglia dei tiratori), composto in occasione del terzo incontro di tiro a segno confederale tedesco che si tenne al Prater di Vienna nel 1868.\nPeriodo dell'anno nel quale i tre fratelli concentravano maggiormente i loro sforzi creativi era quello del Carnevale, evento per il quale a Vienna si festeggiava per settimane con balli e concerti di beneficenza. L'organizzazione di uno spettacolo per la fine del Carnevale era ormai diventata una consuetudine per i tre fratelli Strauss. Tali rassegne si tenevano al \"Volksgarten\" ed era prevista la presentazione di tutti i successi della stagione.\nNel gennaio del 1870, in occasione del ballo per l'inaugurazione del palazzo della \"Gesellschaft der Musikfreunde\" (Associazione degli Amici della Musica), costruito su progetto di Theophil Hansen, i fratelli Strauss, contro tutte le proteste e i dissensi a eseguire musica da ballo in una sala da concerti, si presentarono con una serie di nuovi brani per solennizzare l'occasione. Johann dedic\u00f2 all'evento il valzer Freut Euch des Lebens (Godetevi la Vita) op. 340. Gli Strauss poterono verificare subito che le orecchie dei membri dell'associazione non erano sensibili soltanto alla musica di Mozart, Beethoven o Brahms.\nA partire dal marzo del 1870 Eduard diresse un concerto ogni domenica pomeriggio nella grande sala del Musikverein. A queste esibizioni, denominate \"concerti-promenade\" sull'esempio di quelli londinesi, talvolta interveniva anche Johann, e non di rado in queste occasioni Eduard ebbe l'occasione di dirigere anche la prima esecuzione di alcune opere del fratello. I \"concerti-promenade\" sarebbero rimasti un appuntamento fisso fino agli anni novanta del secolo.\nEbbe cos\u00ec inizio da allora il connubio fra la musica degli Strauss e la sede degli amici della musica, connubio che perdura ancora oggi: il tradizionale concerto di Capodanno offerto dai Wiener Philharmoniker ha luogo proprio nella sala dorata del Musikverein.\nLa prematura scomparsa di Josef nel 1870 fu un duro colpo per i due fratelli rimasti, Johann ed Eduard, e i dissapori che gi\u00e0 esistevano fra i due si intensificarono ancora di pi\u00f9, tanto che Eduard arriv\u00f2 ad accusare Johann di essere stato responsabile della morte del fratello a causa del troppo lavoro e dei troppi incarichi che gli affidava e, successivamente, arriv\u00f2 ad accusarlo di aver rubato il materiale di opere inedite di Josef servendosene per la composizione della sua celebre operetta Die Fledermaus (Il Pipistrello).\nIn una lettera indirizzata ad Eduard in tarda et\u00e0, Johann scriveva:\nI viaggi: alla conquista dell'Europa e del Mondo.\nLa Russia.\nNel 1855 la societ\u00e0 ferroviaria russa, che gestiva la linea \"Zarskoje-Selo\", prese contatti con il compositore per trattare un suo ingaggio come maestro di cappella per i concerti estivi a Pavlovsk, vicino a San Pietroburgo. Per rendere pi\u00f9 redditizia l'attivit\u00e0 della linea ferroviari che da San Pietroburgo portava appunto alla localit\u00e0 turistica di Pavlovsk (distante trenta chilometri dalla capitale e nei cui pressi sorgevano alcuni castelli appartenenti alla famiglia dello Zar), Strauss si sarebbe esibito nel \"Vauxhall\", un elegante locale che sorgeva nei pressi della stazione. I dirigenti della societ\u00e0 ferroviaria intendevano in tale modo rilanciare il luogo come nuovo punto di ritrovo per l'aristocrazia russa grazie alla presenza di Johann Strauss, chiamato a sostituire Joseph Gungl, maestro di cappella militare che dirigeva un'orchestra civile, a Pavlovsk, dal 1850.\nStrauss accett\u00f2 la proposta della societ\u00e0 ferroviaria e tenne un concerto d'esordio nell'aprile 1856, con un certo ritardo dovuto alla Guerra di Crimea. Il concerto tenuto da Strauss ebbe tale successo che il direttore della compagnia propose al musicista un contratto biennale.\nIl contratto fu firmato il 23 novembre 1856 e venne stabilito che Strauss avrebbe dovuto tenere concerti per circa tre mesi all'anno (nel periodo estivo) nei giorni feriali dalle 7 di sera fino alla partenza dell'ultimo treno alle 9.45, nei giorni di gioved\u00ec dalle 7 fino alle 11 di sera; nei giorni festivi e di domenica dalle 7 alle 11.15 di sera. Si pretendeva, inoltre, da Strauss l'esclusiva delle sue prestazione (gli era concesso di accettare altri impegni qualora gli fossero stati richiesti dalla corte imperiale russa) e la presenza costante sul podio con la sola eccezione del venerd\u00ec, giorno in cui era ammessa la sua sostituzione. A Strauss fu infine garantito il libero utilizzo della linea ferroviaria.\nL'orchestra cont\u00f2 inizialmente di 36 elementi, per poi allargarsi a 42 negli anni successivi. La formazione annoverava musicisti di varia origine, provenienti da Vienna, dal nord della Germania e da San Pietroburgo.\nIn breve tempo, Pavlosk divenne una meta obbligatoria della nobilt\u00e0 russa, ai concerti di Strauss presenziarono in diverse occasioni lo zar Alessandro II, la sua corte e anche il giovane Rimskij-Korsakov; fu in queste occasioni che Johann diede le prime assolute di alcune sue celebri composizioni.\nStrauss dedic\u00f2 alla buona societ\u00e0 russa molte delle proprie opere. In occasione dell'incoronazione dello Zar Alessandro II a Mosca nel 1856, compose la \"Kr\u00f6nungsmarsch\" (Marcia dell'incoronazione) op. 183, che dedic\u00f2 allo Zar, e anche il valzer \"Kr\u00f6nungslieder\" (Canti per l'incoronazione) op. 184, dedicato all'imperatrice russa.\nIn tutto Strauss suon\u00f2 per undici estati a Pavlovsk: dal 1856 al 1865 e nel 1869. I programmi dei concerti gli offrivano la possibilit\u00e0 di eseguire, oltre alle proprie composizioni, anche ouverture, brani da sinfonie, frammenti e \"poutpourris\" di composizioni operistiche non ancora conosciute in Russia, come anche pezzi solistici. Nel 1865 diresse la prima esecuzione del \"Tanz der Magde\" (Ballo delle Vergini) di Tchaikovsky.\nPavlovsk era diventata un punto fisso nell'attivit\u00e0 concertistica di Johann Strauss, anche se ben presto gli impegni cominciarono a travalicare le forze. Dal 1862 Johann si present\u00f2 alternativamente con Eduard e Josef con il quale, nel 1869, compose la Pizzicato-Polka e allo stesso anno risale anche la polka Im Krapfenwald (Nel Bosco di Krapfen) op. 336, che ebbe la sua prima in Russia sotto il titolo di \"Im Pavlovsker Walde\" (Nel bosco di Pavlovsk).\nDopo il 1869, Strauss sarebbe tornato in Russia soltanto un'altra volta, nel 1886, quando accett\u00f2 l'invito del Comitato di San Pietroburgo per il sostegno delle infermiere della Croce Rossa e della societ\u00e0 di soccorso ai bambini malati. In quell'occasione diresse una serie di concerti nel maneggio della guardi a cavallo della citt\u00e0. Come conclusione, partecip\u00f2 a un concerto a Pavlovsk e, per lo Zar Alessandro III, compose la Russischer-Marsch (Marcia Russa) op. 426.\nParigi: l'Esposizione Universale del 1867.\nNel 1867, in seguito ad un invito del mecenate parigino Comte d'Osmond, Strauss si rec\u00f2 a Parigi per dirigere alcuni concerti in occasione dell'Esposizione Universale, dirigendo l'orchestra berlinese del compositore di musica da ballo Benjamin Bilse. Il 28 maggio si esib\u00ec nel corso di una festa organizzata dal principe Richard Von Metternich (figlio dell'ex cancelliere austriaco) e da sua moglie Pauline presso l'ambasciata austriaca. Proprio alla principessa Pauline, l'anno precedente, Johann aveva dedicato il valzer \"Wiener Bonbons\" (Caramelle Viennesi) op. 307, per il Carnevale del 1866.\nDal giugno all'inizio del mese di agosto del 1867 il compositore diresse alcuni concerti nel locale parigino \"Cercle International\", alternandosi alla direzione con Bilse. Il caporedattore del quotidiano \"Figaro\", Giovanni Ippolito Villemessant, mise in moto per Strauss la macchina della propaganda pubblicitaria, organizzando una festa di artisti nei locali della redazione; Strauss scrisse per l'occasione la \"Figaro-Polka\" op. 320, dedicata appunto al caporedattore, che venne prontamente stampata e pubblicata come supplemento del giornale.\nVillemessant e Metternich erano politicamente su posizioni alquanto distanti, ma concordavano su un punto: era auspicabile un maggiore accordo fra la Francia e l'Austria in un momento in cui tanto Napoleone III quanto Francesco Giuseppe avevano non pochi problemi interni da risolvere e la Prussia cresceva sempre pi\u00f9 di potere. Strauss, dunque, poteva diventare l'ideale punto di incontro. L'iniziativa di Villemessant fu premiata e i parigini accorsero in massa ai concerti di Strauss, che godeva di una incredibile popolarit\u00e0.\nAl suo primo concerto inaugurale propose, oltre a proprie composizione (fra le quali i valzer \"Morgenbl\u00e4tter\" e \"K\u00fcnstlerleben\"), anche pagine di Felix Mendelssohn, Gounod, Weber e Schumann. In quei giorni, la \"Revue et Gazette Musicale de Paris\" scrisse:\nDurante uno di questi concerti nella capitale francese, Johann ripropose un valzer che qualche mese prima era gi\u00e0 stato eseguito a Vienna: \"An der Sch\u00f6nen Blauen Donau\" (Sul bel Danubio blu) op. 314, che ebbe l\u00ec la sua consacrazione a livello internazionale, ricevendo un'accoglienza trionfale.\nStrauss si sarebbe recato nuovamente a Parigi dieci anni pi\u00f9 tardi, fra gennaio e marzo del 1877, dove diresse alcuni \"concerti-monstre\" ottenendo un grande successo con i balli dell'Op\u00e9ra, grazie anche alla collaborazione del direttore d'orchestra e compositore Olivier M\u00e9tra.\nAlla fine del mese di marzo di quell'anno, il presidente francese Patrice de Mac-Mahon, insign\u00ec il compositore del titolo di cavaliere della Legion d'Onore.\nLondra.\nDopo i successi di Parigi, Johann Strauss ricevette un invito da parte del Principe di Galles per esibirsi nella capitale inglese. Accompagnato dalla prima moglie, Jetty, Strauss si rec\u00f2 a Londra, dove tenne sessantatr\u00e9 \"concerti promenade\", dal 15 agosto fino al 26 ottobre 1867, presso la \"Royal italian Opera House\", al Covent Garden. Anche la moglie Jetty, che a Londra aveva lasciato un buon ricordo di s\u00e9 come cantante lirica (nel 1849 si era esibita al fianco di Johann Strauss padre), in diverse occasioni cant\u00f2 arie e \"Lieder\", accompagnata al pianoforte dal marito.\nDurante questo soggiorno londinese vennero composti il valzer \"Erinnerung an Covent Garden\" (Ricordo del Covent Garden) op. 329 e la \"Festival-Quadrille\" op. 341, una quadriglia su arie inglesi. A capo dell'orchestra di Giovanni Bottesini, il 21 settembre 1867, Strauss diresse la prima londinese del valzer \"An der Sch\u00f6nen Blauen Donau\" (Sul bel Danubio blu) op. 314, nella versione originale per coro e orchestra.\nIl \"Times\" comment\u00f2:\nQuesti concerti a Londra e a Parigi, procurarono a Strauss, come trent'anni prima era accaduto per suo padre, una notevole notoriet\u00e0 internazionale.\nLa tourn\u00e9e statunitense del 1872: il Giubileo della Pace a Boston.\nNella primavera del 1872 il musicista fu invitato dal direttore d'orchestra Patrick Sarsfield Gilmore (1829-1892), con Hans Von Bulow, a tenere una serie di concerti nell'ambito delle manifestazioni per il Giubileo della Pace, in programma dal 17 giugno al 4 luglio di quell'anno, nella citt\u00e0 di Boston. Nonostante le reticenze di Strauss ad intraprendere un viaggio cos\u00ec lungo, ancora una volta fu sua moglie Jetty a convincerlo, facendo leva sull'onorario promessogli, incredibilmente alto. Strauss pretese che l'intera somma (100.000 dollari per un totale di quattordici concerti) venisse depositata sul suo conto nella sua banca viennese prima della partenza dall'Austria, e volle garantita la copertura di tutte le spese di viaggio, vitto, alloggio e personale di servizio.\nPrima di lasciare Vienna, Strauss fece testamento:\nIl 1\u00ba giugno 1872, Johann e Jetty si imbarcarono e raggiunsero New York il 16 successivo; la mattina successiva, Strauss era gi\u00e0 a Boston a provare. Quando Strauss giunse a New York i giornali scrissero di lui:\nCome sede dell'evento era stato appositamente creato il \"Coliseum\", una enorme sala dalle dimensioni colossali (165 metri di lunghezza e 105 di larghezza) dove Strauss avrebbe dovuto dirigere un'orchestra di 1500 elementi, aiutato da 100 vice-direttori, davanti ad un pubblico di 100.000 persone.\nIn una corrispondenza da Boston, la \"Revue et Gazette musicale de Paris\" pubblic\u00f2 in quei giorni un dettagliato resoconto dell'evento:\nLo stesso Johann Strauss, qualche tempo dopo, fece una descrizione della sua esperienza all'amico Schnitzer:\nIn omaggio agli Stati Uniti d'America, Strauss compose lo \"Jubille Waltz\" (Valzer del Giubileo) nella cui coda finale inser\u00ec un arrangiamento, a tempo di valzer, dell'inno statunitense.\nL'Italia.\nFra il maggio e il giugno del 1874 Johann Strauss ricevette l'invito di recarsi in Italia da parte dell'impresario Ducci di Firenze. Venne concordata un'articolata tourn\u00e9e per la quale vennero offerte al musicista 120.000 lire in oro per un totale di ventuno concerti da tenere nelle maggiori citt\u00e0 della penisola.\nIn questa occasione Strauss avrebbe dovuto condurre con s\u00e9 la propria orchestra, ma poich\u00e9 questa era gi\u00e0 impegnata in una serie di contratti a Vienna sotto la direzione di suo fratello Eduard, il compositore si accord\u00f2 cos\u00ec con il complesso diretto dal direttore d'orchestra e compositore Julius Langerbach (1823-1886), che avrebbe anche svolto il ruolo di sostituto di Strauss durante la tourn\u00e9e.\nIl concerto inaugurale si tenne a Venezia, il 3 maggio 1874, al Teatro Rossini, e in quell'occasione i due direttori si alternarono sul podio proponendo, oltre a pagine di musica da ballo, anche l'overture da \"Mignon\" di Thomas, una Rapsodia Ungherese di Franz Liszt e l'overture dall'opera \"Tannh\u00e4user\" di Richard Wagner.\nIl 5 maggio 1874 Strauss e Langerbach giunsero a Milano, dove ottennero grande successo esibendosi al Teatro alla Scala dove per l'occasione vennero inserite nel programma, oltre ai citati lavori di Thomas e Liszt, anche l'overture di Weber da Oberon e diverse pagine di Strauss, come \"Wiener Blut\", Sul bel Danubio blu e la Pizzicato-Polka. Due giorni dopo, il 7 maggio, Strauss si spost\u00f2 al Teatro dal Verme, ancora a Milano, ripetendo il successo dello spettacolo precedente includendo nel repertorio l'overture dell'opera di Auber La muta di Portici, i valzer Geschichten aus dem Wienerwald, Wein, Weib und Gesang e la Perpetuum Mobile polka di Strauss.\nA proposito dell'avvenimento, il 10 maggio, la Gazzetta Musicale di Milano dedic\u00f2 un ampio articolo:\nIl giorno successivo all'applaudito concerto al Dal Verme, Strauss e i suoi strumentisti si spostarono a Genova, dove si esibirono al Teatro Paganini\nStrauss scelse pagine proprie e musiche di Liszt e Wagner; ancora una volta fu Langerbach a dirigere la sinfonia dal \"Tannh\u00e4user\" di Wagner e una rapsodia ungherese di Liszt.\nDopo Genova fu la volta di Torino, il 9 maggio Strauss fu al Teatro Regio dove Strauss diede la prima esecuzione del suo ultimo valzer (espressamente composto per l'occasione) dal titolo Bella Italia, successivamente ribattezzato \"Wo die Zitronen bl\u00fchen\" (Dove fioriscono i limoni) op. 364.\nStrauss poi tocc\u00f2 altre citt\u00e0, fra le quali Firenze e Livorno, prima di approdare a Napoli a fine maggio.\nPoco tempo dopo, Theodor Billroth (noto medico e chirurgo viennese, amico di Brahms), venne in Italia e in una lettera indirizzata ad Eduard Hanslick scrisse:\nGli anni settanta: il debutto nell'operetta.\nL'inizio degli anni settanta coincise con un'importante cesura tanto per Johann che per la famiglia Strauss. Eduard divenne l'unico direttore dell'orchestra di famiglia, dopo la prematura scomparsa di Josef, il 22 luglio 1870.\nQualche mese prima, il 23 febbraio 1870, era invece scomparsa Anna, la madre generosa e coraggiosa che con determinazione aveva guidato i suoi tre figli sulla strada del successo nell'arte.\nA partire dal 1871 Johann si dedic\u00f2 quasi esclusivamente alla composizione di operette, il nuovo genere che andava affermandosi anche a Vienna, e i concerti da lui diretti in prima persona si diradarono sensibilmente.\nGi\u00e0 agli inizi degli anni sessanta, il primato di Strauss a Vienna era stato messo in discussione da un compositore tedesco naturalizzato francese: Jacques Offenbach.\nOffenbach aveva sei anni pi\u00f9 di Strauss, era nato a Colonia e come Strauss aveva origini ebraiche. Trasferitosi a Parigi nella met\u00e0 degli anni cinquanta aveva iniziato ad ottenere grandi successi con il suo teatro leggero, fatto di umorismo e di fine parodia; tale genere teatrale venne proprio ribattezzato da Offenbach Operetta.\nL'incontro fra i due compositori avvenne a Vienna nel 1864, durante una tourn\u00e9e di Offenbach il quale, proprio in quell'occasione, tent\u00f2 di convincere Strauss a cimentarsi nella composizione di operette.\nNonostante l'iniziale diffidenza del compositore ad intraprendere la strada di operettista, un ruolo fondamentale nell'avvicinamento di Strauss al teatro lo gioc\u00f2 la moglie Jetty.\nUn giorno la donna sottrasse al marito alcune melodie e le pass\u00f2 a Max Steiner, impresario del \"Theater an der Wien\", che le rivest\u00ec di un testo. Qualche sera dopo, Strauss si ritrov\u00f2 la casa invasa da diversi cantanti di Steiner che con sua grande sorpresa intonarono alcune sue melodie.\nDopo molte resistenze, Jetty e Steiner riuscirono a convincere Strauss che accett\u00f2 il libretto di Joseph Braun, gi\u00e0 collaboratore di Franz Von Supp\u00e8 (il padre dell'operetta viennese).\nBraun, ispirandosi al celebre successo di Otto Nicolai, \"Die lustigen Weiber von Windsor\" (Le allegre comari di Windsor, 1849), scrisse per Strauss \"Die lustigen Weiber von Wien\" (Le allegre comari di Vienna).\nL'operetta per\u00f2 non venne mai rappresentata; il compositore, trovatosi in mezzo a dispute riguardanti la scelta degli interpreti, prefer\u00ec ritirare lo spartito.\nAlcune parti dell'operetta \"Die lustigen Weiber von Wien\" sarebbero state successivamente impiegate, con un libretto diverso di Maximilian Steiner, nella prima operetta di Strauss, \"Indigo und die vierzig R\u00e4uber\" (prima \"Indigo e i quaranta ladroni\" e poi \"Le mille e una notte\" o Tausend und eine Nacht).\nProprio con la prima di questa operetta, il 10 febbraio 1871, al \"Theater an der Wien\", Strauss esord\u00ec sui palcoscenici. L'opera, premiata come avvenimento teatrale di grande importanza, fu generalmente elogiata dalla critica, che considerava il libretto l'unico vero punto debole.\nNegli anni successivi, i brani di musica da ballo tratti dalle melodie delle sue operette vennero sempre pi\u00f9 spesso condotti all'esordio dal fratello Eduard, che nel frattempo, il 18 febbraio 1872, era succeduto al fratello maggiore all'incarico di Direttore dei Balli di Corte (carica che manterr\u00e0 fino alle soglie del XX secolo).\nJohann cominci\u00f2 a scrivere sempre meno composizioni a s\u00e9 stanti, e in genere solo per occasioni particolari.\nPreso dall'ambizione, Strauss cerc\u00f2 una sfida pi\u00f9 importante, un soggetto che si avvicinasse all'opera buffa. Tuttavia, al \"Der Karneval in Rom\" (Il Carnevale a Roma) con il libretto di Joseph Braun e Carl Lindau, scaturito da tali intendimenti, fu riservata dal pubblico, il 1\u00ba marzo 1873, una tiepida accoglienza al Theater an der Wien. Il vero successo per Strauss giunse l'anno successivo, con la prima rappresentazione dell'operetta Die Fledermaus (Il Pipistrello), che and\u00f2 in scena il 5 aprile 1874 riscuotendo un successo strepitoso.\nA questa fortunata rappresentazione, nel corso degli anni successivi seguirono una serie di operette che, tuttavia, diedero dei risultati deludenti e non riuscirono ad affermarsi nei repertori dei teatri.\nFra queste ricordiamo \"Cagliostro in Wien\" (Cagliostro a Vienna), con il libretto di Camillo Walzel e Richard Gen\u00e9e, andata in scena il 27 febbraio 1875 al Theater an der Wien, \"Prinz Methusalem\" (Principe Matusalemme) con il libretto di Karl Treumann ed Alfred Delacour il 3 gennaio 1877 al Carltheater di Vienna, \"Blindekuh\" (Mosca ceca) con il libretto di Rudolf Kneisel il 18 dicembre 1878 al Theater an der Wien e \"Das Spitzentuch der K\u00f6nigin\" (Il fazzoletto di pizzo della regina) con il libretto di Heinrich Bohrmann-Riegen e Richard Gen\u00e9e il 1\u00ba ottobre 1880 al Theater an der Wien che nella versione di James Frenor va in scena al Casino Theatre per il Broadway theatre di New York il 21 ottobre 1882 arrivando a 113 recite.\nQueste operette di Strauss incontrarono poca fortuna soprattutto a causa dei libretti scadenti e poco efficaci (anche volendoli giudicare con i criteri elastici del libretto d'operetta) che penalizzavano l'intero lavoro, a scapito soprattutto della musica. Strauss non badava troppo ai libretti, quando si mise al lavoro per comporre \"Eine Nacht in Venedig\" (Una notte a Venezia, 1883) non conosceva neppure la trama del lavoro, ma quando finalmente riusc\u00ec a leggere il libretto per intero ne fu demoralizzato; cos\u00ec raccont\u00f2 l'episodio:\nStrauss dovette aspettare il 25 novembre 1881 per celebrare un rinnovato quanto assoluto trionfo con l'operetta \"Der lustige Krieg\" (L'allegra guerra) con il libretto di Camillo Walzel e Richard Gen\u00e9e, che venne acclamata con applausi scroscianti al \"Theater an der Wien\".\nGli anni della maturit\u00e0 artistica.\nNel 1884, con una serata di gala al \"Theater an der Wien\" vennero festeggiati i quarant'anni dal debutto artistico di Johann Strauss, avvenuto il 15 ottobre 1844.\nNumerose furono le congratulazioni che giunsero al compositore sia da suoi illustri colleghi come Verdi, Supp\u00e8 e Rubinstein, sia da altre celebri personalit\u00e0 del tempo come Bismarck e Mahon.\nIn quella serata Strauss diressa l'overture dall'operetta \"Indigo\", il primo atto dell'operetta \"Eine Nacht in Venedig\", il valzer \"An der sch\u00f6nen blauen Donau\", e il secondo atto dell'operetta Die Fledermaus, inserendovi anche personaggi delle sue altre operette. In quell'occasione, la citt\u00e0 natia, nomin\u00f2 il festeggiato \"Cittadino di Vienna\" con tutti gli onori.\nIl 24 ottobre 1885, il \"Theater an der Wien\" ospit\u00f2 la prima dell'operetta \"Der Zigeunerbaron\" (Lo Zingaro barone) sotto la personale direzione del compositore; un lavoro particolarmente fortunato che and\u00f2 ad affiancarsi al successo del Fledermaus.\nL'origine di quest'operetta risaliva a tre anni prima, al 1883 quando, durante un viaggio che lo aveva portato a Budapest, aveva conosciuto lo scrittore ungherese M\u00f3r J\u00f3kai (allora considerato un nome di punta della letteratura ungherese). Lo scrittore offr\u00ec a Strauss la sua novella \"Saffi\", che piacque talmente tanto al compositore che alla fine si convinse a trarne un'operetta.\nStrauss affid\u00f2 la stesura del libretto a Ignatz Schnitzer, un giornalista ungherese che viveva a Vienna. \"Der Zigeunerbaron\" ridiede fiducia al compositore, come scrisse al suo librettista:\nLa fortunata commistione di melodie ungheresi e viennesi garant\u00ec all'operetta un incredibile successo, tanto che la commedia musicale venne replicata per ottantasette volte, senza interruzione, al \"Theater an der Wien\". L'operetta esord\u00ec inoltre sui palcoscenici di oltre centoquaranta teatri diversi, fino al 1899.\nNel mese di aprile del 1886, Strauss si rec\u00f2 ancora una volta a San Pietroburgo e a Mosca, accompagnato dalla sua terza moglie Adele, facendo tappa anche a Pavlovsk, concludendo cos\u00ec la sua attivit\u00e0 in Russia. Nonostante molte cose fossero ormai cambiate, nessuno aveva dimenticato gli entusiastici successi che avevano accolto anni prima le esibizioni del compositore, che seppe rinverdire quei trionfi proponendo accanto alle opere risalenti agli anni di Pavlovsk il suo pi\u00f9 aggiornato e maturo repertorio.\nNel 1887, sulle ali dell'entusiasmo ottenuto con \"Der Zigeunerbaron\", Strauss accett\u00f2 il libretto di \"Simplicius\" che gli venne proposto da Victor L\u00e9on (futuro librettista de \"La vedova allegra\" di Franz Leh\u00e1r). L'operetta \"seria\" (come venne ribattezzato il \"Simplicius\") non ottenne per\u00f2 alcun riconoscimento n\u00e9 alla prima rappresentazione, il 17 dicembre 1887 al \"Theater an der Wien\", n\u00e9 nelle successive versioni rielaborate che seguirono.\nAlla prima, Strauss, nei panni di direttore d'orchestra, venne ammirato soltanto per la calma che seppe mantenere, evitando cos\u00ec il rischio dello scatenarsi del panico fra il pubblico, quando ad un certo punto della rappresentazione prese fuoco parte della scenografia.\nIn questi anni di piena maturazione artistica, dalla penna di Strauss vennero alla luce alcune pagine di notevole interesse. Dalla rielaborazione dei motivi delle operette create in quegli anni nacquero i valzer \"Rosen aus dem S\u00fcden\" op. 388 (basato su motivi dell'operetta \"Das Spitzentuch der K\u00f6nigin\"), \"Kuss-Walzer\" op. 400 (basato su motivi dell'operetta \"Der lustige Krieg\"), \"Lagunen-Walzer\" op. 411 (basato su motivi dell'operetta \"Eine nacht in Venedig\"), \"Schatz-Walzer\" op. 418 (basato su motivi dell'operetta \"Der Zigeunerbaron\"), \"Donauweibchen\" op. 427 (basato su motivi dell'operetta \"Simplicius\").\nAltri celebri lavori che videro la luce in questo periodo furono i valzer \"Fr\u00fchlingsstimmen\" (Voci di Primavera, 1883) op. 410 e il \"Kaiser-Walzer\" op. 437 (Valzer dell'Imperatore, 1889).\nPer tutta la vita Strauss desider\u00f2 cimentarsi nella composizione di un'opera vera e propria, e neppure l'insuccesso del \"Simplicius\" lo trattenne dall'accettare il libretto di Ludwig Doczi intitolato \"Ritter P\u00e1sm\u00e1n\" (Cavaliere P\u00e1sm\u00e1n), ispirato a una ballata del poeta ungherese J\u00e1nos Arany.\nL'ambientazione magiara appassion\u00f2 il musicista. Nel libretto non esistevano dialoghi parlati, tutto era in musica, un'esperienza totalmente nuova per Strauss.\nLa composizione del \"Pasman\" non fu n\u00e9 facile n\u00e9 veloce, poich\u00e9 Johann a causa di alcuni problemi di salute fu costretto a sospendere pi\u00f9 volte la stesura del lavoro per seguire delle cure termali.\nL'8 agosto scrisse in una lettera all'amico Priester:\nIl 1\u00ba gennaio 1892, dopo tre anni di lavoro, il sipario dell'Opera di Stato si alz\u00f2 su \"Ritter P\u00e1sm\u00e1n\", ma l'opera non riusc\u00ec ad ottenere un grande successo di pubblico, e l'intero lavoro venne stroncato dalla critica, fatta sola eccezione per la musica del balletto nel 3\u00ba atto.\nSuperata la delusione per la sorte della sua unica opera, negli anni successivi Strauss torn\u00f2 ad impegnarsi nella composizione di operette, come F\u00fcrstin Ninetta (1893).\nGiubileo d'oro del 1894.\nIl 15 ottobre 1844, all'et\u00e0 di diciotto anni, Johann Strauss ebbe il suo debutto come compositore e direttore a capo della sua orchestra per una serata, nei giorni precedenti assai discussa, al \"Casin\u00f2 Dommayer\" nel sobborgo viennese di Hietzing. Mezzo secolo dopo quel primo timido passo della sua carriera musicale, Johann Strauss era divenuto il pi\u00f9 celebre compositore di musica da ballo e d'operetta al mondo. I viennesi se ne erano ricordati e avevano organizzato una fitta serie di festeggiamenti in onore del musicista.\nIl preludio ai festeggiamenti per il cinquantenario dell'attivit\u00e0 artistica di Strauss fu rappresentato dalla prima dell'operetta Jabuka (La Festa delle Mele), il 12 ottobre 1894, al \"Theater an der Wien\": una serata festosa che apr\u00ec ufficialmente il Giubileo di Strauss.\nDelegazioni ufficiali fecero visita al festeggiato, che ricevette regali, telegrammi di auguri, manifestazioni di gratitudine da tutto il mondo, comparvero supplementi speciali sui quotidiani viennesi, vennero organizzati diversi festeggiamenti.\nIl \"News Wiener Journal\" invi\u00f2 alcuni suoi corrispondenti a raccogliere testimonianze in tutta Europa. Alexandre Dumas figlio defin\u00ec Strauss\n\u00c9mile Zola lo consider\u00f2 fortunato, poich\u00e9\nSarah Bernhardt disse che desiderava andare a Vienna e\nDa parte sua, Giuseppe Verdi, come Strauss restio a qualsiasi mondanit\u00e0, rispose all'intervistatore:\nE il 16 ottobre 1894 Brahms scriveva all'editore Simrock:\nDurante il banchetto organizzato dalla Filarmonica di Vienna, venne chiesto a Strauss di tenere un discorso, e il compositore ringrazi\u00f2 i presenti con queste parole:\nIl 15 ottobre di quell'anno, Strauss fu ammesso come socio onorario alla Societ\u00e0 dagli amici della musica, della quale facevano gi\u00e0 parte Brahms, Bruckner, Liszt, Verdi e Wagner.\nIl 24 ottobre, l'operetta Die Fledermaus (Il Pipistrello) risuon\u00f2 per la prima volta in assoluto all'opera di Stato. Uno dei protagonisti, Andreas Dippel, raccont\u00f2:\nGli ultimi anni e la morte.\nIl 30 marzo 1895 Strauss redasse un nuovo testamento, nel quale il compositore nomin\u00f2 erede universale di tutti i propri beni la Societ\u00e0 degli Amici della Musica di Vienna, di cui l'anno precedente era diventato membro onorario.\nStabil\u00ec inoltre una serie di vitalizi: per la moglie Adele, una rendita annua di quattromila fiorini e l'usufrutto dell'appartamento in \"Igelgasse\"; per sua figlia Alice, una dote di mille fiorini l'anno; e, ancora, per le sorelle Anna e Teresa e per altri fedeli collaboratori.\nIl 24 marzo del 1897 Strauss aggiunse un codicillo al testamento con alcune modifiche a favore della figlia di Adele, mentre escluse da ogni lascito testamentario il fratello Eduard:\nStrauss trascorse gli ultimi anni di vita dividendosi fra le sue quattro case: quella in citt\u00e0 nella \"Igelgasse\", quella a Hietzing nei sobborghi di Vienna, la tenuta di campagna a Sch\u00f6nau an der Triesting e la villa estiva a Ischl.\nContinuava naturalmente a comporre, preferendo come sempre le ore notturne. Fisicamente ancora integro, soffriva tuttavia di depressioni, spesso si chiudeva in silenzio e sfuggiva anche agli amici.\nLo toccarono profondamente, negli ultimi anni del secolo, la morte di molti suoi vecchi amici, come Clara Schumann e Anton Bruckner (scomparsi entrambi nel 1896) e soprattutto la scomparsa di Brahms, nel 1897, cui era stato legato da una forte amicizia e stima per molti anni.\nIl 22 maggio 1899 Johann Strauss sal\u00ec sul podio dell'Opera di Corte per dirigere una rappresentazione del suo Fledermaus. Dopo l'overture, per\u00f2, chiese di essere sostituito poich\u00e9 aveva avuto delle vertigini: fu quella la sua ultima apparizione in pubblico.\nDue giorni dopo, mentre si trovava al Prater ebbe un malore. Si mise a letto, ma la sua salute peggior\u00f2 rapidamente e subentr\u00f2 una polmonite.\nRicordando le ultime ore del marito, Adele scrisse:\nAlla stessa ora, al \"Volksgarten\", Eduard Kremser stava dirigendo un concerto benefico per raccogliere i fondi per il progettato monumento a Lanner e Strauss padre, nel cimitero di Dobling.\nQualcuno si avvicin\u00f2 e parl\u00f2 a Kremser, avvisandolo della scomparsa del maestro, e fece fermare l'orchestra. Davanti al pubblico silenzioso e attonito furono rapidamente cambiati gli spartiti: Kremser attacc\u00f2 il tremolio e le prime note del Danubio blu.\nIl 6 giugno, nella chiesa evangelica del I distretto si tenne la cerimonia funebre, seguita dal trasporto della salma al Cimitero Centrale, nell'area dedicata ai grandi compositori, dove il compositore venne tumulato in una tomba onoraria messa a disposizione dalla citt\u00e0 di Vienna a fianco di Schubert, Beethoven e Brahms.\nLe case si ricoprirono di drappi a lutto e le strade furono chiuse al traffico, per il gran numero di personalit\u00e0 che parteciparono al corteo funebre.\nFra le ultime personalit\u00e0 accorse al suo capezzale ci fu Mark Twain, che si trovava in quell'epoca a Vienna, che cos\u00ec, giorni dopo la scomparsa di Strauss, scrisse rivolgendosi alla vedova Adele:\nMatrimoni.\n1862 - 1878 Henrietta Treffz.\nJohann Strauss si spos\u00f2 per la prima volta con la cantante Jetty Treffz (1818-1878). Johann e Jetty si erano conosciuti nell'inverno del 1861 a una serata nella casa del barone Moritz Todesco (del quale Jetty era l'amante ufficiale e al quale aveva gi\u00e0 dato due figlie) alla quale era stato invitato anche Strauss. La cerimonia si svolse il 27 agosto 1862 nel duomo di Santo Stefano di Vienna; presenti erano, come testimoni, l'editore Haslinger e la madre di Johann, Anna.\nCome omaggio alla sposa, Strauss le dedic\u00f2 la \"Bluette\" Polka, che il compositore diresse per la prima volta il 23 novembre 1862. All'epoca il compositore aveva trentasette anni e lei quarantaquattro: per dedicarsi interamente al marito, abbandon\u00f2 il suo precedente compagno e i sette figli illegittimi nati fra 1841 e il 1852; per l'epoca fu un grandissimo scandalo che ebbe grande risonanza in tutta la citt\u00e0, ma non fu l'unica ombra a pesare sull'unione di Strauss e Jetty: secondo delle insistenti insinuazioni, in passato la Treffz sarebbe stata una delle tante amanti di Johann Strauss padre.I due sposi trascorsero la breve luna di miele a Venezia.\nSi legge in una lettera di Jetty:\nIl periodo del primo matrimonio \u00e8 da annoverare come quello di maggiore attivit\u00e0 creativa del compositore; Jetty ricopr\u00ec un ruolo essenziale nella carriera del musicista. Si deve a lei, ad esempio, l'interesse di Johann per il teatro e l'operetta e, dopo vari tentativi, il grande successo arriv\u00f2 con il suo pi\u00f9 celebre lavoro teatrale: \"Die Fledermaus\" (Il pipistrello, 1874). Inoltre, raggiunta una certa indipendenza economica e liberato dai contratti con gli editori che lo volevano sul podio, proprio in questo periodo dalla penna di Strauss nacquero i suoi capolavori immortali, come \"Sul bel Danubio blu, K\u00fcnstlerleben, Geschichten aus dem Wienerwald, Wein, Weib und Gesang, Wiener Blut\" e tanti altri valzer e polke ancora oggi celebri.\nPochi mesi dopo il matrimonio, recandosi in Russia, a Pavlovsk, Johann scrisse appositamente per Jetty una originale romanza, \"Dolci pianti\". Ne diede notizia la stessa Jetty in una lettera dell'8 luglio 1863 indirizzata ad Haslinger:\nIl periodo della prima unione fu altrettanto importante per la vita dell'artista poich\u00e9, il 25 febbraio del 1863, dopo aver inoltrato una domanda all'imperatore Francesco Giuseppe per la nomina a direttore dei balli di corte (20 febbraio 1863), gli giunse la tanto attesa nomina che per ben due volte gli era stata negata in passato a causa del suo schieramento, durante i moti del 1848, a fianco dei gruppi studenteschi rivoluzionari. Con la nomina a direttore arriv\u00f2 non solo prestigio per il compositore, ma anche per la sua musica che, con tale nomina, era divenuta degna a pieno titolo di essere suonata negli ambienti di corte.\nHenrietta Treffz mor\u00ec per un attacco di cuore l'8 aprile 1878.\n1878 - 1882 Angelika Dittrich.\nAppena sette settimane dopo la scomparsa di Jetty, il 28 maggio 1878 Strauss spos\u00f2 nella barocca Karlskirche di Vienna Ernestine Angelika Henriette Dittrich (1850-1919). Come omaggio alla sua seconda moglie, Johann le dedic\u00f2 il \"Kuss-Walzer\" op. 400 (Valzer del bacio), tratto da motivi dell'operetta \"Der lustige Krieg\" (L'allegra guerra, 1881). La seconda moglie di Strauss, pi\u00f9 giovane del marito di 24 anni, era un'attrice di poco conto giunta a Vienna in cerca di fortuna da Breslavia (oggi \"Wroclaw\" in Polonia, in quel periodo parte della Slesia prussiana) e che aveva cercato di ottenere un ingaggio come cantante presso il \"Theater an der Wien\" proprio tramite Johann.\nA far incontrare i due aveva provveduto l'amico d'infanzia ed editore del compositore Gustav Lewy, pi\u00f9 che altro mosso dal desiderio di risollevare il morale di Strauss. Gli sposi novelli trascorsero la luna di miele a Wyk, sull'isola di F\u00f6hr, nel Mare del Nord: il valzer \"Nordseebilder\" op. 390 fa riferimento proprio a questo viaggio.\nDi ritorno a Vienna la coppia si trasfer\u00ec nella nuova abitazione di Igelgasse. Sin dall'inizio, per\u00f2, l'unione non si rivel\u00f2 felice: Angelika, o \"Lili\" (come veniva soprannominata), nonostante i presunti studi di canto, era del tutto insensibile alla musica. In realt\u00e0 si rivel\u00f2 ben presto un'impenitente ambiziosa; raggiunta una posizione sociale elevata, si dimostr\u00f2 capricciosa, prepotente e per nulla interessata al lavoro del marito, al contrario di Jetty, che era stata per Johann una compagna esemplare e una intelligente consigliera.\nAnche nel momento in cui Angelika decise di intromettersi negli affari musicali di Johann, i risultati furono pessimi; infatti il matrimonio con Lili si apr\u00ec e si chiuse con due fiaschi teatrali: il 18 dicembre 1878 \"Blindekuh\" (Mosca cieca) fu sonoramente fischiata al \"Theater an der Wien\" e il 3 novembre 1883, a Berlino, sorte analoga tocc\u00f2 a \"Eine Nacht in Venedig\" (Una notte a Venezia). Era stata la stessa moglie a suggerire a Johann di accettare il libretto di F. Zell (pseudonimo di Camillo Walzel, 1829-95) e di Richard Gen\u00e9e (1823-95) e, sempre dietro sua richiesta, era stato cambiato il titolo al lavoro (da \"Venezianische N\u00e4chte\", Notti veneziane, a \"Eine Nacht in Venedig\"). Tuttavia, qualche anno pi\u00f9 tardi, in una lettera inviata a Strauss il 15 luglio 1886, il librettista Zell espose chiaramente come le interferenze di quella che al tempo era stata moglie di Johann avessero compromesso la buona riuscita della rappresentazione:\nOltre a questo, le cose peggiorarono in maniera irreversibile quando Lili lasci\u00f2 Strauss, dopo appena due anni di matrimonio, per andare a vivere con Franz Steiner (1855-1920), ventinovenne direttore del \"Theater an der Wien\" che, in quanto impresario teatrale, era uno dei direttori di scena pi\u00f9 importanti per Strauss.\nQuesto spiega perch\u00e9 l'operetta \"Eine Nacht in Venedig\" (Una notte a Venezia, 1883), composta in quel periodo, fu l'unica fra tutte le operette di Strauss a non aver avuto il suo debutto a Vienna (come era stato per i precedenti lavori teatrali), ma il compositore insistette affinch\u00e9 venisse rappresentata in un altro luogo, lontano da Lili e Steiner (dopo varie indecisioni, venne scelto il \"Neuen Friedrich-Wilhelmst\u00e4dtischen Theater\" di Berlino).\nDopo quattro anni di matrimonio i due decisero di separarsi e, il 9 dicembre del 1882, la Corte d'Assise di Vienna concesse il divorzio consensuale fra Strauss e Angelika.\n1887 - 1899 Adele Deutsch.\nJohann, ancora una volta, non rimase solo a lungo e cerc\u00f2 il conforto di una serena vita famigliare in Adele Deutsch (1856-1930), una giovane ebrea viennese di 25 anni che nel 1874 aveva sposato Anton Strauss (1845-1877, soltanto omonimo della famiglia di compositori), un ufficiale delle ferrovie figlio di Albert Strauss, un banchiere che era stato anche consulente finanziario di Johann Strauss padre. Dal matrimonio fra Anton e Adele era nata una figlia, Alice Katharina Maria Elisabeth (1875-1945); tre anni pi\u00f9 tardi per\u00f2, Anton mor\u00ec. Adele aveva gi\u00e0 avuto modo di conoscere ed apprezzare Johann alcuni anni prima (quando ancora era in vita Jetty, la prima moglie) facendo visita al musicista in casa sua in occasione di alcune visite fra le due famiglie.\nNell'autunno del 1882 la conoscenza fra Johann Strauss e Adele si approfond\u00ec sensibilmente, tanto che la donna divenne prima la segretaria e poi la compagna di vita del compositore, e dall'aprile del 1883 gli fu legata anche da un contratto di donazione di una rendita. Se il matrimonio con Angelika era stato celebrato in tempi brevissimi (dopo poche settimane dall'inizio della loro relazione), quello con Adele, nonostante i profondi sentimenti che fin subito legarono i due innamorati, fu forzatamente ritardato a causa della diversit\u00e0 di religione. Per questa ragione, nell'aprile del 1883 Adele si convert\u00ec dall'ebraismo al credo evangelico; infatti, poich\u00e9 l'unione fra Strauss e \"Lili\" era stata consacrata con il rito cattolico, il loro legame nuziale non poteva essere sciolto e un nuovo matrimonio di Strauss sarebbe stato possibile soltanto previo cambiamento di religione e nazionalit\u00e0.\nL'avvocato Joseph Trutter inform\u00f2 Strauss che il duca Ernesto II di Sassonia-Coburgo-Gotha si era riservato il diritto di concedere il divorzio ai propri sudditi nonch\u00e9 la celebrazione delle seconde nozze all'interno del suo regno; fu cos\u00ec che dopo inutili richieste (anche a papa Leone XIII), nel gennaio 1885 Strauss rinunci\u00f2 alla cittadinanza austriaca per acquisire quella sassone. Nel luglio 1886 anche Strauss si convert\u00ec alla religione evangelica e il 15 agosto 1887, dopo che la separazione da \"Lili\" era stata ulteriormente perfezionata, spos\u00f2 Adele a Coburgo. Tornati a Vienna, i due sposi mantennero la residenza nella casa al numero 4 della Igelgasse.\nCon il suo terzo matrimonio Strauss torn\u00f2 alla vita di societ\u00e0; Adele, donna sensibile, appassionata e puntuale segretaria, aiut\u00f2 il marito nel suo lavoro, difendendone la \"privacy\", filtrando le visite e le amicizie; questa sua dedizione al marito le valse l'appellativo di \"Cosima in 3/4\" (in riferimento all'attiva signora Wagner). Molte personalit\u00e0 del mondo della cultura e della buona societ\u00e0 viennese rientravano fra le amicizie di Strauss e Adele. Fra gli altri si ricordano i compositori Johannes Brahms, Anton Bruckner e Carl Goldmark, l'attore Alexander Girardi, i librettisti Ignatz Schnitzer e Max Kalbeck, il pianista Alfred Grunfeld, il direttore del teatro dell'opera Franz Januer, il famoso critico Eduard Hanslick e lo scultore Viktor Tilgner.\nJohann si sent\u00ec rinascere e, in una lettera indirizzata alla moglie, scrisse:\nIl seguente passo \u00e8 invece tratto da un'altra lettera:\nQuesti anni della loro unione culminarono nei festeggiamenti per i cinquant'anni di carriera artistica di Strauss (1894), con la benedizione dell'imperatore Francesco Giuseppe (cui Strauss aveva dedicato il \"Kaiser-Jubil\u00e4um-Jubelwalzer\" (1888) e il \"Kaiser-Walzer\" (1889)). In quel giorno Strauss fu ammesso nella \"Societ\u00e0 dagli amici della musica\", della quale facevano gi\u00e0 parte Brahms, Bruckner, Liszt, Verdi e Wagner. Come gi\u00e0 era stato durante il primo matrimonio con Jetty, anche Adele si interess\u00f2 attivamente all'attivit\u00e0 del marito e la incoraggi\u00f2 e fu in questi anni di matrimonio che Strauss cre\u00f2 i suoi capolavori dell'et\u00e0 matura, come i valzer \"Fr\u00fchlingsstimmen\", \"Marchen aus dem Orient\", il gi\u00e0 citato \"Kaiser-Walzer\" e altri ancora.\nNel campo dell'operetta, dopo una serie di rappresentazioni poco fortunate, Strauss torn\u00f2 sulle scene con un successo strepitoso, \"Der Zigeunerbaron\" (Lo Zingaro barone, 1885) e con altri lavori come \"Jabuka\" (1894) e \"Waldmeister\" (1895 al Theater an der Wien) che, come \"L'asperula nel linguaggio dei fiori\", and\u00f2 in scena al Teatro Reinach di Parma il 23 novembre 1901.\nIl matrimonio di Adele e Strauss dur\u00f2 fino al giorno della morte del compositore, il 3 giugno 1899.Alla morte di Johann, Adele trasform\u00f2 la casa di Igelgasse (oggi rinominata \"Johann Strauss Gasse\" in onore del compositore) in museo e si occup\u00f2 di tramandare ai posteri il materiale del marito.Adele, di trentun'anni pi\u00f9 giovane del marito, mor\u00ec trentun anni pi\u00f9 tardi, nel 1930.\nLa storia d'amore con Olga Smirnitskaja.\nQuella con Olga Smirnitskaja fu, per il compositore, la pi\u00f9 importante e tormentata storia d'amore antecedente ai suoi matrimoni.Il compositore conobbe la giovane Olga Smirnitskaja (1837-1920) nell'estate del 1858 a Pavlovsk, in Russia, durante uno dei tanti concerti che il compositore teneva nella cittadina russa in quegli anni.Fra i due fu subito amore, ma l'appartenenza di Olga ad una facoltosa famiglia dell'aristocrazia russa (suo padre era un funzionario della corte imperiale) costitu\u00ec un ostacolo insormontabile all'amore dei due giovani.La loro relazione \u00e8 documentata da una fitta corrispondenza epistolare; in una lettera del compositore alla giovane, datata 30 luglio 1859, si legge:\nE il 14 novembre successivo scriveva ancora:\nA Olga, Johann dedic\u00f2 \"Der Kobold\" Polka mazurka op. 226, che venne eseguita per la prima volta a Pavlovsk il 13 agosto 1859. \"Kobold\", diavoletto, bambina capricciosa, era il nomignolo che il compositore aveva attribuito alla ragazza.Ci\u00f2 non bast\u00f2 ad addolcire i genitori di Olga, decisi a bloccare sul nascere la relazione.\nFu la stessa madre della ragazza a ricevere Johann a casa, nel settembre di quell'anno, e a spiegargli chiaramente la propria contrariet\u00e0 alla loro relazione.Us\u00f2 toni duri e indelicati (cos\u00ec apparvero all'artista); Olga si pieg\u00f2 al volere della famiglia e, agli inizi del 1860, tronc\u00f2 definitivamente la relazione con Strauss con una lettera nella quale, facendo riferimento al proprio nomignolo, scrisse:\nJohann Strauss e la casa imperiale austriaca.\nPi\u00f9 volte Johann Strauss padre era stato chiamato a dirigere la musica in occasione dei balli di corte e dal 1846 vantava anche il titolo di \"Direttore di musica da ballo presso la Corte Imperiale\", coniato appositamente per lui. Con la sua morte, la carica, di alto rango sociale, divenne vacante e fu subito agognata dal figlio, pienamente consapevole del fatto che quella rimaneva per lui l'unica via per compiere un grosso passo in avanti nella societ\u00e0 e ottenere nuove opportunit\u00e0 di eseguire la propria musica.\nNel gennaio 1850, per\u00f2, l\"'Obersthofmeisteramt\" respinse la sua prima richiesta di poter dirigere la musica per i balli privati di corte. Per i balli di corte che rallegrarono il carnevale del 1851, in particolare, venne chiamato ad esibirsi con la sua orchestra solo Philipp Fahrbach il vecchio, aperto concorrente di Strauss, a cui soltanto nel 1852 fu concesso di suonare con la propria orchestra alle manifestazioni di corte, occasione nella quale esegu\u00ec per la prima volta la sua \"Hofball-Quadrille\" op. 116. Ai balli di corte lo accompagnavano 34-40 musicisti, mentre per i balli privati, che si svolgevano in uno degli appartamenti della famiglia imperiale, ne erano sufficienti 10. Come onorario, Strauss riceveva 9 fiorini, i musicisti o gli addetti agli strumenti 4 fiorini e 30 soldi e i trasportatori 1 fiorino e 30 soldi: tutti ingaggi allora assai cospicui per un complesso di musica di intrattenimento.\nNel 1856, incoraggiato dagli ormai quattro anni di direzione d'orchestra ai balli di corte, Strauss fece un altro serio tentativo per ottenere il definitivo conferimento dell'agognato titolo. Ma le ricerche dell\"'Obersthofmeisteramt\" presso gli organi superiori di polizia portarono alla luce il rapporto sul comportamento di Strauss durante i sommovimenti del 1848: inoltre, egli veniva definito come \"Persona poco affidabile, priva di solidi principi morali e dedita ad una vita dissipata\", che solo da poco aveva adottato \"Una condotta di vita pi\u00f9 regolata\". Rivelazioni tanto negative non poterono che togliere ogni speranza alle ambizioni di Strauss. E anche alcuni anni dopo, l'11 maggio 1859, un'ulteriore richiesta di Strauss sarebbe andata incontro ad un nuovo insuccesso.\nQuanto Strauss tenesse a questo titolo e per quanti anni si sia sforzato di ottenerlo ce lo suggeriscono i titoli delle numerose opere composte in onore della famiglia regnante, cos\u00ec come la ripetuta citazione dell'Inno Imperiale di Joseph Haydn, \"Gott erhalte\".\nIl 18 febbraio 1853 l'imperatore Francesco Giuseppe era sfuggito per un soffio all'attentato ordito dall'ungherese J\u00e1nos Lib\u00e8ny, garzone di sartoria. Grazie all'intervento del macellaio Josef Ettenreich, l'imperatore se l'era cavata con una semplice ferita al collo. In quell'occasione Strauss aveva composto la Kaiser Franz Josef I Rettungs-Jubel-Marsch (Marcia di Giubilo per la salvezza dell'Imperatore Francesco Giuseppe I) op. 126, che venne eseguita per la prima volta il 6 marzo 1853 in occasione di una serata di celebrazioni organizzata dallo stesso Strauss per festeggiare la fortunosa salvezza dell'imperatore. Strauss citava nel trio del brano il finale dell'inno Imperiale, divenuto inno nazionale austriaco nel 1854.\nQuest'inno, assieme a quello bavarese, comparve anche nel valzer \"Myrthen-Kr\u00e4nze\" (Corone di Mirto) op. 154, composto in occasione del matrimonio di Francesco Giuseppe con Elisabetta di Baviera, nell'aprile del 1854, ed eseguito per la prima volta durante un ballo di corte.\nIl 25 febbraio 1863, all'ennesimo tentativo, Strauss ottenne il titolo cos\u00ec a lungo inseguito, anche grazie al ruolo giocato dall'ambiziosa prima moglie del compositore, Henrietta Treffz, che aveva sposato l'anno precedente. Anche dopo il 1863, festeggiamenti della casa imperiale (onomastici, compleanni) e avvenimenti politici offrirono a Strauss l'occasione per organizzare feste benefiche e per dedicare le sue opere, mettendo in luce il proprio spirito patriottico con la scelta del titolo e con citazioni di melodie. Ci\u00f2 gli permise anche di rendere pi\u00f9 solida e stabile la propria posizione, l'impero musicale di famiglia in costante espansione e il proprio ruolo di musicista presso la corte imperiale e l'aristocrazia viennese. Si trattava di un'autentica simbiosi, che avrebbe caratterizzato tutto il decennio successivo, conferendo una qualit\u00e0 peculiare ai successivi anni di attivit\u00e0 di Johann Strauss.\nNel gennaio del 1871, Strauss, che esordiva come compositore di operette, chiese di essere sollevato dall'incarico di dirigere la musica dei balli di corte a causa della \"Salute cagionevole\". La richiesta venne accolta dall'imperatore, che insign\u00ec Strauss della Croce di Cavaliere dell'Ordine di Francesco Giuseppe per i meriti acquisiti appunto come direttore della musica dei balli di corte e come compositore, consentendogli di mantenere il titolo gi\u00e0 acquisito. Un anno dopo il fratello Eduard fu chiamato a sostituire Johann alla direzione dei balli.\nTuttavia, malgrado che a partire dal 1871 Strauss si dedicasse quasi esclusivamente alla creazione di operette, occasioni particolari della famiglia imperiale (soprattutto matrimoni) e importanti avvenimenti politici gli fornirono ulteriori pretesti per composizioni celebrative di circostanza. Cos\u00ec, il 22 aprile 1872, in occasione del ballo all'Opera Reale per il matrimonio della figlia maggiore dell'imperatore, Gisella, con il principe Leopoldo di Baviera, Johann Strauss diresse l'orchestra del teatro, eseguendo per la prima volta il valzer \"Wiener Blut\" (Sangue Viennese) op. 354. Le nozze del principe ereditario Rodolfo con la principessa Stefania del Belgio, il 10 maggio 1881, avrebbero indotto Strauss a comporre due brani celebrativi: Myrthenbl\u00fcten (Fiori di Mirto) op. 395, presentato al pubblico alcuni giorni prima del matrimonio, durante una festa al Prater diretto dallo stesso Strauss, e la Jubelfest-Marsch op. 396, eseguita per la prima volta il giorno stesso del matrimonio, nel corso di una manifestazione celebrativa che si svolse al \"Theater an der Wien\".\nLa marcia Habsburg Hoch! op. 408 nacque per celebrare i seicento anni della dinastia asburgica, prendendo spunto dall'inno nazionale austriaco, dal \"Prinz-Eugen-Lied\" e dalla Radetzky-Marsch. La sua esecuzione rappresent\u00f2 il momento culminante del gran giorno degli Asburgo, il 27 dicembre 1882, al \"Carltheater\" di Vienna.\nPer solennizzare i quarant'anni di regno dell'imperatore Francesco Giuseppe, il 2 dicembre 1888, Strauss compose il Kaiser-Jubil\u00e4um-Jubelwalzer op. 434 mentre il celebre Kaiser-Walzer (Valzer dell'imperatore) op. 437 venne composto per l'inaugurazione della \"K\u00f6nigsbau\", sala da concerti berlinese, nell'autunno 1889. L'opera, pubblicata in un primo momento con il titolo \"Hand in Hand\" (Mano nella Mano), \u00e8 da porsi in relazione all'incontro tra Francesco Giuseppe e l'imperatore tedesco Guglielmo II, che ebbe luogo appunto nell'agosto del 1889 a Berlino per rafforzare l'alleanza fra i due paesi.\nDopo la morte dell'arciduca Rodolfo (1889), erede al trono divenne l'arciduca Carlo Ludovico, fratello dell'imperatore Francesco Giuseppe. A lui Strauss dedic\u00f2 il suo valzer Gro\u00df-Wien (Grande Vienna) op. 440, pubblicamente eseguito per la prima volta il 10 maggio 1891, in occasione di un concerto al Prater, durante il quale Strauss diresse le bande dei reggimenti della guarnigione di Vienna al gran completo. Fra gli interpreti si contavano anche alcuni astri nascenti della scena musicale: Franz Leh\u00e1r, Carl Michael Ziehrer, Carl Komz\u00e1k e Alfons Czibulka.\nStrauss ed i compositori del suo tempo.\nNel corso dei suoi cinquant'anni di attivit\u00e0 artistica, Johann Strauss ebbe modo di entrare in contatto, di conoscere e di stringere proficui rapporti (tanto sul piano personale, tanto sul piano artistico) con molte delle maggiori personalit\u00e0 musicali del suo tempo.\nRobert Schumann segu\u00ec sempre con interesse la produzione degli Strauss, non condividendone lo spirito \"leggero\", ma tuttavia ammirandone la professionalit\u00e0 inappuntabile:\nGrande amico-rivale di Johann Strauss fu il compositore tedesco, naturalizzato francese, Jacques Offenbach, noto principalmente per le sue operette, che Strauss incontr\u00f2 a Vienna nel 1864.\nFu proprio Offenbach a far scoprire a Strauss il mondo teatrale, riuscendo pi\u00f9 tardi (anche grazie alle spinte della moglie Jetty) a convincere Strauss a scrivere la sua prima operetta.\nI due furono comunque anche grandi rivali, specialmente quando Offenbach si rese conto dello straordinario talento di Strauss nella composizione di operette.\nQualche decennio pi\u00f9 tardi, per\u00f2, saranno le stesse operette di Strauss ad essere sorpassate da quelle del nuovo astro nascente della musica viennese: Franz Leh\u00e1r.\nStrauss fu comunque molto ammirato da altri eminenti compositori del suo tempo: Richard Wagner ammise di amare particolarmente il valzer Wein, Weib und Gesang op. 333 e giunse a definire Strauss\ne ancora:\nFu lodato da Berlioz e ammirato da Liszt, con cui ebbe anche modo di esibirsi in diverse occasioni. Nel gennaio 1856, Strauss organizz\u00f2 una serata in onore di Franz Liszt, che fu presente allo spettacolo. Con la sua orchestra, il compositore viennese propose alcune pagine dal \"Lohengrin\" di Richard Wagner e la marcia finale da \"Mazeppa\" di Liszt, al quale dedic\u00f2 il valzer \"Abschieds-Rufe\" (Pianto d'Addio) op. 179. Fra i due si instaur\u00f2 un rapporto di reciproca stima, Strauss inseriva spesso delle pagine lisztiane nei suoi programmi. E la forma del poema sinfonico esercit\u00f2 una profonda influenza sullo stile compositovi di Strauss, per esempio lo si pu\u00f2 riscontrare nella tendenzza ad ampliare la struttura dei suoi valzer, ingigantire le introduzioni, creare momenti quasi descrittivi.\nQuasi vent'anni dopo, nel 1875, mentre il compositore si trovava a Budapest per concertare il suo Fledermaus, Liszt organizz\u00f2 in suo onore un matin\u00e9e domenicale al quale Strauss partecip\u00f2 con la moglie e l'amico Schnitzer. Nel corso del concerto, prima suon\u00f2 l'allieva prediletta di Liszt, Sophie Menter con il violoncellista David Popper, e poi il grande pianista sedette al piano e apr\u00ec con \"Les soir\u00e9es de Vienne\" ispirate a Schubert e fin\u00ec con una parafrasi del danubio Blu che affascin\u00f2 profondamente Strauss.\nFra gli anni 1860 e 1890, la famiglia viennese fu costretta a misurarsi sempre pi\u00f9 con le ambizioni egemoniche, sulle scene musicali viennesi, del giovane compositore Carl Michael Ziehrer, di 18 anni pi\u00f9 giovane di Strauss, Ziehrer impar\u00f2 ben presto a comporre valzer, polke e danze nello stesso stile (talvolta superandolo) che era divenuto di moda con gli Strauss.\nFuori dai confini austriaci fu il compositore francese \u00c9mile Waldteufel (1837-1915), noto come lo \"Strauss di Parigi\", ad insidiare il primato di Strauss con i suoi valzer e le sue polke che ebbero largo successo negli anni del Secondo Impero francese sotto Napoleone III.\nIl compositore tedesco Richard Strauss (che non era per nulla imparentato con la famiglia viennese), disse in riferimento a Johann Strauss:\nE, riferendosi alla sua opera di maggior successo, Il cavaliere della rosa (Der Rosenkavalier), aggiunse\nJohannes Brahms, oltre che collega compositore, fu un suo amico personale. Strauss gli dedic\u00f2 il valzer Seid umschlungen Millionen op. 443. A testimonianza della profonda stima che Brahms nutriva nei confronti di Strauss, il compositore tedesco riport\u00f2 un giorno sul ventaglio di Adele Strauss, terza moglie del compositore, le prime battute del valzer \"Sul bel Danubio blu\" annotandovi\nIl nazismo e Strauss.\nNel 1938, alcuni studiosi dell'ufficio genealogico nazista di Vienna trovarono nei registri della Cattedrale di Santo Stefano il certificato di matrimonio di Johann Michael Strauss, nonno di Johann Strauss padre, nel quale era chiaramente dichiarata la sua origine ebraica. Per i nazisti si tratt\u00f2 di una scoperta estremamente imbarazzante: se ci si fosse dovuti attenere alle leggi razziali di Norimberga (promulgate nel 1935), si sarebbe dovuto vietare l'esecuzione e l'ascolto delle musiche della famiglia Strauss in tutto il Reich, Austria compresa.\nAnche la famiglia viennese avrebbe dovuto subire lo stesso destino toccato ad altri compositori ebrei, fra i quali Felix Mendelssohn e Gustav Mahler (vietati durante il regime nazista) oppure di Arnold Sch\u00f6nberg e Alban Berg, che nello stesso periodo erano stati costretti all'esilio, dopo che la loro musica era stata bollata come degenerata. Tuttavia, era stato tra gli altri proprio il giornale antisemita \"Der St\u00fcrmer\" (\"L'assaltatore\") a scrivere in un suo articolo:\nGli scopritori del documento, fra i quali Hans J\u00e4ger-Sunstenau, vennero convocati d'urgenza negli uffici della Gestapo e fu vietato loro di rendere pubblica la notizia. Per mettere a tacere ogni verit\u00e0 sulle origini ebraiche della famiglia di musicisti viennesi, venne ordinato il sequestro del registro matrimoniale della parrocchia della Cattedrale di Santo Stefano (libro matrimonio 60, 1761/62) che venne trasportato a Berlino nella massima segretezza. L\u00ec venne falsificato: la pagina datata 11 febbraio 1762, nella quale Johann Michael Strauss era identificato come ebreo venne sostituita da una copia, che venne cos\u00ec restituita alla cattedrale. Grazie a tale documento falso, la musica della famiglia Strauss continu\u00f2 ad andare in onda su tutte le radio del Terzo Reich.\nSempre in questo contesto, una sorte simile a quella tocc\u00f2 ai librettisti delle operette di Strauss poich\u00e9 molti di loro erano ebrei, come Ignaz Schnitzer, Victor L\u00e9on e Leo Stein, i cui nomi vennero volontariamente eliminati dalla locandine di quegli anni."}
{"id": "58306", "revid": "834", "url": "https://it.wikipedia.org/wiki?curid=58306", "title": "Uv", "text": ""}
{"id": "58307", "revid": "1652635", "url": "https://it.wikipedia.org/wiki?curid=58307", "title": "Emily Dickinson", "text": "Biografia.\nNacque nel 1830 ad Amherst da Edward Dickinson ed Emily Norcross, in una famiglia borghese di tradizioni puritane. I Dickinson erano conosciuti per il sostegno fornito alle istituzioni scolastiche locali. Suo nonno, Samuel Fowler Dickinson, fu uno dei fondatori dell'Amherst College, mentre il padre ricopr\u00ec la funzione di legale e tesoriere dell'Istituto; inoltre ebbe importanti incarichi presso il Tribunale Generale del Massachusetts, il Senato dello Stato e la Camera dei rappresentanti degli Stati Uniti.\nGli studi della Dickinson non furono regolari e le sue amicizie furono scarse. Durante gli anni delle scuole superiori decise, di sua spontanea volont\u00e0, di non professarsi pubblicamente cristiana, come invece prevedeva la moda dei revival religiosi dell'epoca, che, nei decenni 1840-50, si diffuse rapidamente nella regione occidentale del Massachusetts. Il padre stabil\u00ec di allontanarla dal College femminile di Mount Holyoke onde evitarle problemi di salute. A proposito del genitore, la poetessa espresse un giorno il seguente giudizio: \"Mio padre \u00e8 troppo impegnato con le difese giudiziarie per accorgersi di cosa facciamo. Mi compra molti libri ma mi prega di non leggerli perch\u00e9 ha paura che scuotano la mente\".\nEmily Dickinson scopr\u00ec il proprio interesse poetico proprio durante il periodo di revival religioso. Uno dei suoi biografi ha affermato che concep\u00ec l'idea di diventare poetessa avendo come riferimento - in termini biblici - la lotta di Giacobbe con l'angelo (raffigurante Dio):\nLa sua religiosit\u00e0 \u00e8 particolare e personale, a volte conflittuale e pessimista, come si nota nella lirica \"Apparently with No Surprise\", in cui Dio e il problema del male, presente nel mondo e nella Natura, non riescono ad essere conciliati.\nEmily Dickinson trascorse la maggior parte della propria vita nella casa dove era nata con rari intermezzi costituiti da visite ai parenti di Boston, di Cambridge e nel Connecticut. La giovane donna amava la natura, ma era ossessionata dalla morte. A partire dal 1865 inizi\u00f2 a vestirsi solo di bianco, in segno di purezza, rifiutando il matrimonio.\nDurante gli anni 1850, la relazione pi\u00f9 forte e pi\u00f9 affettuosa di Emily Dickinson era con sua cognata, Susan Gilbert: in tutta la sua vita le ha inviato oltre trecento lettere, pi\u00f9 che a qualsiasi altro corrispondente, nel corso della loro relazione. Susan era favorevole alle poesia di Dickinson, interpretando il ruolo di \"amico, influenza, musa e consigliere pi\u00f9 amato\" i cui suggerimenti editoriali spesso venivano seguiti. In una lettera del 1882 a Susan, Emily Dickinson disse: \"Con l'Eccezione di Shakespeare, tu mi hai donato pi\u00f9 conoscenza di qualsiasi altro vivente\".\nL'importanza della relazione di Dickinson con Susan \u00e8 stata sminuita da Mabel Loomis Todd che ebbe una relazione con Austin Dickinson (fratello di Emily) , infatti nella prima raccolta di poesie dell'autrice, pubblicata nel 1890 da Thomas Wentworth Higginson e Mabel Loomis Todd, esse risultano modificate pesantemente nel contenuto. Un articolo del 1998 del \"New York Times ha\" rivelato che delle molte modifiche apportate al lavoro di Dickinson, il nome \"Susan\" \u00e8 stato spesso deliberatamente rimosso. Almeno undici delle poesie di Dickinson sono state dedicate a Susan Gilbert, anche se tutte le dediche sono state cancellate, presumibilmente da Todd.\nMolti studiosi interpretano la relazione tra Emily e Susan come una relazione romantica. In \"The Emily Dickinson Journal,\" Lena Koski ha scritto: \"Le lettere di Dickinson a Gilbert esprimono forti sentimenti omoerotici\" citando molte delle loro lettere, inclusa una del 1852 in cui Dickinson proclama: \"Susie, verrai davvero a casa sabato prossimo e sarai di nuovo mia e mi bacerai come facevi?...Spero tanto per te, e mi sento cos\u00ec impaziente per te, sento che non posso aspettare, sento che ora devo averti - che l'attesa di vedere ancora una volta il tuo viso mi fa sentire accaldata e febbricitante, e il mio cuore batte cos\u00ec velocemente...\".\nUna raccolta completa, e per lo pi\u00f9 inalterata, delle sue poesie divenne disponibile per la prima volta quando lo studioso Thomas H. Johnson pubblic\u00f2 \"The Poems of Emily Dickinson\" nel 1955.\nNel 1855 comp\u00ec un viaggio a Washington e a Philadelphia, dove conobbe il reverendo Charles Wadsworth, del quale si innamor\u00f2. Il suo rimase un sentimento platonico (il pastore era gi\u00e0 sposato e aveva dei figli) e la Dickinson gli dedic\u00f2 dei suoi componimenti. \nPoco dopo il suo breve viaggio a Washington, la poetessa volle difatti estraniarsi dal mondo e si rinchiuse nella propria camera al piano superiore della casa paterna, a parte poche visite in giardino e alla casa adiacente del fratello, anche a causa del sopravvenire di disturbi nervosi di tipo agorafobico (non usc\u00ec di l\u00ec neanche il giorno della morte dei suoi genitori); era afflitta anche da una fastidiosa malattia agli occhi (per cui sub\u00ec un ricovero in un ospedale di Boston nel 1866), o forse una forma di epilessia di tipo famigliare: secondo alcuni biografi, come Gordon nel saggio \"Come un fucile carico\", infatti, i vestiti bianchi che metteva venivano usati dagli epilettici per motivi igienici. Credeva inoltre che con la fantasia si riuscisse a ottenere tutto e interpretava la solitudine e il rapporto con s\u00e9 stessa come veicoli per la felicit\u00e0. Spesso passava il tempo in compagnia dell'amato cane Terranova di nome Carlo (1849-1866).\nIl secondo amore romantico sar\u00e0 per l'anziano giudice Otis Phillips Lord (1812-1884), un amico del padre defunto nonch\u00e9 assiduo frequentatore di casa Dickinson. Quando lui rimase vedovo nel 1878, a quanto si evince dalle lettere non distrutte, la Dickinson, che aveva allora 48 anni, avrebbe voluto sposarlo (nelle poesie \u00e8 identificato dal \"senhal\" Salem e forse trattasi anche del \"Maestro\" di tre misteriose missive firmate col nome \"Margherita\"), ma alla fine dovette rifiutare la proposta di Lord a causa delle tensioni famigliari.\nAm\u00f2 per tutta la vita la sua amica e cognata Sue Gilbert, da cui era ricambiata. Numerose poesie e lettere le sono infatti dedicate.\nIl colpo finale al suo morale fu la morte del suo nipote preferito, Thomas Gilbert Dickinson (1883), colpito dal tifo a soli 8 anni, seguita da quella di Otis Lord per attacco cardiaco due anni dopo.\nEmily Dickinson mor\u00ec di nefrite nello stesso luogo in cui era nata, ad Amherst, nel Massachusetts, il 15 maggio 1886 all'et\u00e0 di 55 anni. Il medico curante attribu\u00ec il decesso a \"malattia di Bright\", che la affliggeva da due anni e mezzo, nome con cui oggi si indica la glomerulonefrite quando sfocia in malattia renale cronica. Fu sepolta nel locale cimitero, nel settore di famiglia.\nScoperta e pubblicazione dell'opera.\nAl momento della sua morte la sorella scopr\u00ec nella camera di Emily diverse centinaia di poesie scritte su foglietti ripiegati e cuciti con ago e filo, tutti contenuti in un raccoglitore. Prima della sua morte erano stati pubblicati solo sette testi, con varie modifiche apportate dagli editori. Nel 1890 la sorella di Emily, Vinnie, e Mabel Loomis Todd (che era riuscita a farsi regalare alcuni scritti dopo molte insistenze), amica e amante del fratello Austin, riescono a ottenere la pubblicazione di un volume di poesie, primo di una lunga serie. Dal 1924 al 1935 vengono pubblicate altre trecento poesie di Emily Dickinson, trovate dalla nipote Martha dopo la morte della madre Susan Gilbert, cognata di Emily, a cui le aveva affidate in custodia quando era ancora in vita (a Susan sono dedicate 276 poesie). Diverse poesie furono poi ricavate dalle lettere della Dickinson, nonch\u00e9 dai biglietti che ella scrisse per accompagnare i doni fatti a parenti e amici. Susan e Mabel Todd e le loro figlie si contesero a lungo l'eredit\u00e0 poetica di Emily.\nNel 1955 Thomas H. Johnson cura la prima edizione critica in tre volumi di tutte le poesie di Emily Dickinson, in ordine cronologico e nella loro forma originale (1.775 poesie). Dal 1998 \u00e8 disponibile una nuova edizione critica, a cura di Ralph W. Franklin, sempre in tre volumi, con una revisione della cronologia e una nuova numerazione delle poesie (1789 poesie pi\u00f9 otto in appendice).\nLa poetessa americana non ebbe praticamente alcun riconoscimento durante la sua vita (peraltro rimase spesso in solitudine), perch\u00e9 i suoi contemporanei prediligevano un linguaggio maggiormente ricercato e le sue opere, largamente anticipatrici della poesia novecentesca, non risultavano conformi al gusto dell'epoca. La fortuna e quindi il riconoscimento della sua importanza nella letteratura angloamericana, l'arricchirsi delle sue traduzioni, anche in italiano, e di opere di studio su di lei come di quelle a lei dedicate o ispirate sono quindi piuttosto recenti.\nOggi Emily Dickinson viene considerata non solo una delle poetesse pi\u00f9 sensibili di tutti i tempi, ma anche una delle pi\u00f9 rappresentative.\nRelazione con Sue Gilbert.\nEmily Dickinson ha spesso descritto il suo amore per Susan Huntington Gilbert Dickinson. Nelle sue lettere, Emily ha paragonato il suo amore per Susan all'amore di Dante per Beatrice, a quello di Jonathan Swift per Stella e a quello di Mirabeau per Sophie de Ruffey. Inoltre, Emily ha dimostrato interesse per le opinioni di Susan sulla scrittura e la letteratura.\nPoetica.\nIl linguaggio di Emily Dickinson \u00e8 semplice e brillante, sia in poesia, sia in prosa.\nAlcune caratteristiche delle sue opere, all'epoca ritenute inusuali, sono ora molto apprezzate dalla critica e considerate aspetti particolari e inconfondibili del suo stile. Le digressioni enfatiche, l'uso poco convenzionale delle maiuscole, le lineette telegrafiche, i ritmi salmodianti, le rime asimmetriche, le voci multiple e le elaborate metafore, occasionalmente anche criptiche, sono diventati marchi di riconoscimento per i lettori che anno dopo anno l'hanno apprezzata e tradotta.\nL'opera poetica di Dickinson \u00e8 incentrata sui temi della natura, dell'amore e della morte, e sulla riflessione sul senso della vita. Nell'insieme, le sue liriche racchiudono una profonda angoscia esistenziale espressa con magistrale limpidezza di linguaggio.\nGran parte della sua produzione poetica riflette e coglie non solo i piccoli momenti di vita quotidiana, ma anche i temi e le battaglie pi\u00f9 importanti che coinvolgevano il resto della societ\u00e0. Per esempio, pi\u00f9 della met\u00e0 delle sue poesie fu scritta durante gli anni della guerra di secessione americana.\nIl suo amore per la natura (per la neve, gli alberi, l'acqua, gli uccelli) traspare in tutte le sue poesie. \nAltro tema molto ricorrente \u00e8 la morte, per esempio in \"Tie the Strings to my Life, My Lord\" (\"Annoda i lacci alla mia vita, Signore\"): \nFilmografia.\nDalla vita di Emily Dickinson sono stati tratti diverse trasposizioni per il cinema e la televisione:"}
{"id": "58311", "revid": "125814810", "url": "https://it.wikipedia.org/wiki?curid=58311", "title": "Fasci italiani di combattimento", "text": "Fasci italiani di combattimento \u00e8 stato un movimento politico fondato a Milano da Benito Mussolini il 23 marzo 1919, erede diretto del Fascio d'azione rivoluzionaria del 1915. Il 9 novembre 1921 si trasform\u00f2 in Partito Nazionale Fascista.\nStoria.\nIl \"programma di San Sepolcro\".\nIl 23 marzo 1919 nella sala riunioni Circolo dell'alleanza industriale, in piazza San Sepolcro a Milano, furono ufficialmente fondati i Fasci italiani di combattimento. Tra i fondatori troviamo persone di diversa estrazione sociale ed orientamento politico a riflesso di un certo eclettismo ideologico di questa fase originaria; tra i primi aderenti ci furono anche cinque ebrei.\nBenito Mussolini prevedeva l'attuazione di uno specifico Programma di San Sepolcro (dal nome della piazza in cui fu proclamato). I primi appartenenti ai Fasci si chiamarono appunto sansepolcristi, fregiati di una fascia giallorossa (i colori di Roma). Gli squadristi semplici invece erano riconoscibili da una striscia rossa al polso della camicia nera.\nI locali della prima sede a Milano furono affittati dall'Associazione lombarda degli industriali presieduta da Cesare Goldmann, un industriale e massone di origine ebraica a cui venne pagato regolare affitto. La sede era caratterizzata da simboli degli arditi che sarebbero divenuti comuni nell'iconografia fascista, quali il pugnale, il gagliardetto degli arditi e il teschio. Il simbolo dell'organizzazione era il fascio littorio, che si rifaceva alla storia romana cos\u00ec come molti altri simboli del regime.\nIn breve tempo per tutto il mese di aprile in diverse citt\u00e0 aprirono diverse sezioni, anche se le adesioni non furono massicce. Accanto ai Fasci di combattimento sorsero affiancate numerose associazioni con lo scopo di reagire ai tentativi insurrezionali del Partito Socialista Italiano. Queste ultime erano costituite principalmente da leghe di reduci e associazioni patriottiche e studentesche.\nManifesto programmatico.\nIl \"Manifesto dei Fasci italiani di combattimento\", alla cui stesura aveva collaborato attivamente Alceste De Ambris, fu ufficialmente pubblicato su \"Il Popolo d'Italia\" il 6 giugno 1919. Nel manifesto vengono avanzate numerose proposte di riforma politica e sociale per far \u00abfronte contro due pericoli: quello misoneista di destra e quello distruttivo di sinistra\u00bb, rappresentando la terza via tra i due opposti poli e sviluppandosi nell'ambito delle teorie moderniste sull'uomo nuovo. Solo parte di queste vennero realizzate durante il periodo del regime fascista (1922\u20131943). Pur riprese successivamente durante la Repubblica Sociale Italiana come la socializzazione delle imprese e dei mezzi di produzione, rimasero sostanzialmente inapplicate a causa degli eventi bellici.\nI Fasci italiani di combattimento riunirono cittadini italiani accomunati dallo scopo di fermare l'attivit\u00e0 bolscevica. La maggior parte dei partecipanti della prima ora furono reduci interventisti della prima guerra mondiale. Molti di loro avevano precedentemente militato in formazioni di sinistra (anarchici, repubblicani, sindacalisti rivoluzionari e socialisti).\nIl biennio rosso e prime elezioni.\nA Milano i primi elementi fascisti dei neocostituiti Fasci italiani di combattimento il 15 aprile 1919, facendosi notare per la prima volta a livello nazionale, presero parte all'assalto alla sede del quotidiano socialista \"Avanti!\" dopo una giornata di scontri tra manifestanti socialisti e contromanifestanti del Partito Nazionalista, futuristi e arditi. Nel novembre 1919 si presentarono alle elezioni politiche nel collegio di Milano con capilista Mussolini, Arturo Toscanini e Filippo Tommaso Marinetti, ma non ebbero alcun eletto.\nAl tempo dell'impresa di Fiume, quando nella citt\u00e0 giuliana occupata da Gabriele D'Annunzio cominciarono a mancare gli approvvigionamenti, i Fasci italiani di combattimento, supportati anche da organizzazioni femminili patriottiche, si occuparono di sfollare verso citt\u00e0 del nord circa quattromila bambini.\nGiovanni Giolitti, come aveva fatto nei suoi due precedenti governi, decise di non reprimere le rivolte, ma cerc\u00f2 di servirsi dei Fasci di combattimento dando loro piena libert\u00e0 di azione per riportare alla calma la situazione italiana (questo incoraggiamento sarebbe poi stato determinante per l'ascesa in Italia di Mussolini e del fascismo).\nAlle elezioni politiche del maggio 1921 esponenti fascisti si candidarono nelle liste dei Blocchi Nazionali eleggendo 35 deputati, tra cui lo stesso Mussolini, mentre due furono eletti in liste dei Fasci italiani di combattimento.\nScioglimento e nascita del PNF.\nAl terzo congresso di Roma nel novembre 1921 fu deciso lo scioglimento del movimento che contava gi\u00e0 iscritti e fu creato il Partito Nazionale Fascista. La denominazione rimase tuttavia ad indicare le strutture territoriali locali del nuovo partito, tra cui la Federazione dei Fasci di Combattimento a livello provinciale."}
{"id": "58316", "revid": "15756", "url": "https://it.wikipedia.org/wiki?curid=58316", "title": "BMW", "text": "La BMW (sigla di \"Bayerische Motoren Werke\", traducibile in italiano come \"fabbrica bavarese di motori\") \u00e8 un'azienda tedesca produttrice di autoveicoli e motoveicoli, con sede a Monaco di Baviera.\nFondata ufficialmente nel 1917 inizialmente per produrre motori d'aereo, ha esteso progressivamente la sua attivit\u00e0 fino a diventare una delle case automobilistiche pi\u00f9 importanti e prestigiose del mondo soprattutto per la qualit\u00e0 costruttiva e la modernit\u00e0 tecnologica e ingegneristica dei suoi prodotti.\nNel 2017, il gruppo BMW ha venduto a livello mondiale automobili (marchi BMW, Mini e Rolls-Royce) e motoveicoli a due ruote (marchio BMW).\nStoria.\nOrigini del marchio.\nDurante la prima guerra mondiale, l'industria meccanica tedesca era impegnata a migliorare la potenza e l'affidabilit\u00e0 dei nuovi aerei da caccia che, per la prima volta, rivestivano un importante ruolo bellico e non solo.\nAnche la Daimler aveva messo a punto un motore aeronautico, realizzato dalla consociata austriaca Austro-Daimler e sviluppato da Max Friz, uno dei brillanti ingegneri del reparto corse Daimler, la cui attivit\u00e0 era sospesa a causa della guerra.\nCommissionata dal governo austriaco, per ragioni di celerit\u00e0 produttiva la costruzione dei motori Austro-Daimler venne affidata alla licenziataria bavarese \"Rapp Motorenwerke\", ditta di Monaco di Baviera fondata nel 1913 da Karl Rapp e Julius Auspitzer, nella quale anche Friz si trasfer\u00ec con la speranza di veder realizzato il suo progetto per un motore d'aereo con sei cilindri in linea e albero a camme in testa, in grado di funzionare a quote molto elevate, ben oltre i 5.000 metri. Alla Rapp, in veste di supervisore tecnico dell'aviazione militare austro-ungarica, era presente l'ingegnere Josef Popp, al quale Friz mostr\u00f2 i disegni del suo nuovo motore.\nPopp cap\u00ec immediatamente che si trattava di un propulsore tecnologicamente molto avanzato e ne caldeggi\u00f2 l'adozione alla Rapp Motorenwerke. Il prototipo del nuovo motore venne ben presto realizzato, mostrando doti di potenza e leggerezza ben superiori alla produzione dell'epoca. La novit\u00e0 dest\u00f2 subito l'interesse del Reich tedesco che, al fine di riconquistare la supremazia nei cieli, ne commission\u00f2 la costruzione in 600 esemplari. Il 7 marzo 1916 la \"Rapp Motorenwerke\" si fuse con un'altra azienda tedesca di Monaco costruttrice di motori d'aereo, la \"Gustav Otto Flugmaschinenfabrik\" dell'ingegnere Gustav Otto, figlio del pi\u00f9 famoso Nikolaus August Otto (l'inventore del motore a scoppio); le due aziende, pur continuando ad operare con le singole ragioni sociali, andarono a costituire un consorzio industriale registrato come \"Bayerische Flugzeugwerke\" (BFW), con sede al numero 76 della Lerchenauer Stra\u00dfe. Ma nonostante la sigla non sia ancora quella dell'oggi famoso costruttore automobilistico e motociclistico bavarese, alcuni storici assumono proprio il 7 marzo 1916 come data di nascita della BMW, anche se ufficialmente il marchio era ancora inesistente.\nPochi mesi dopo la fusione, Gustav Otto lasci\u00f2 l'azienda omonima, che di l\u00ec a pochissimo chiuse i battenti. In pratica, da questo punto in poi, la BFW si trov\u00f2 a detenere la sola \"Rapp Motorenwerke\", ma non pass\u00f2 molto tempo che anche Karl Rapp decise di ritirarsi dalla direzione della sua azienda e il 26 novembre 1916, Josef Popp ne assunse la guida mutando la ragione sociale della \"Rapp Motorenwerke\" in \"Bayerische Motorenwerke GmbH\" (BMW). Tale cambiamento di ragione sociale fu datato 21 luglio 1917 e con la sua registrazione alla Camera di Commercio, il marchio BMW fece per la prima volta la sua comparsa nel panorama dell'industria motoristica tedesca, e per molti altri storici fu questa la data di nascita ufficiale del costruttore bavarese. La produzione di motori aeronautici prosegu\u00ec per tutto l'ultimo periodo della Prima Guerra Mondiale: in particolare, Popp procedette ad avviare la produzione del motore aeronautico progettato da Friz, poi divenuto celebre come BMW IIIa. Con un atto del 5 ottobre 1917, la produzione della BMW si estese anche ai veicoli terrestri e anfibi e persino a biciclette e ad accessori per autovetture. Nello stesso periodo, Popp brevett\u00f2 il nuovo logo della Casa, ossia il campo circolare nero contenente la concentrica rappresentazione dei colori nazionali bavaresi (bianco, azzurro e oro). Il simbolo \u00e8 giunto fino al XXI secolo con poche variazioni grafiche e cromatiche, consistenti principalmente nella modifica del carattere, della spaziatura fra le lettere e dall'adozione del colore argento al posto dell'oro. Si tenga presente che l'attivit\u00e0 della BMW in questi primi anni avvenne sempre sotto il controllo della \"Bayerische Flugzeugwerke\", la quale continu\u00f2 ad avere una propria sede. Grazie alle commesse di guerra, la piccola azienda crebbe rapidamente. Ai margini dell'aeroporto militare di Oberwiesenfeld di Monaco, l'azienda costru\u00ec uno spazioso stabilimento, proporzionato alla forte crescita della produzione, dove fino al 1918 si fabbricarono motori per aerei militari.\nUn anno dopo la sua nascita, e precisamente il 13 agosto 1918, la \"Bayerische Motorewerk GmbH\" mut\u00f2 in \"Bayerische Motorenwerk AG\", una societ\u00e0 per azioni con un capitale sociale di 12 milioni di marchi tedeschi, un terzo dei quali del consigliere commerciale italiano Camillo Castiglioni. La direzione tecnica dell'azienda fu assegnata all'amministratore della GmbH, Franz Josef Popp. Al termine del conflitto, le decisioni scaturite dal patto di Versailles del 1919 portarono molti cambiamenti destinati a mutare radicalmente la storia della BMW. Il Regno di Baviera si trov\u00f2 accorpato alla Repubblica di Weimar, alla quale venne proibita la costruzione di aerei, troncando cos\u00ec ogni possibilit\u00e0 di collocare e sviluppare gli ormai collaudati motori \"IIIa\". Inoltre, l'inflazione galoppante stava mettendo in seria crisi il tessuto industriale tedesco, comprese le stesse BFW e BMW. Fu a questo punto che Castiglioni intervenne in maniera pi\u00f9 incisiva nelle sorti della Casa dell'Elica. Gi\u00e0 fondatore nel 1920 della S\u00fcddeutsche Bremsen-AG, un'azienda attiva nel settore metalmeccanico, nella primavera del 1922 Castiglioni rilev\u00f2 per intero la BMW, e assieme a Popp, indirizz\u00f2 la produzione inizialmente verso i rami motociclistico e nautico. Ci\u00f2 ebbe per\u00f2 come risultato anche la scomparsa della Bayerische Flugzeugwerke. Le ex-propriet\u00e0 immobiliari della BFW vennero rilevate da Castiglioni ed annesse invece alla S\u00fcddeutsche Bremsen. Nel frattempo, le imposizioni del Trattato di Versailles a proposito della produzione aeronautica in Germania divennero sempre meno rigide e gi\u00e0 in quello stesso 1922 la BMW pot\u00e9 tornare a sperimentare alcuni motori aeronautici, riavviando cos\u00ec gradualmente anche tale settore che rimarr\u00e0 attivo fino alla fine della Seconda Guerra Mondiale. Nel 1924, la produzione aeronautica pot\u00e9 dirsi pienamente riavviata.\nInizio della produzione motociclistica.\nTornando a parlare della produzione motociclistica, essa fu voluta da Popp e Castiglioni al fine di cercare nuovi sbocchi di mercato che consentissero di utilizzare i macchinari e le conoscenze tecniche acquisite. Tra i primi compiti, fu affidata a Friz la progettazione di un propulsore per motocarro e imbarcazione e al capo officina Martin Stolle la realizzazione di un motore per motocicletta. Il primo modello di motocicletta a marchio BMW risale al 1923 e venne commercializzato come BMW R32, capostipite di svariate generazioni di motocicli, in genere piuttosto apprezzati e quindi destinati a fortunati riscontri commerciali. Nei decenni a seguire, e fino al giorno d'oggi, la BMW diverr\u00e0 rinomata anche per le sue motociclette.\nAvvio della produzione automobilistica.\nMa il ramo industriale per il quale la Casa bavarese diverr\u00e0 pi\u00f9 famosa in assoluto fu quello automobilistico. La nascita e lo sviluppo della produzione automobilistica BMW si svolse a cavallo tra la fine degli anni \u201820 e l\u2019inizio degli anni \u201830 del secolo scorso. A partire dal 1926, il numero uno della Casa bavarese fu Georg von Stauss, rappresentante della Deutsche Bank e, dal 1927, anche presidente del colosso bancario tedesco. Camillo Castiglioni fu invece il vice di von Stauss e rivest\u00ec il ruolo di presidente della BMW. Fra i due cominci\u00f2 ad instaurarsi una sorta di rivalit\u00e0 latente, accesa da von Stauss per cercare di limitare progressivamente l'influenza di Castiglioni, ancora molto forte, all'interno del consiglio di amministrazione. Tale rivalit\u00e0, comunque, fu spesso poco visibile in quanto i due manager si trovarono di frequente a lavorare ad obiettivi comuni. Tra questi obiettivi, vi fu quello di espandere la produzione della BMW anche al settore automobilistico. Non si volle per\u00f2 partire da zero, ma rilevare un costruttore gi\u00e0 avviato, dalla reputazione consolidata ma in quel momento gravato da pesanti difficolt\u00e0 finanziarie. Fu proprio Castiglioni a mettersi alla ricerca di un simile costruttore: alla fine la scelta cadde sulla Fahrzeugfabrik Eisenach, che gi\u00e0 da diversi anni stava producendo autovetture con marchio Dixi. Alla fine della Prima Guerra Mondiale, la Casa di Eisenach si trov\u00f2 in serie difficolt\u00e0 finanziarie a causa della sua difficolt\u00e0 a riprendere un regime produttivo che fosse anche redditizio. Per questo, nell'immediato primo dopoguerra si alle\u00f2 con la Gothaer Waggonfabrik, un costruttore attivo nella settore dei trasporti ferroviari con sede a Gotha, non lontano dalla Fahrzeugfabrik Eisenach. Grazie a tale appoggio, quest'ultima riusc\u00ec nel 1927 ad avviare la produzione dell'Austin Seven su licenza. Tale vettura venne commercializzata come Dixi DA1. Un modello popolare prodotto su licenza avrebbe potuto in teoria garantire entrate finanziarie sufficientemente tranquillizzanti. Purtroppo la situazione non miglior\u00f2, anche a causa di alcune politiche commerciali non proprio azzeccate. Fu a questo punto che subentr\u00f2 il presidente della BMW Camillo Castiglioni, proponendo un'alleanza con la Fahrzeugfabrik Eisenach: l'accordo fu perfezionato il 14 novembre 1928 quando la BMW acquist\u00f2 il costruttore di Eisenach per 200.000 reichsmark pi\u00f9 800.000 reichsmark in azioni BMW. Inizialmente non vi furono grandi rivoluzioni, in quanto la vetturetta di Eisenach continu\u00f2 ad essere prodotta con marchio Dixi. Ci\u00f2 che si volle testare in quel frangente fu l'efficacia commerciale della Dixi \"DA1\" e la possibilit\u00e0 di rivelare del tutto la produzione e la commercializzazione del modello, facendo cos\u00ec debuttare il logo BMW anche su una vettura a quattro ruote. Ci\u00f2 avvenne alla fine del mese di luglio del 1929, quando la vetturetta cominci\u00f2 ad essere commercializzata con il marchio dell'Elica. Ci\u00f2 sanc\u00ec la fine del marchio Dixi e della Fahrzeugfabrik Eisenach: lo stabilimento in Turingia continu\u00f2 a rimanere il nodo strategico per la produzione automobilistica BMW, mentre a Monaco si continuarono a produrre motociclette e motori aeronautici.\nGli anni '30, fra crisi, espansione e corsa agli armamenti.\nLa BMW inizi\u00f2 quindi a produrre nello stabilimento di Eisenach lo stesso modello Dixi con la denominazione ufficiale di BMW 3/15, modello che in seguito sarebbe stato sostituito dalla 3/20. Nel frattempo, la crisi finanziaria del 1929 cominci\u00f2 a far sentire i suoi effetti all'inizio degli anni '30. Ma la presenza di un modello economico nel listino BMW permise alla Casa dell'Elica di superare il periodo nero senza eccessive difficolt\u00e0, anche se in ogni caso si ebbero perdite non indifferenti nei bilanci d'inizio decennio. Basti pensare che se nel 1930 il volume di affari sal\u00ec da 27 a 36 milioni di reichsmark, nei due anni seguenti tale cifra croll\u00f2 dapprima a 27 e successivamente a 20 milioni di reichsmark. Ma come gi\u00e0 detto, furono i modelli \"3/15\" e \"3/20\" a far s\u00ec che le vendite riuscissero a reggere il peso della delicata congiuntura finanziaria di quel periodo. Le doti di economia di esercizio di questi due modelli catturarono l'attenzione della clientela, specialmente quella che in quegli anni fu costretta a passare ad una vettura di fascia minore per poter risparmiare in tempi di crisi. Ed anche le motociclette, specialmente i modelli meno costosi come il neonato R2, finirono per rivelarsi una valida alternativa per chi aveva bisogno di spostarsi velocemente e in economia. Addirittura, il catalogo si arricch\u00ec di tricicli a motore per il trasporto di piccole merci, mezzi economici ed esenti da imposte che avrebbero potuto aiutare nel difficile periodo di crisi finanziaria globale.\nNel frattempo, non mancarono comunque gli investimenti per nuovi motori aeronautici, come ad esempio il motore Hornet, un nove cilindri stellare da 525 CV, in realt\u00e0 un motore Pratt &amp; Whitney R-1690 costruito su licenza dalla Casa bavarese gi\u00e0 dal 1928, ma che all'inizio degli anni '30 venne evoluto dalla stessa BMW, che ne deriv\u00f2 altri motori pi\u00f9 performanti. Le vendite di motori aeronautici si fecero tali, anche durante il periodo di crisi, che la Casa dell'Elica dovette scorporare quest'ultima attivit\u00e0 da quella automobilistica e motociclistica, dando cos\u00ec vita alla \"BMW Flugmotorenbau GmbH\", una realt\u00e0 industriale con sede operativa ad Eisenach, in uno stabilimento differente da quello preposto alla produzione automobilistica.\nNel 1932, anno di maggior impatto della crisi nei bilanci della BMW, venne introdotta la gi\u00e0 citata \"3/20\", erede della \"3/15\", apparentemente simile al modello di derivazione Austin, ma in realt\u00e0 frutto di un progetto nuovo. La \"3/20\" fu quindi la prima autovettura interamente progettata e costruita dalla Casa dell'Elica, segno dell'emancipazione della produzione automobilistica da qualsiasi altro costruttore. La \"3/20\" venne carrozzata nello stabilimento Daimler-Benz di Sindelfingen, una curiosit\u00e0 che in realt\u00e0 trovava le sue ragioni in un accordo fra la Casa di Stoccarda e quella di Monaco stipulato allo scopo di ottimizzare le reti di vendita ed assistenza, ma che in effetti vedeva tra le varie opzioni anche la possibilit\u00e0 di usufruire delle linee di montaggio di Sindelfingen, tradizionalmente adibite dalla Daimler-Benz all'assemblaggio delle carrozzerie.\nNel 1933, con l'arrivo del nuovo responsabile del settore tecnico Fritz Fiedler, l'azienda bavarese pass\u00f2 alla produzione del primo motore a sei cilindri ad alte prestazioni e del primo modello di vettura di classe superiore, la 303 che venne equipaggiata con un motore da 1173 cm\u00b3 e 30 CV. In questa vettura inoltre comparve per la prima volta il classico modello del radiatore anteriore a forma di reni affiancati che diverr\u00e0 tipico di tutte le auto BMW. Negli anni seguenti la BMW svilupp\u00f2 la sua produzione di modelli di classe elevata come la BMW 320 e la 326, due modelli con i quali la Casa dell'Elica lanci\u00f2 per la prima volta la sua sfida alla Mercedes-Benz nel settore delle auto di prestigio, una rivalit\u00e0 assai accesa anche oggigiorno. Ma la prima vettura veramente innovativa che diede prestigio alla giovane azienda bavarese e ne dimostr\u00f2 l'elevata capacit\u00e0 tecnica e ingegneristica fu il modello 328 equipaggiato con un moderno motore con testata in lega leggera e valvole a V. La BMW \"328\" inoltre era dotata di grandi qualit\u00e0 dinamiche e fece crescere la fama della BMW come marchio sportivo; la nuova auto ottenne numerose vittorie nelle competizioni agonistiche, tra cui l'edizione della Mille Miglia del 1940. La BMW \"328\" venne costruita in 462 esemplari e divenne una vettura assai apprezzata tra gli esperti e gli appassionati di auto sportive d'epoca.\nMa il mondo ormai stava guardando con preoccupazione ad una situazione politica pi\u00f9 che allarmante: il regime di Adolf Hitler stava facendo progressivamente precipitare la situazione fino al punto di non ritorno, la corsa agli armamenti, in quella fine di anni '30, era gi\u00e0 cominciata. Si era gi\u00e0 alla vigilia dell'Olocausto: il 1\u00ba settembre 1939 Hitler invase la Polonia dando cos\u00ec il via alla seconda guerra mondiale.\nBMW durante la seconda guerra mondiale.\nDurante il periodo della Seconda guerra mondiale la BMW partecip\u00f2 allo sforzo bellico della Germania nazista come gran parte delle aziende tedesche. La dirigenza del complesso militare-industriale del III Reich commission\u00f2 alla BMW la produzione di numerosi veicoli militari, tra cui la realizzazione di una delle pi\u00f9 classiche motocarrozzette della storia, la R75. Vennero prodotte anche autovetture, ma dall'inizio della guerra, il regime nazista ne viet\u00f2 la vendita a privati, per cui la produzione si protrasse con il contagocce: dall'inizio del 1940 fino all'autunno dello stesso anno vennero vendute solo 201 autovetture.\nMa soprattutto, la Casa dell'Elica si impegn\u00f2 nello sviluppo e produzione in massa di motori aeronautici: per incrementare tale produzione, gi\u00e0 nel 1939 la BMW acquis\u00ec lo stabilimento berlinese della \"Brandeburgische Motorenwerke\", fino a quel momento appartenuta al gruppo Siemens. Da quel momento, fino alla fine della guerra, i tre stabilimenti BMW arrivarono a produrre alcune decine di migliaia di motori aeronautici, sempre sotto l'egida della \"BMW Flugmotorenbau\". Fra i vari motori prodotti dalla BMW in quel periodo, vi fu il famoso motore radiale BMW 801 a 14 cilindri che venne montato a partire dal 1941 sull'eccellente caccia Focke-Wulf Fw 190. Il motore era compatto e potente; raffreddato ad aria da una ventola a 12 pale, era equipaggiato con un compressore a due stadi e forniva 1.600 HP al decollo e 1.440 HP a 5.700 di altitudine. Il caccia Fw 190 grazie a questo motore aveva prestazioni formidabili e nel periodo 1942-1943 si dimostr\u00f2 superiore agli aerei avversari. Il motore BMW \"801\" equipaggi\u00f2 anche molti altri aerei della Luftwaffe durante la seconda guerra mondiale tra cui alcune versioni dei bombardieri Heinkel He 177 Greif, Junkers Ju 88, Junkers Ju 188, Junkers Ju 290, e Messerschmitt Me 264; venne anche progettata una variante con motori BMW 801 dei giganteschi aerei da trasporto Messerschmitt Me 323. Un altro motore aeronautico, considerato il massimo all'epoca per livello tecnologico, fu il BMW 003, uno dei primi motori a reazione.\nDurante la seconda guerra mondiale la BMW, come le altre grandi industrie tedesche, impieg\u00f2 numerosi lavoratori stranieri trasferiti forzatamente in Germania e sfrutt\u00f2 ampiamente la manodopera praticamente gratuita fornita dal sistema dei campi di concentramento diretti dall'apparato militare e amministrativo delle SS; in particolare negli stabilimenti di Monaco, impegnati nella produzione dei motori aerei, nel settembre 1944 lavoravano circa 16.600 lavoratori stranieri, di cui una parte provenivano da un campo di prigionieri di guerra e alcuni anche dalla sezione di Allach del campo di concentramento di Dachau. Le fabbriche a Eisenach, Abteroda e Neunkirchen impiegavano ugualmente detenuti e lavoratori coatti.\nLa produzione bellica della BMW sub\u00ec un grosso rallentamento quando lo stabilimento \"BMW Flugmotorebau\" di Eisenach venne distrutto dai bombardamenti alleati. Le autorit\u00e0 militari tedesche si premunirono per tempo facendo trasferire parte della produzione in altri stabilimenti minori che non erano mai appartenuti alla BMW, ma dove di fatto la Casa dell'Elica dovette far traslocare parte delle linee di montaggio. In questo modo, alla produzione bellica BMW parteciparono anche i piccoli stabilimenti di Immenstadt, Kempten, Kaufbeuren, Allach e Oberwiesenfeld, situati in luoghi meno visibili da parte delle forze alleate. Ma anche tali attivit\u00e0 nascoste vennero scoperte e bombardate.\nIl secondo dopoguerra e la grave crisi della BMW.\nCon il cessare delle ostilit\u00e0, si apr\u00ec un periodo di grandi difficolt\u00e0: gli impianti rimasti in piedi dovettero essere in buona parte riconvertiti alla produzione civile. Ci\u00f2 fu imposto dagli alleati in modo da non tornare a fabbricare motori per aerei, produzione che avrebbe contrastato con la volont\u00e0 di impedire il riarmo tedesco. Il direttivo BMW nell'immediato dopoguerra fu costituito in sostanza da un triumvirato composto da Kurth Donath, Hanns Grewening e Heinrich Krafft. Il rilancio della Casa bavarese si fond\u00f2 inizialmente sulla produzione di motociclette, che consentirono alla BMW di ottenere le prima boccate di ossigeno. A spingere in questa direzione fu il responsabile della vigilanza interna allo stabilimento di Allach, Georg Meier, gi\u00e0 vincitore del Tourist Trophy 1939 in sella ad una motocicletta BMW. Ma ci\u00f2 non bast\u00f2: fu necessario tornare alla produzione automobilistica. Ci\u00f2 si rivel\u00f2 per\u00f2 molto difficile, poich\u00e9 al termine del conflitto le autorit\u00e0 sovietiche presidiarono la zona orientale della Germania (da cui poi sarebbe nata la Germania Est). Quella zona comprendeva la citt\u00e0 di Eisenach, dove la Casa tedesca costruiva abitualmente le proprie automobili. Dei due stabilimenti presenti ad Eisenach, solo quello destinato alla produzione automobilistica usc\u00ec indenne dai bombardamenti: esso venne posto sotto il controllo della societ\u00e0 statale sovietica \"Avtovelo\", che cominci\u00f2 a produrre abusivamente modelli BMW con marchio BMW, sulla base dei progetti ritrovati nello stabilimento espropriato. Di questo periodo furono alcune riproposizioni di BMW 321 e 326, pi\u00f9 un modello semi-inedito, la BMW 340, nata sul telaio della \"326\", ma con carrozzeria profondamente rivisitata, specie nel frontale. Dopo alcune vicissitudini legali la BMW ottenne di far costruire le vetture di Eisenach con un altro marchio. Fu cos\u00ec che nacque la EMW (Eisenacher Motorwerke). Ma la BMW si ritrov\u00f2 comunque impossibilitata a produrre autovetture: lo stabilimento di Monaco di Baviera aveva fino a quel momento ospitato le linee di montaggio motociclistiche, ma non aveva mai prodotto una sola automobile. Vi furono lamentele tutt'intorno alla BMW (potenziale clientela, concessionari, ecc) che tentavano di spingere la Casa bavarese verso una ripresa della produzione automobilistica, ma i vertici BMW respinsero sempre la richiesta. Le uniche risorse finanziarie con le quali tentare di riavviare la produzione automobilistica furono date solo dalle vendite delle motociclette (che riscossero fra l'altro un buon successo nell'immediato dopoguerra) e dagli introiti relativi allo stabilimento di Allach, affittato dalle autorit\u00e0 statunitensi come magazzino di ricambi e officina per la riparazione dei propri mezzi militari. Furono tentate trattative con la francese Simca per la produzione su licenza, accordi mai giunti a buon fine, e si tent\u00f2 di progettare ex-novo una vettura di piccola cilindrata, ma anche in questo caso, senza che il progetto giungesse a maturazione: troppo costoso sviluppare un progetto del tutto inedito, anche se relativo ad una piccola vettura. L'unica soluzione rimasta a disposizione della BMW fu quella di \"raschiare il secchio\" di casa propria e racimolare quanto pi\u00f9 poteva nel proprio stabilimento di Monaco, adibito alla produzione di moto e quindi con poco materiale relativo alla produzione automobilistica. Ma alla fine salt\u00f2 fuori il progetto relativo al motore da due litri gi\u00e0 utilizzato sotto il cofano della \"326\". E per fortuna vennero in qualche modo recuperati anche gli stampi relativi ai componenti del motore. Fu da questi ritrovamenti che part\u00ec il progetto sfociato poi nel 1952 con il lancio della BMW 501, a cui segu\u00ec la \"gemella\" 502 con motore V8 progettato e realizzato grazie ai primi proventi derivanti dalla vendita dei primi esemplari di \"501\". Purtroppo, per\u00f2, tali vendite non raggiunsero un'entit\u00e0 tale da far navigare la Casa dell'Elica in acque tranquille, anzi: la necessit\u00e0 di proporre nuovi modelli si scontr\u00f2 con le ristrettezze finanziarie per il progetto e lo sviluppo. La sola possibilit\u00e0 rimasta fu quella di acquisire i diritti di produzione di una vettura popolare, o addirittura ultra-economica, da dare in pasto ad una popolazione, quella tedesca, che per la maggior parte ancora necessitava di essere motorizzata.\nLa rinascita.\nL'occasione capit\u00f2 quando al Salone di Ginevra del 1954 fu presentata la Iso Isetta, una microvettura di progettazione italiana e dalla caratteristica forma ad uovo, che per la verit\u00e0 in Italia stentava con le vendite. Fu l'importatore BMW per la Svizzera che, notando la piccola vettura, ne parl\u00f2 con il direttivo BMW a Monaco. I vertici BMW colsero la validit\u00e0 del progetto e, dopo aver acquisito la licenza, cominciarono a produrre la piccola vettura con il marchio BMW. In Germania, l'Isetta, non solo riscosse un buon successo commerciale, superiore alle vendite non proprio convincenti fatte registrare in madrepatria, ma costitu\u00ec il primo passo nel risollevare le sorti della BMW. Solo il primo passo, per\u00f2: ancora non si pot\u00e9 parlare assolutamente di salute finanziaria, poich\u00e9 compiere passi falsi fu ancora facile. Ed infatti, sulla base delle sfortunate quanto costose \"501\" e \"502\" vennero realizzate anche la coup\u00e9 503 e la roadster 507, assai affascinanti, ma anch'esse destinate a numeri di vendita non proprio incoraggianti (413 esemplari per la coup\u00e9 e 252 per la roadster). Nel frattempo, alla \"Isetta\" venne affiancata la 600, simile alla piccola bubble car nell'impostazione della carrozzeria, ma con spazio interno per 4 persone. Lanciata nel 1957, essa venne sostituita due anni dopo dalla BMW 700, finalmente una piccola BMW dall'aspetto simile ad una vera autovettura, ma dal prezzo assai concorrenziale. Con il lancio della \"700\", la Casa bavarese si emancip\u00f2 quindi da un segmento di mercato in cui folta era la concorrenza, specie in Germania Occidentale, dove anche la Heinkel e la Messerschmitt proposero microvetture assai valide. I confortanti dati di vendita della \"700\" furono un ulteriore passo verso il risanamento della BMW.\nLa situazione finanziaria dell'azienda rimaneva per\u00f2 molto critica: sul finire del decennio la crisi apparve irrisolvibile e i dirigenti operativi proposero agli azionisti, nel corso di una drammatica assemblea generale il 9 dicembre 1959, di vendere la societ\u00e0 alla Daimler-Benz. Durante l'assemblea alcuni piccoli azionisti tuttavia si opposero alla vendita e affermarono che c'era ancora la possibilit\u00e0 di ristabilire la solidit\u00e0 finanziaria della BMW; a questo punto la situazione venne risolta dall'intervento di Herbert Quandt, uno dei principali azionisti dell'azienda che espresse fiducia nelle possibilit\u00e0 di ripresa e decise di ampliare fortemente la sua partecipazione azionaria fino a divenire il titolare della quota maggioritaria del pacchetto e quindi della propriet\u00e0. L'ascesa della dinastia dei Quandt fu uno dei passi decisivi verso la rinascita della BMW come costruttore di auto di prestigio. Gli eredi di Herbert Quandt sono ancora oggigiorno al timone della BMW.\nGli anni '60 e il ritorno alla spirito della BMW.\nDopo la svolta azionaria che evit\u00f2 la vendita della societ\u00e0, la BMW, grazie al nuovo proprietario, raggiunse la sua definitiva tranquillit\u00e0 economica ma la ripresa fu comunque difficile e lenta; il buon risultato di vendite della BMW \"700\", autovettura di fascia bassa progettata con l'ausilio dello stilista italiano Giovanni Michelotti, costitu\u00ec un toccasana per la casa bavarese. Da quel momento la BMW torn\u00f2 gradualmente ad una situazione economica positiva: dopo la BMW \"700\" fu lanciata infatti la BMW 1500, primo modello della serie \"Neue Klasse\", da cui sarebbero poi derivati i modelli della Serie 02. Entrambi questi modelli costituirono una vera svolta per la Casa bavarese, nel senso che riportarono il marchio dell'Elica nuovamente all'originario spirito della BMW, tanto apprezzato negli anni '30. Entrambi ricostituirono la filosofia del marchio, ma proiettandolo verso il futuro, cosicch\u00e9 anche i modelli che sarebbero giunti dopo avrebbero incarnato molte caratteristiche dei due modelli lanciati nel 1962 e nel 1966. Nacquero stilemi destinati a durare a lungo: il frontale inclinato in avanti, l'impostazione sportiveggiante della vettura, ma anche il famoso gomito di Hofmeister, ossia un particolare disegno del montante posteriore destinato a durare per diversi decenni e che deve il suo nome al designer BMW dell'epoca, ossia Wilhelm Hofmeister. Non solo, ma sia la \"Neue Klasse\" che la \"Serie 02\" ottennero un tale successo da costringere la Casa tedesca a cercare un nuovo stabilimento per aumentare i ritmi di produzione.\nLa svolta arriv\u00f2 nel 1966, quando la BMW rilev\u00f2 per intero il marchio tedesco della Glas, dedito fino a quel momento a vetture di fascia bassa e media. La Glas era un costruttore con sede nella citt\u00e0 di Dingolfing, sempre in Baviera, che negli anni '50 riusc\u00ec a ritagliarsi una buona fetta di mercato grazie al successo che in quel periodo stavano riscuotendo le microvetture, settore nel quale la Glas era presente con la sua vetturetta denominata Goggomobil. Ma con l'esaurirsi di tale tendenza del mercato, anche la Glas entr\u00f2 in crisi e a poco valsero i tentativi di alzare gradualmente il livello di prestigio dei suoi modelli: dalla piccola \"Goggomobil\" si pass\u00f2 a modelli via via sempre pi\u00f9 impegnativi fino alla coup\u00e9 di lusso con motore V8. Nel 1966 la BMW rilev\u00f2 la fabbrica di Dingolfing e i modelli Glas vennero commercializzati con marchio BMW. La Glas avrebbe continuato a costruire autovetture ma con il marchio BMW. Insomma, la Glas sarebbe esistita solo come fornitore di scocche da equipaggiare con meccanica BMW. Ancor oggi, per\u00f2, i modelli derivanti da tale accordo, pur avendo fatto parte del listino BMW, sono attribuiti alla Glas. Il primo modello nato nel periodo BMW-Glas fu la 1600 GT, una coup\u00e9 di fascia medio-bassa venduta con marchio BMW e consistente in una riedizione delle precedenti Glas 1300 e 1700 GT, ma con motore BMW da 1.6 litri. La versione di punta, ossia l'ormai ex-Glas V8, divenne l'antesignana della serie E9, la prima vera coup\u00e9 di lusso moderna interamente progettata dalla Casa dell'Elica e lanciata nel 1968 assieme alla sua versione berlina, ossia la serie E3. Questo anche perch\u00e9 i modelli BMW-Glas si rivelarono in realt\u00e0 un insuccesso commerciale e per questo il marchio Glas fu cancellato alla fine degli anni '60 e lo stabilimento di Dingolfing fu smantellato e ricostruito secondo le esigenze della BMW: oggigiorno \u00e8 ancora attivo e vi vengono prodotte le nuove generazioni della Serie 5 e della Serie 7.\nGli anni Settanta e Ottanta, fra espansionismo geografico e tecnologico.\nTra gli anni settanta e gli anni ottanta, la BMW consolid\u00f2 sempre pi\u00f9 il suo ruolo di costruttore fino ad assumere rilevanza mondiale. Il nuovo presidente dell'azienda divenne nel 1970 Eberhard von Kuenheim che promosse con pieno successo la crescita tecnologica e produttiva della BMW; von Kuenheim mantenne il ruolo di massimo dirigente della societ\u00e0 fino al 1993 e ebbe un ruolo decisivo nel processo di sviluppo costante a livello globale del marchio bavarese, promuovendo soprattutto il livello qualitativo e ingegneristico dei suoi prodotti. Il 1972 vide la nascita della Motorsport, che di l\u00ec a pochi anni legher\u00e0 strettamente con la BMW e firmer\u00e0 le versioni di punta di ogni modello. Ma soprattutto, nell'ambito di un processo di razionalizzazione della gamma, vide la luce la prima generazione della \"Serie 5\", a cui faranno seguito le varie \"Serie 3\", \"Serie 6\" e \"Serie 7\", solo per citare quelle pi\u00f9 vicine dal punto di vista temporale. Nel quadro dei programmi di potenziamento dell'azienda il 1973 venne inaugurato il nuovo centro dirigenziale centrale a Monaco nel famoso grattacielo \"Vierzylinder\". Nello stesso anno vide la luce la prima BMW sovralimentata di serie, ossia la \"2002 Turbo\": la soluzione della sovralimentazione mediante turbocompressore rimarr\u00e0 per\u00f2 confinata a sporadiche applicazioni per i successivi trent'anni. Invece avr\u00e0 ripercussioni ben pi\u00f9 visibili la crisi petrolifera del 1973, anche la BMW ne avvertir\u00e0 gli effetti molto meno rispetto ad altri costruttori: se alla fine del 1973 furono prodotte 197.446 autovetture con una forza lavoro pari a 27.737 unit\u00e0 ed un giro di affari di oltre 2,6 miliardi di marchi, un anno dopo il personale venne ridotto di quasi 2.000 dipendenti a fronte di circa 8.500 autovetture in meno e di un giro di affari sceso di 118 milioni di marchi. Ma gi\u00e0 alla fine del 1975 si torn\u00f2 a salire, e anche con pi\u00f9 vigore di prima, visto che il numero di dipendenti, le autovetture prodotte e il giro d'affari si portarono a livelli ben superiori a quelli raggiunti due anni prima. Furono comunque necessari alcuni tagli anche alla gamma BMW: la vittima \"eccellente\" di questi tagli fu proprio la \"2002 Turbo\", tolta di listino nel novembre 1974, a cui fece da contraltare, due mesi dopo, il lancio della \"1502\", versione di base di una \"Serie 02\" ormai prossima al pensionamento, sostituita dalla prima generazione della \"Serie 3\".\nA quel punto, raggiunta una buona salute finanziaria, le mire della BMW divennero espansionistiche: se in Francia, in Italia e in Belgio venne creata una fitta rete di servizi di assistenza post-vendita, in Sudafrica venne creato uno stabilimento per l'assemblaggio in loco di modelli BMW e si cerc\u00f2 di rafforzare la presenza della Casa tedesca negli USA, uno dei mercati di riferimento per marchi come la BMW e come la sua rivale storica, la Mercedes-Benz. La fine del decennio conobbe altri due acuti recanti il marchio dell'Elica: nell'autunno del 1978 venne lanciata la M1, prima BMW di serie a recare la storica \"M\" della Motorsport di Jochen Neerpasch, che contribu\u00ec alla realizzazione di questa inedita berlinetta vestita da Giugiaro e spinta da un vigoroso 6 cilindri in linea da 3,5 litri e da 277 CV di potenza massima. Fu la prima BMW in grado di competere ad armi pari con certe granturismo nate in Emilia Romagna e fin da subito divenne oggetto delle attenzioni dei facoltosi appassionati che potevano permettersene una. In tre anni ne vennero prodotti 460 esemplari. La seconda grande notizia giunse un anno dopo il lancio della \"M1\": nell'autunno del 1979, la BMW raggiunse i 3 milioni di autovetture prodotte nel solo secondo dopoguerra.\nGli anni '80 furono caratterizzati da un ulteriore grado di evoluzione tecnologica, o meglio, di completamento sul piano tecnologico, in particolare per quanto riguardava i motori: il decennio si apr\u00ec con il debutto della \"M535i\", versione di punta della gamma \"E12\", che fece da apripista per la successiva \"M535i\" derivata dalla successiva generazione della Serie 5, e dalla quale deriver\u00e0 la primissima M5. Tutti modelli griffati con la \"M\" della Motorsport e quindi caratterizzati da una marcata impronta sportiva, che ribadirono una volta di pi\u00f9 la filosofia produttiva della Casa dell'Elica. Nel frattempo, venne potenziata la rete di distribuzione e di assistenza in Spagna, mentre si cerc\u00f2 di penetrare in un mercato come quello giapponese. I risultati in Giappone non si fecero attendere: fra il 1982 ed il 1990 le immatricolazioni aumentarono vertiginosamente fino diventare sei volte quelle registrate durante il primo anno di presenza della BMW nel mercato nipponico. Nel 1982 Herbert Quandt mor\u00ec, lasciando al figlio Stefan una cospiscua eredit\u00e0, fra cui il 17,4% del pacchetto azionario della BMW. Nel settembre del 1983 vi fu un altro passo avanti per il completamento della gamma motori: nacque infatti il primo motore diesel marchiato BMW, un'unit\u00e0 da 2443 cm\u00b3 sovralimentata mediante turbocompressore e con 115 CV di potenza massima. Tre anni dopo, lo stesso motore fu proposto anche in versione aspirata con potenza massima di 86 CV. I due motori debuttarono rispettivamente sotto il cofano delle BMW \"524td\" e \"524d\" e furono il frutto di tre anni di studi presso lo stabilimento BMW di Steyr, in Austria, stabilimento inaugurato nel 1980. Nel 1984 venne inaugurato un ulteriore nuovo stabilimento a Ratisbona, in modo da far fronte alla sempre crescente richiesta di vetture da parte del mercato. Sempre nello stesso anno, il motore da 3,5 litri gi\u00e0 utilizzato per spingere la \"M1\" venne rivisitato ulteriormente e portato da 277 a 286 CV di potenza massima. Cos\u00ec configurato, tale motore fin\u00ec per equipaggiare la \"M635 CSi\", versione di punta della prima \"Serie 6\". Vi fu quindi un'alternarsi di progressi sul piano tecnologico, ampliamenti delle reti di distribuzione e di assistenza ed anche nascite di nuovi stabilimenti, sia per l'assemblaggio delle vetture, sia per la progettazione e lo sviluppo di motori. Ma non solo: altre innovazioni tecnologiche vennero introdotte dalla Casa bavarese in quella met\u00e0 degli anni '80: nel 1985 debutt\u00f2 infatti la \"325ix\", prima BMW a trazione integrale.\nMa la forte spinta della BMW sul piano tecnologico non si esaur\u00ec qui, ma anzi, nel 1986 vi fu una grossa novit\u00e0 rappresentata dalla prima generazione dell'M3, una berlina sportiva nata sulla base della contemporanea \"Serie 3\" e che con il passare degli anni e delle generazioni finir\u00e0 per mettere in ombra la stessa \"M5\". La prima \"M3\" fu equipaggiata con un motore specifico, progettato attingendo soluzioni derivate dall'esperienza della Casa bavarese nella Formula 1, dove la BMW aveva debuttato gi\u00e0 nel 1982. Intanto, la gamma si espanse ulteriormente con l'arrivo delle nuove versioni scoperte: nel 1985 fu lanciata la \"325i Cabrio\", prima cabriolet dopo l'uscita di scena della versione \"scoperta\" sulla base della \"Serie 02\". Due anni dopo, nel 1987, debutt\u00f2 il primo motore V12 della Casa bavarese, un'unit\u00e0 da 5 litri che va ad equipaggiare la seconda generazione della \"Serie 7\" e che and\u00f2 a rafforzare l'immagine di ammiraglia della grossa berlina BMW, in modo da porla sullo stesso piano della contemporanea Classe S, sua rivale naturale. Due anni dopo, nel 1989 debuttarono la futuristica Z1 e la lussuosa prima generazione della \"Serie 8\". Mentre la prima fu una roadster su base \"E30\" con contenuti innovativi, come ad esempio le portiere a scomparsa che si aprivano rientrando all'interno della scocca, la seconda novit\u00e0 fu invece una grossa coup\u00e9 su base \"E32\" che sostitu\u00ec la prima \"Serie 6\" ed alz\u00f2 l'asticella del livello di prestigio ed esclusivit\u00e0 delle coup\u00e9 BMW, in quanto equipaggiata anch'essa con motori V8 e V12 (ma non pi\u00f9 con motori a 6 cilindri).\nGli anni Novanta: oltre i confini europei.\nGli anni '80 si conclusero nel migliore dei modi per la Casa dell'Elica: per la prima volta fu raggiunto e superato il traguardo del mezzo milione di vetture annuo e le vetture vennero richieste da ogni angolo del mondo. I tempi di profonda crisi parvero ormai un lontano ricordo. Non solo, ma gi\u00e0 poco tempo dopo la caduta del Muro di Berlino (novembre 1989) il mercato divenne abbastanza ricettivo anche nell'ormai ex-Germania Orientale e ci\u00f2 grazie anche al fatto che la BMW si mosse con lungimiranza insediandosi gi\u00e0 nel corso del 1990 a Dresda nell'ex-stabilimento Melkus, dove apr\u00ec un centro di assistenza. Sempre nel 1990, venne stipulato un accordo con la Rolls-Royce per la produzione di motori aeronautici in comune, visto che anche la Casa inglese era da tempo attiva nella produzione di tale tipologia di propulsori. Tale joint-venture, denominata \"BMW Rolls-Royce Aeroengines GmbH\", avrebbe fatto da apripista per la successiva acquisizione del marchio di Crewe da parte della BMW. Ma ci\u00f2 sarebbe successo anni dopo. Nel frattempo, in autunno vi fu il debutto sul mercato della terza generazione della \"Serie 3\", con diverse novit\u00e0 sia sul piano stilistico che su quello tecnico. Tale presentazione, riservata solo alla stampa, si tenne presso il circuito francese di Miramas.\nLa Casa bavarese fu a quel punto una realt\u00e0 industriale molto in salute dal punto di vista finanziario e le cospicue risorse economiche permisero la progettazione, o meglio, la sperimentazione di tecnologie alternative gi\u00e0 in quegli anni. Per questo, al Salone di Francoforte del 1991 venne presentata la E1, una vettura elettrica con ingombri da utilitaria e motore da 44 CV. Tale vettura rimase allo stadio di prototipo, ma fu tra i primi ad aprire la strada alla possibilit\u00e0 di utilizzare la trazione elettrica per l'automobile. Ciononostante, uno dei massimi capolavori di ingegneria di quel periodo firmati dalla BMW fu un V12 da 6,1 litri per 627 CV di potenza massima. Tale motore, peraltro, non venne montato su nessun modello BMW, bens\u00ec nell'hypercar McLaren F1, introdotta nel 1992. L'anno seguente, Eberhard von Kuenheim lasci\u00f2 dopo oltre due decenni il ruolo di massimo dirigente della BMW pur mantenendo l'incarico di responsabile del consiglio di sorveglianza; il nuovo presidente dell'azienda divenne Bernd Pischetsrieder che mantenne la direzione fino al 1999 sviluppando, non sempre con pieno successo, i programmi di espansione mondiale.\nNel 1994, la Casa bavarese acquis\u00ec il Gruppo Rover dalla British Aerospace (detentrice dell'80% del pacchetto azionario) e dalla Honda (che invece possedeva il restante 20% e produceva vetture congiuntamente all'ormai ex-colosso britannico). Sempre nello stesso anno, la BMW inaugur\u00f2 due stabilimenti nel continente americano: uno in Carolina del Sud, precisamente a Greer, non lontano da Spartanburg. Furono le \"Serie 3\" destinate al mercato USA i primi modelli ad uscire dalle linee dello stabilimento BMW statunitense. Il secondo stabilimento BMW oltreoceano fu quello messicano di Toluca, in realt\u00e0 suddiviso in due impianti, uno per la produzione di autovetture e l'altro per la produzione di motociclette. La volont\u00e0 di espandere la propria gamma anche in fasce di mercato fino a quel momento inesplorate port\u00f2 la BMW a lanciare la sua prima vettura di segmento C, ossia la Serie 3 Compact. Questo fu uno dei primi flop nella storia della Casa tedesca, in quanto la vettura, derivata direttamente dalla normale \"Serie 3 E36\", manc\u00f2 di una sua personalit\u00e0 precisa, risultando cos\u00ec semplicemente come una \"\"Serie 3\" dei poveri\", con la sua carrozzeria a due volumi e mezzo che peraltro stava cominciando a riscuotere sempre meno consensi fra il pubblico, a favore invece delle cosiddette carrozzerie hatchback.\nLe mire espansionistiche della BMW in tutto il mondo raggiunsero il massimo del fervore nel 1995, quando venne siglato un accordo per l'assemblaggio di motociclette in Indonesia, venne rilevato un centro di design automobilistico negli States, aperti nuovi stabilimenti in Brasile e persino in Vietnam, pi\u00f9 la costituzione di una rete di vendita nelle Filippine. Intanto vennero lanciate la nuova roadster Z3, prodotta anch'essa a Greer, negli USA, e la quarta generazione della \"Serie 5\". Sempre nel 1995, la collaborazione fra BMW e Rolls-Royce si estese al comparto automobilistico: cominci\u00f2 quindi la fornitura di componentistica BMW verso lo stabilimento di Crewe e gi\u00e0 all'inizio del 1995 venne realizzata la concept car Bentley Java sfruttando il pianale della Serie 8 (il marchio Bentley in quella met\u00e0 di decenni apparteneva ancora alla Rolls-Royce). Alla fine del 1996 vennero prodotte quasi 645.000 vetture a marchio BMW, mentre la \"Z3\" venne proposta anche in una particolare carrozzeria coup\u00e9 con portellone posteriore verticale, che per\u00f2 non riscosse il successo sperato nonostante la sua indubbia valenza tecnica. Nell'ottobre del 1997 cominciarono le trattative fra la BMW ed il gruppo Volkswagen, entrambe intenzionate ad acquistare la divisione automobilistica della Rolls-Royce, fino a quel momento di propriet\u00e0 del gruppo Vickers. Tali trattative durarono sei mesi, fino al marzo 1998, quando divenne chiaro come queste si sarebbero concluse. Fu per\u00f2 solo nel luglio 1998, che la BMW riusc\u00ec effettivamente ad acquisire il marchio della Rolls-Royce, ma inizialmente non pot\u00e9 ottenere i diritti sulla mascotte della Casa inglese (la statuetta denominata \"Spirit of Ectasy\") e sulla forma del radiatore, che invece vennero ceduti al gruppo VW. Solo alcuni anni dopo, come si vedr\u00e0, si riusc\u00ec a raggiungere un accordo con la Volkswagen. Tuttavia, il controllo della fabbrica di Crewe pass\u00f2 sotto il controllo del colosso di Wolfsburg, per cui la situazione non fu ancora delle pi\u00f9 facili e per questo motivo, per quanto riguarda la Rolls-Royce, si tende storicamente a considerare il periodo fra il 1998 e il 2003 come gestito dalla Volkswagen, pur essendo il marchio appartenente alla BMW e pur essendo la Casa bavarese a fornire i propri motori.\nGli anni '90 si conclusero con un ulteriore passo in avanti nella progressiva diversificazione della gamma BMW, questa volta al di fuori delle classiche nicchie di mercato per sconfinare invece nel settore dei SUV di fascia alta. Le sinergie con il gruppo Rover permisero di creare una base meccanica che miscelava il pianale della contemporanea \"Serie 5\" con la meccanica della Range Rover, a quel punto giunta alla sua seconda generazione. Il risultato fu la X5, svelata al Salone di Detroit del 1999, la capostipite di una famiglia di SUV via via sempre pi\u00f9 articolata nel corso degli anni a venire. Sicuramente uno dei risultati di maggior rilievo, assieme alle future generazioni di Mini, fra quelli scaturiti dall'acquisizione del gruppo Rover. Per il resto, infatti, la collaborazione si rivel\u00f2 decisamente insoddisfacente, tanto che alla fine degli anni '90 si cominci\u00f2 a cercare un compratore per il gruppo britannico. Tale decisione ebbe anche conseguenze al vertice del gruppo BMW: al CEO Pischetsrieder fu attribuita la responsabilit\u00e0 di aver compiuto un passo falso come quello di aver comprato l'intero gruppo Rover, un'operazione effettivamente fallimentare viste le grandi perdite finanziarie verificatesi sul finire del decennio e del secolo. Fu cos\u00ec che, sempre nel 1999, Pischetsrieder lasci\u00f2 la guida del gruppo BMW: al suo posto giunse Joachim Milberg. Assieme a Pischetsrieder si dimise anche Wolfgang Reitzle, responsabile delle vendite e membro del consiglio di amministrazione durante gli anni '90.\nIl nuovo millennio: diversificazione e razionalizzazione delle sinergie.\nRest\u00f2 da risolvere la delicata situazione relativa al gruppo Rover, che durante gli anni '90, nonostante l'appoggio della BMW continu\u00f2 ad avere bilanci colabrodo: alla fine del 1999 fece registrare una vera e propria emorragia finanziaria, pari a ben un miliardo di marchi. Il nuovo millennio si apr\u00ec quindi con l'avvio della procedura di scorporo e vendita del gruppo Rover. Si \u00e8 parlato anche di scorporo in quanto non tutto il gruppo venne venduto dalla BMW e non tutta la parte venduta pass\u00f2 ad un solo altro compratore. Infatti, la Land Rover venne venduta alla Ford, mentre il marchio Mini venne trattenuto dalla BMW che ne intu\u00ec le potenzialit\u00e0 commerciali. Il resto del gruppo Rover fu invece raccolto nel gruppo MG Rover e rilevato dal \"Consorzio Phoenix\". Sebbene molti avessero reputato infelice il fatto che il marchio Mini fosse rimasto di propriet\u00e0 della BMW, occorre precisare che la casa bavarese acquis\u00ec conoscenze tecniche per lo sviluppo della piccola Mini, la cui configurazione a trazione anteriore avrebbe anch'essa giovato positivamente negli sviluppi industriali della BMW nei decenni successivi. Non solo, ma nel momento in cui il gruppo Rover pass\u00f2 di mano era gi\u00e0 in fase avanzata il progetto relativo alla nuova generazione della Mini, che avrebbe rimpiazzato quella storica, giunta praticamente quasi del tutto invariata alla vigilia del nuovo millennio dopo quarant'anni di onorata carriera. Tale modello fu frutto di una collaborazione che vide anche la partecipazione del gruppo Rover innanzitutto, ma anche della Chrysler per quanto riguardava i motori da utilizzare. La Mini che debutt\u00f2 nel 2001 fu inoltre anche uno dei primi frutti di tutta una serie di alleanze che nel corso degli anni seguenti si sarebbero strette fra la BMW ed altri costruttori in tutto il mondo.\nSempre nel 2001 vi fu il lancio della quarta generazione della \"Serie 7\", un modello assai discusso, poich\u00e9 il suo design di rottura, firmato dall'estroso Chris Bangle, scaten\u00f2 le ire dei detrattori che arrivarono addirittura a raccogliere una serie di firme per richiedere il licenziamento di Bangle stesso. Ci\u00f2 non avvenne e il responsabile del design BMW continu\u00f2 la sua attivit\u00e0 all'interno del colosso bavarese. Il 2001 fu anche l'anno in cui l'amministratore delegato Milberg lasci\u00f2 il suo incarico per motivi di salute: torner\u00e0 nel 2002 con un altro ruolo, ma sempre all'interno del consiglio di amministrazione, Il posto di CEO della BMW venne preso da Helmut Panke. Contemporaneamente partirono i lavori per una nuova fabbrica BMW a Lipsia. Nel 2003 si concluse invece la delicata trattativa con il gruppo Volkswagen per la questione Roll-Royce. Finalmente la Casa bavarese aveva ultimato un nuovo stabilimento a Goodwood, che avrebbe adibito alla produzione dei futuri modelli Rolls-Royce, liberandosi cos\u00ec dalla dipendenza dallo stabilimento di Crewe, che invece rimase al colosso di Wolfsburg che vi avrebbe assemblato i modelli Bentley. Sempre del 2003 fu anche il lancio del secondo SUV a marchio BMW, ossia la X3, che and\u00f2 a porsi un gradino pi\u00f9 in basso rispetto alla \"X5\". Ed ancora, il 2003 vide la stipula di una joint-venture fra la BMW e la cinese Brilliance, operazione che permise alla Casa bavarese di approdare anche nel mercato della Cina, una scelta quanto mai azzeccata vista la ricettivit\u00e0 di tale mercato. Nel 2004 venne lanciata la prima vera BMW di segmento C, ossia la Serie 1, destinata a sostituire la sfortunata \"Serie 3 Compact\" nel listino della Casa dell'Elica. Il 2004 fu anche l'anno in cui le sperimentazioni con la tecnologia a fuel-cell, gi\u00e0 avviate da qualche anno, si concretizzarono con la Hydrogen 7, una vettura sperimentale realizzata sulla base della contemporanea \"Serie 7\" ed alimentata appunto con pile a combustibile. Nel 2006 inizi\u00f2 la collaborazione tra gruppo BMW e il gruppo PSA per lo sviluppo dei motori benzina che equipaggiano la Mini e diversi modelli del gruppo PSA. Nello stesso anno, Helmut Panke lasci\u00f2 l'incarico di amministratore delegato e venne cos\u00ec sostituito da Norbert Reithofer. Sempre del 2006 fu anche il lancio del primo motore turbo a benzina dopo decenni di assenza dai listini BMW: un'unit\u00e0 da 3 litri con sovralimentazione bi-stadio in grado di erogare fino a 306 CV di potenza. Tale motore debutter\u00e0 sotto il cofano della BMW 335i Coup\u00e9.\nNel 2007 venne aperto il BMW Welt, un'area espositiva vicina al Museo BMW e alla stessa fabbrica di Monaco, con negozi, ristoranti e naturalmente la possibilit\u00e0 di ammirare ed eventualmente acquistare una vettura BMW. L'anno seguente vi fu il debutto della X6, una \"X5\" con carrozzeria profilata nella parte posteriore, fino a farle assumere alcune caratteristiche tipiche di una coup\u00e9. La crisi finanziaria scoppiata alla fine del 2008 venne affrontata dalla Casa bavarese con una certa relativa efficacia, visti i risultati commerciali comunque positivi. Ciononostante, nel secondo decennio del nuovo secolo si rese necessaria una razionalizzazione a livello industriale che port\u00f2 alla nascita di un'intera serie di famiglie di motori modulari, caratterizzati dalla cilindrata unitaria comune a tutti questi motori e pari a mezzo litro. Tali motori vanno rapidamente a sostituire tutti gli altri motori a benzina e a gasolio prodotti fino a quel momento. Nel frattempo, l'esigenza sempre pressante di contenere i costi di produzione porta all'adozione del pianale Mini anche sui modelli BMW di fascia medio-bassa, e quindi ai SUV compatti X1 (serie F48) e X2, alle inedite monovolume della Serie 2 Active Tourer e Grand Tourer ed alla terza generazione della Serie 1, il cui lancio \u00e8 stato fissato per il 2019. Per quanto riguarda l'evoluzione della gamma nel nuovo millennio, le stringenti esigenze ambientali portarono dapprima alla nascita di alcune versioni ibride su base Serie 3 e Serie 5, ed in seguito alla nascita di modelli elettrici come la i3 e di sportive ibride come la BMW i8. La progressiva elettrificazione della gamma BMW \u00e8 uno dei punti cardine del programma produttivo bavarese proprio per via della sempre maggior sensibilit\u00e0 delle istituzioni verso la produzione di vetture ad emissioni zero o molto ridotte. Nello stesso periodo, la produzione BMW si orienta molto anche sulla sempre maggior presenza di dispositivi per l'assistenza alla guida, nonch\u00e9 all'interazione fra essi in maniera tale da raggiungere gradualmente il concetto di guida autonoma, sul quale anche altre Case costruttrici, nello stesso periodo (seconda met\u00e0 degli anni '10 del XXI secolo), stanno lavorando.\nVale la pena spendere ancora due parole sulla famiglia Quandt, che da molti decenni gestisce e regge le sorti di uno dei colossi automobilistici di maggior spicco nel mondo. La famiglia Quandt ha sempre mantenuto dopo il 1959 il possesso di quantitativo pi\u00f9 importante di azioni della BMW esercitando il controllo generale dell'azienda; dopo la morte di Herbert Quandt, la famiglia \u00e8 stata rappresentata prima dalla moglie Johanna Bruhn Quandt, personaggio di grande prestigio deceduto in tarda et\u00e0 nel 2015, e poi dai figli Stefan Quandt e Susanne Quandt Klatte che attualmente sono i possessori del pacchetto azionario di maggioranza ed esercitano una importante influenza sulle scelte dei dirigenti operativi.\nProduzione.\nOltre ai tradizionali stabilimenti europei tedeschi la BMW produce anche in altri continenti. Sin dagli anni settanta \u00e8 attiva la produzione in Indonesia nello stabilimento di Giacarta. A fine anni novanta \u00e8 iniziata la produzione di X5 e Z3 a Spartanburg negli Stati Uniti, in questi stabilimenti del Carolina del Sud sono state assemblate anche le Z4 E85 fino all'agosto 2008; sempre nel continente americano, in Messico, \u00e8 attiva la produzione della Serie 3 (a Toluca per la precisione). La presenza nel continente africano, dove BMW \u00e8 presente dal 1959 con una fabbrica in Sudafrica a Rosslyn (Gauteng) in cui oggi vengono assemblate le Serie 3, \u00e8 stata rafforzata nel 2003 con la costituzione della Bavarian Auto Group azienda che produce e distribuisce le vetture BMW in Egitto, attualmente nello stabilimento egiziano di October City sono assemblate Serie 3, Serie 5, Serie 7 e X3. \u00e8 iniziata la produzione anche in nuove fabbriche asiatiche, la pi\u00f9 importante in Thailandia, lo stabilimento di Rayong inaugurato nel maggio 2000 in seguito a un investimento di 25 milioni di dollari produce la Serie 5 e Serie 7 e il SUV X3.\nNel 2003 attraverso la joint venture con il costruttore cinese Brilliance, la Serie 5 e la Serie 3 sono prodotte anche in Cina a Shenyang. Dal 2004 \u00e8 iniziata la produzione della Serie 3 in Malaysia a Selangor; pi\u00f9 recentemente \u00e8 iniziato l'assemblaggio di queste vetture anche nello stabilimento situato alle Filippine. Nel 2007 \u00e8 cominciata inoltre la produzione delle Serie 3 e delle Serie 5 a Chennai, in India e a Karachi, Pakistan.\nCaratteristiche peculiari.\nMeccanica.\nLa produzione BMW si caratterizza da sempre per la propensione alla meccanica di alta qualit\u00e0 e per le elevate prestazioni. Famosi alcuni suoi motori aeronautici come il BMW 801. Fino ad ora BMW non ha mai utilizzato un motore a sei cilindri con configurazione a V. Questa prerogativa la rende uno dei pochi costruttori al mondo che equipaggia correntemente le sue automobili con motori a sei cilindri in linea (comunemente conosciuti con la sigla \"L6\") e trazione posteriore, architettura a cui ha legato buona parte dei propri destini per 75 anni. Allo stesso modo le motociclette BMW sono le uniche che ripropongono da decenni propulsori con architettura boxer a cilindri contrapposti e trasmissioni cardaniche. Recentemente ha introdotto la tecnologia \"Valvetronic\" che rende superfluo il corpo farfallato nei motori a Ciclo Otto. Da qualche anno BMW conduce esperimenti su veicoli alimentati a idrogeno, applicati soprattutto sull'ammiraglia Serie 7, con motori a combustione interna. Nel 2004 \u00e8 il primo costruttore a proporre un motore a ciclo Diesel con turbocompressione bi-stadio (tecnologia derivata dai propulsori marini che prevede due o pi\u00f9 turbine montate in serie, talvolta di dimensioni differenti come nel caso del propulsore BMW).\nDesign.\nL'aspetto delle automobili BMW \u00e8 legato ad alcuni celebri stilisti, tra i quali Albrecht Graf Goertz, Paul Bracq, Claus Luthe. Il design BMW annovera anche diverse \"matite\" italiane (Giorgetto Giugiaro, Ercole Spada), in particolare l'italiano Giovanni Michelotti che, tra gli anni sessanta e gli anni ottanta, ha disegnato molte vetture del marchio, contribuendo pi\u00f9 di altri a caratterizzare le moderne BMW. Dal 1992 fino all'inizio di febbraio del 2009, la direzione stilistica \u00e8 stata affidata all'americano Chris Bangle che ha impresso una svolta decisa alla produzione nonostante le aspre critiche riservate in particolar modo alla Serie 5 e alla Serie 7.\nTra i tratti caratteristi e peculiari del design delle vetture bavaresi moderne vi \u00e8 la calandra con mascherina frontale a doppio rene, il gomito di Hofmeister, i gruppi ottici anteriori cosiddetti a \"\"occhi d'angelo\", i fari posteriori dal disegno ad \"L rovesciata\" e nelle vetture antecedenti gli anni 90 il frontale a \"muso di squalo\"\".\nLe motociclette.\nDivisione nata nel 1923 per la produzione di veicoli a due ruote, nel 2007 ha ricevuto un cambio di denominazione e una maggiore distinzione rispetto alla produzione automobilistica con la nascita della BMW Motorrad.\nModelli attuali.\nModelli sportivi\nModelli elettrici\nBMW e l'attivit\u00e0 sportiva.\nFin dagli anni '30, la BMW non ha mai trascurato l'attivit\u00e0 sportiva, specialmente grazie all'impiego della \"328 Roadster\" nelle gare, impiego che si riveler\u00e0 ricco di soddisfazioni gi\u00e0 a partire dal 1936, con la vittoria di categoria all'Eifelrennen, a cui segu\u00ec la vittoria alla 24 Ore di Le Mans del 1939, per finire con l'affermazione alla Mille Miglia del 1940, a guerra gi\u00e0 iniziata. Durante gli anni '50 furono poche le manifestazioni sportive a cui la BMW partecip\u00f2, ma in compenso nel decennio seguente vi fu un gran fiorire e manifestazioni alle quali la Casa di Monaco partecip\u00f2 sia direttamente, come costruttore, sia indirettamente, e cio\u00e8 come fornitore di motori oppure con vetture elaborate da preparatori. I successi sportivi del dopoguerra cominciarono gi\u00e0 nel 1960, quando si decise di impiegare la piccola BMW \"700\" in alcune competizioni di alto livello, come il Campionato Tedesco della Montagna e la Coppa Europea Turismo, dove la vettura conobbe prestigiose affermazioni e vide fra l'altro la partecipazione di vecchie glorie dell'automobilismo sportivo come Hans Stuck, gi\u00e0 con notevoli esperienze all'Auto Union durante gli anni '30.\nI campionati Turismo e GT.\nSi \u00e8 gi\u00e0 accennato in precedenza all'impronta sportiveggiante data dalla BMW ai suoi modelli a partire dai primi anni '60: in effetti, tali modelli si rivelarono fortemente orientati ad un impiego agonistico, come dimostr\u00f2 anche la partecipazione alle edizioni 1965 e 1966 della 24 Ore di Spa, in cui trionfarono rispettivamente Pascal Ickx e il pi\u00f9 famoso fratello Jacky, il primo a bordo di una BMW \"1800 TI/SA\" e il secondo al volante di una \"2000ti\". Si trattava in entrambi i casi di vetture solo leggermente elaborate e quindi non molto distanti dalla configurazione di serie. Notevole anche la vittoria al N\u00fcrburgring ottenuta da Dieter Quester ed Hubert Hahne, al volante di una BMW \"2002\", vittoria valida per il Campionato Europeo Turismo. Del potenziale delle berline BMW di quel periodo si accorsero alcuni preparatori particolarmente competenti ed attivi. Fra questi vi furono l'Alpina di Burkard Bovensiepen, che divenne uno dei pi\u00f9 noti preparatori di BMW, spesso ottenendo risultati pi\u00f9 che soddisfacenti in campo sportivo. A partire dal decennio seguente, il marchio di Buchloe sarebbe divenuto anche un piccolo costruttore, famoso per proporre modelli BMW con allestimenti particolarmente ricchi e con motori particolarmente potenti, ma commercializzati con marchio Alpina. L'Alpina trover\u00e0 di l\u00ec a pochi anni un collaboratore prezioso nella preparazione di una BMW \"3.0 CSL\": tale collaboratore fu Jochen Neerpasch, che da poco aveva aperto la sua attivit\u00e0 specializzata in elaborazioni di BMW, ossia la Motorsport, che anni dopo doner\u00e0 la sua iniziale alle versioni pi\u00f9 spinte della gamma BMW, dando vita in primis ai modelli M3, M5 e ad altri modelli di punta inseriti nella gamma ufficiale della Casa, ma soprattutto utilizzati in buona parte anche nelle competizioni sportive. Altro preparatore strettamente legato alla BMW fu la Schnitzer, nata come officina elaborazioni solo nei tardi anni '60, ma esistente gi\u00e0 oltre trent'anni prima come officina Opel e autoscuola. Di rilievo le partecipazioni della BMW ai campionati Turismo e ai campionati FIA GT, a cui presero parte, e prendono parte tutt'oggi, vetture elaborate dalla Motorsport o anche dalla Schnitzer.\nIl campionato europeo della montagna.\nLe cronoscalate furono un'altra specialist\u00e0 automobilistica in cui la BMW non manc\u00f2 di brillare di luce propria, in particolare nel periodo compreso tra la fine degli anni '60 e l'inizio degli anni '70. Nel 1968 va infatti segnalata la vittoria di Ernst Furtmayr al campionato europeo della montagna nella categoria Turismo, al volante di una \"2002ti\". Lo stesso pilota biss\u00f2 il successo l'anno seguente, sempre a bordo di una \"2002ti\", ma trionf\u00f2 anche nell'edizione 1970, sebbene stavolta fosse a bordo di una BMW \"2800 CS\". all'edizione 1971 del campionato europeo della montagna fu invece lo svizzero Walter Brun a portare al successo la sua \"2800 CS\".\nDopo una lunga pausa, negli anni '80 la BMW torn\u00f2 a vincere nel campionato europeo della montagna, dove partecip\u00f2 sia con le proprie vetture, sia come fornitore di motori per vetture iscritte nella categoria \"Rennwagen\", cio\u00e8 spesso con prototipi realizzati ad hoc. Nel 1983 e nel 1984 fu Rolf G\u00f6ring a trionfare con la \"M1\" nella categoria riservata alle vetture derivate dalla produzione di serie. L'anno seguente, nella stessa catgeoria fu invece il francese Francis Dosi\u00e8res a vincere, mentre nella categoria prototipi la vittoria and\u00f2 a Mauro Nesti su Osella PA9 motorizzata BMW. Notevole la \"cinquina\" ottenuta fra il 1989 ed il 1993 dalla \"M3\": in quattro di queste edizioni fu ancora Francis Dosi\u00e8res a conquistare la vittoria, mentre nell'altra edizione, quella del 1991, il primo posto and\u00f2 allo spagnolo Inaki Goiburu, con Dosi\u00e8res subito dietro. Ed ancora meritano di essere ricordate le dieci vittorie ottenute sempre al campionato europeo della montagna fra il 1995 ed il 2006: con l'eccezione delle edizioni 1996 e 2002, negli altri anni, la vittoria and\u00f2 sempre ad una \"M3\", che durante quegli annivenne conquistata dal ceco Otakar Kr\u00e1msk\u00fd (1995, 1997 e 1998), dal croato Niko Pulic (1999, 2000 e 2001) da Robert Senkyr (2003 e 2004), sempre di origine ceca, e dal tedesco J\u00f6rg Weidinger (2005 e 2006). Degne di nota anche le vittorie di altri prototipi motorizzati BMW, come il primo posto ottenuto nel 1989 dalla Lola T298, e le vittorie di vari prototipi Osella motorizzati BMW nelle edizioni 1993, 1999, 2000, 2001, 2004 e 2005.\nGli exploit in Formula 2.\nNon va trascurata neppure l'attivit\u00e0 della Casa di Monaco nel Campionato europeo di Formula 2, un ambito in cui la BMW fu presente fin dal 1969, sebbene solo come fornitore di motori (tranne nei primissimi frangenti): i primi risultati di un certo rilievo furono un quarto ed un terzo posto ottenuti da Dieter Quester nel 1970 su BMW 270 e nel 1971 su March 712M motorizzata BMW. Dal 1971 la Casa dell'Elica avrebbe solamente fornito i suoi motori. Nel 1973 arriv\u00f2 anche la vittoria con la March-BMW del francese Jean-Pierre Jarier. E nei due anni seguenti and\u00f2 ancora meglio: il 1974, con Patrick Depailler ed Hans-Joachim Stuck che conquistarono i primi due posti su March-BMW, mentre al terzo posto giunse un'altra March-BMW, pilotata da Jacques Laffite, ma appartenente alla scuderia BP Racing France. Il 1975 vide la stragrande maggioranza dei piloti partecipare con vetture motorizzate BMW: solo poche montavano ancora motori Ford. Fu Laffite a conquistare in questo caso la vittoria, al volante di una Martini-BMW, mentre al secondo e terzo posto giunsero invece Patrick Tambay e Michel Lecl\u00e8re, entrambi su March-BMW. Notevoli anche le vittorie conquistate all'Europeo di Formula 2 nelle edizioni 1978, 1979 e 1982, rispettivamente da Bruno Giacomelli (su March-BMW), Marc Surer (BMW Junior-Team) e Corrado Fabi (ancora su March-BMW).\nBMW e la Formula 1.\nLe prime partecipazioni non ufficiali della BMW in Formula 1 sono da ricercarsi gi\u00e0 negli anni 1950 e anni 1960, senza tuttavia risultati di rilievo; la miglior prestazione fu ottenuta da Hubert Hahne, 10\u00ba al Gran Premio di Germania 1968 con una Lola motorizzata BMW. Maggiori soddisfazioni arrivano negli anni 1980, e nel 1983 Nelson Piquet vince il campionato del mondo al volante della sua Brabham-BMW turbo: fra l'altro, il brasiliano e la sua squadra hanno la soddisfazione di svettare per primi nella nuova era della turbocompressione. La potenza sviluppata dal propulsore bavarese arriv\u00f2 a superare i 1300 CV ma solo nelle qualifiche. Dal 2000 al 2005 la casa bavarese ha partecipato alla massima serie in veste di fornitore della celebre scuderia Williams, vincendo dieci Gran Premi.\nLa BMW ha militato nel Campionato mondiale di Formula 1 dalla stagione 2006 con un team proprio, la BMW Sauber. I suoi colori sono gli storici bianco-azzurro BMW. L'8 giugno 2008 ha vinto in Canada, grazie al pilota polacco Robert Kubica, il suo primo Gran Premio come costruttore al 100%; nell'occasione coglie anche la doppietta grazie al secondo posto del pilota tedesco Nick Heidfeld. Il 29 luglio 2009 la BMW annuncia ufficialmente il ritiro dalle attivit\u00e0 sportive in Formula 1 alla fine della stagione 2009."}
{"id": "58318", "revid": "2091899", "url": "https://it.wikipedia.org/wiki?curid=58318", "title": "General Packet Radio Service", "text": " \nNelle telecomunicazioni il General Packet Radio Service (GPRS) \u00e8 una delle tecnologie di telefonia mobile cellulare. Viene convenzionalmente definita di generazione 2.5, vale a dire una via di mezzo fra la seconda (GSM) e la terza generazione (UMTS).\nCaratteristiche.\n\u00c8 stato il primo sistema cellulare progettato specificamente per realizzare un trasferimento dati a commutazione di pacchetto e a media velocit\u00e0 su rete cellulare per agganciarsi alla rete Internet, usando i canali TDMA della rete GSM. Si tratta quindi di un'evoluzione o servizio aggiuntivo per il sistema GSM, per mezzo di alcune modifiche hardware e software al sistema, tanto che si parla di GSM/GPRS conservando la classica commutazione di circuito propria del GSM per il traffico vocale e tutti gli altri servizi. Inizialmente si era pensato di ampliare il GPRS per integrarvi altri sistemi; ci\u00f2 non \u00e8 avvenuto, anzi sono stati gli altri sistemi, con le relative reti di trasmissione, ad essere modificati per essere resi compatibili con lo standard GSM, unica tipologia di rete cellulare in cui il GPRS \u00e8 utilizzato. Le specifiche di funzionamento del GPRS sono strettamente integrate a quelle del GSM a partire dalla Release 97. In un primo momento la definizione di tali specifiche era demandata all'ETSI, mentre attualmente \u00e8 affidata al Comitato 3GPP.\nServizi GPRS.\nIl GPRS espande le funzionalit\u00e0 dei servizi di scambio dati basati su GSM, fornendo:\nIl GPRS originariamente avrebbe dovuto supportare (almeno in teoria) i protocolli di rete IP, PPP e X.25; quest'ultimo protocollo \u00e8 stato usato soprattutto per applicazioni come terminali di pagamento \"wireless\", ma attualmente non \u00e8 pi\u00f9 una funzionalit\u00e0 richiesta all'interno dello standard GPRS. Il protocollo X.25 pu\u00f2 ancora essere supportato tramite PPP, o anche IP, ma ci\u00f2 richiede la presenza di un router, o, in alternativa, di un software dedicato da installare a bordo del terminale.\nConnessione WAP e connessione Web.\nSolitamente utilizzando il solo cellulare GPRS/EDGE/UMTS non collegato ad altro terminale (PC, portatile o palmare) sono accessibili solo siti WAP ovvero siti appositamente progettati per i cellulari: si tratta di siti semplificati, non contenenti applet java, pagine dinamiche o applicazioni in HTML4.\nConnettendo il cellulare ad un altro terminale, tramite Bluetooth o cavo USB 2.0 (che non rallenta la connessione nel tratto finale dal momento che supporta velocit\u00e0 di trasmissione fino a 480 Mbit/s), si stabilisce una normale connessione in cui sono disponibili i medesimi servizi e protocolli accessibili con il modem analogico o via ADSL. Il cellulare in questo caso funziona a tutti gli effetti da modem per il PC, e tutti i bit vengono inviati al terminale per la decodifica e la visualizzazione.\nVelocit\u00e0 e versioni.\nLa pacchettizzazione dei dati \u00e8 realizzata dal GPRS occupando, per la trasmissione, le frequenze radio di una cella radio. Il massimo limite teorico per la velocit\u00e0 \u00e8 di 171,2 kbit/s (considerando di utilizzare tutti gli 8 Time Slot con Code Scheme 4, ogni time slot ha un rate massimo di 21,4 kbps), ma un valore pi\u00f9 realistico si attesta intorno a 30-70 kbit/s. Un'evoluzione del modo in cui il GPRS utilizza le frequenze, denominato tecnologia EDGE, consente di raggiungere velocit\u00e0 maggiori, fra 20 e 200 kbit/s. La velocit\u00e0 dipende dal modello di cellulare/terminale usato (classe del cellulare) e dal numero di utenti collegati per cella fra cui \u00e8 frazionata la banda che, a sua volta, \u00e8 funzione della densit\u00e0 abitativa del luogo e della fascia oraria (statisticamente un picco di collegamenti si registra tra le 19.00 e le 21.00), dalla distanza fra il terminale e l'antenna pi\u00f9 vicina.\nGPRS e GSM sono nati come standard internazionali non proprietari per pressione dei gestori sul consorzio di costruttori: con una facile interoperabilit\u00e0 fra le reti che ha permesso gi\u00e0 da vent'anni l'invio di chiamate e sms verso l'estero con accordi coi gestori di altri paesi e la tariffazione tramite roaming, che in questo caso \u00e8 invisibile all'utente e gi\u00e0 inclusa nel prezzo di circa 100 volte maggiore del costo pieno industriale del servizio.\nPer ottenere le massime velocit\u00e0 di trasmissione teoriche \u00e8 necessario utilizzare pi\u00f9 di un \"time slot\" (letteralmente \"fessura temporale\") contemporaneamente all'interno del cosiddetto \"time frame\" TDMA (letteralmente \"cornice temporale\"), tenendo per\u00f2 presente che a maggiori velocit\u00e0 corrispondono minori possibilit\u00e0 di correggere automaticamente gli errori di trasmissione. In linea di massima, la velocit\u00e0 decresce esponenzialmente all'aumentare della distanza dalla stazione radio base. Ci\u00f2 non costituisce una limitazione in aree densamente popolate, coperte da una fitta maglia di celle radio, ma pu\u00f2 diventare un problema serio in aree scarsamente abitate, come, ad esempio, le zone rurali.\nIl GPRS in Classe 8 \u00e8 conosciuto anche con la sigla \"4R1T\", che sta a significare che 4 \"time slot\" sono utilizzati per ricevere e 1 per trasmettere i dati. Questa configurazione \u00e8 particolarmente adatta alle applicazioni in cui i dati sono prevalentemente ricevuti (\"download\"), come ad esempio in una connessione a internet in cui l'utente si limita a navigare consultando pagine web, e cio\u00e8, utilizzando la terminologia corrente, effettua il web browsing. Se l'utente usa la posta elettronica e riceve molte pi\u00f9 e-mail di quelle che invia, ci si trova in una situazione analoga alla precedente. La Classe 8 \u00e8 quella impostata di default sui terminali mobili che utilizzano il GPRS.\nIl GPRS in Classe 10 \u00e8 conosciuto con la sigla \"3R2T\", che significa che 3 \"time slot\" sono utilizzati per ricevere e 2 per trasmettere. Questa configurazione, contrariamente alla precedente, \u00e8 adatta ai casi in cui lo scambio di dati \u00e8 all'incirca bilanciato nelle 2 direzioni, come, ad esempio nelle applicazioni di instant messaging.\nLa velocit\u00e0 di trasmissione dipende anche dal tipo di decodifica utilizzato. Il migliore algoritmo di decodifica, il CS-4 (per l'evoluzione EDGE l'algoritmo migliore \u00e8 il CS-9) \u00e8 utilizzabile quando ci trova nelle vicinanze della stazione radio base, mentre il peggiore, il CS-1 \u00e8 usato quando il terminale \u00e8 molto lontano dalla stazione. Con il CS-4 si pu\u00f2 ottenere una velocit\u00e0 massima di trasmissione di 21,4 kbit/s per ogni \"time slot\", ma la copertura radio \u00e8 limitata al 25% delle dimensioni della cella. Con il CS-1 si arriva fino a 9,05 kbit/s per \"time slot\" e la copertura raggiunge il 98% delle dimensioni della cella.\nCiascun \"time slot\" pu\u00f2 consentire di realizzare velocit\u00e0 di 21,4 kbit/s considerando uno schema di codifica CS4.\nIn una rete GSM si pu\u00f2 trasferire dati anche con commutazione a circuito tramite gli standard CSD e HSCSD, che prevedono l'addebito a tempo.\nI protocolli con commutazione a circuito sono molto pi\u00f9 lenti del protocollo GPRS/EDGE ma hanno il vantaggio di non avere i tempi morti di cambio di cella (handover)\nApplicazioni GPRS nel mondo reale.\nAlcuni gestori telefonici hanno adottato per il GPRS una politica di tariffe basse rispetto ai precedenti sistemi di trasferimento dati attraverso reti GSM, noti con le sigle CSD (\"Circuit Switched Data\") e HSCSD (\"High Speed Circuit Switched Data\"). Per l'accesso a internet, molti di questi gestori non offrono tariffe di tipo flat (cio\u00e8 indipendenti dal tempo di connessione), con la significativa eccezione della T-Mobile negli USA, in cui la tariffazione \u00e8 basata sul volume di dati scambiato (solitamente arrotondata ai 100 kbyte). Le tariffe applicate dai vari gestori variano enormemente (da 1 a 20 euro per megabyte). Negli USA la T-Mobile offre un abbonamento a 30 $ al mese senza limitazioni di tempo. Anche la AT&amp;T Wireless offre abbonamenti di tipo \"flat\".\nLa massima velocit\u00e0 di una connessione GPRS \u00e8 circa uguale a quella ottenibile tramite modem collegato alla normale rete telefonica analogica, e cio\u00e8 fra 4 e 5 kB/s, a seconda del modem impiegato. Il tempo di latenza \u00e8 piuttosto alto: per averne un ordine di grandezza si consideri che un'operazione di ping (acronimo di \"Packet INternet Groper\") dura di solito 600-700 ms (a volte anche 1 s). L'operazione di \"ping\" consiste nello stabilire se un indirizzo IP \u00e8 accessibile o meno, e viene realizzata inviando pacchetti di dati (ICMP) all'indirizzo specificato e aspettando la ricezione della risposta (invio di un'ICMP \"echo request\" e attesa di un'ICMP \"echo reply\").\nNormalmente viene data una priorit\u00e0 pi\u00f9 bassa al GPRS rispetto al canale audio, e per questo motivo, la qualit\u00e0 effettiva della connessione varia grandemente. In effetti la maggior parte delle limitazioni non sono di natura tecnica, e quindi le connessioni GPRS potrebbero, in teoria, essere molto pi\u00f9 performanti di quanto non siano nelle attuali implementazioni nel mondo reale."}
{"id": "58319", "revid": "1871", "url": "https://it.wikipedia.org/wiki?curid=58319", "title": "GPRS", "text": ""}
{"id": "58321", "revid": "77358", "url": "https://it.wikipedia.org/wiki?curid=58321", "title": "Theodosio I", "text": ""}
{"id": "58322", "revid": "2455", "url": "https://it.wikipedia.org/wiki?curid=58322", "title": "Confessio Augustana", "text": ""}
{"id": "58324", "revid": "466539", "url": "https://it.wikipedia.org/wiki?curid=58324", "title": "Gad Lerner", "text": "Biografia.\nLerner \u00e8 nato a Beirut, in Libano, il 7 dicembre del 1954 in una famiglia ebraica stabilitasi in Palestina sin da prima della fondazione dello stato ebraico e dove vivono ancora molti suoi parenti. Il padre, Mosh\u00e9, nacque nell'allora kibbutz di Haifa da genitori ashkenaziti originari di Drohoby\u010d, una cittadina della Galizia (al secolo una provincia dell'Impero austro-ungarico, oggi parte dell'Ucraina), mentre la madre, Revital Taragan, nacque invece a Tel Aviv, ma crebbe in Libano, da Joseph e Zipora Taragan, rispettivamente un ricco mercante turco sefardita e la figlia di due intellettuali lituani ashkenaziti aderenti al movimento politico Hovevei Zion.\nLerner visse a Milano sin dall'et\u00e0 di tre anni. Nel 1967 chiese la cittadinanza italiana, a cui aveva diritto in quanto apolide residente stabilmente nel Paese da dieci anni, ma la domanda venne accettata solo nel 1986, dopo quasi 30 anni di soggiorno ininterrotto in Italia, e questo grazie al primo matrimonio contratto con una cittadina italiana.\nHa frequentato il liceo classico Giovanni Berchet. Si \u00e8 sposato in seconde nozze con Umberta e ha cinque figli. \u00c8 proprietario di una cascina, dove coltiva uva da vino barbera e nebbiolo. Fin da bambino \u00e8 tifoso dell'Inter.\nCarriera giornalistica.\nComincia l'attivit\u00e0 giornalistica nel 1976 nel quotidiano \"Lotta Continua\", organo dell'omonimo movimento politico di sinistra extraparlamentare, fino a diventarne vice-direttore. L'attivit\u00e0 nel quotidiano durer\u00e0 in tutto tre anni, terminando nel 1979. In seguito lavora al quotidiano \"Il Lavoro\" di Genova, a Radio Popolare, al quotidiano \"il manifesto\" e al settimanale \"L'Espresso\". Il salto di qualit\u00e0 e la fama arriva con la televisione, con una serie di programmi firmati e condotti in video per Rai 3, tra cui \"Profondo Nord\", la cui scenografia era dominata da una cartina dell'Italia sottosopra, e \"Milano, Italia\", preceduti da un programma di una sola puntata dal titolo \"Nella tana della Lega\", nel quale per primo inizia ad interessarsi e a dare voce al fenomeno politico della Lega Nord, che in quegli anni stava ottenendo i primi successi elettorali in Lombardia ma contava ancora soltanto due parlamentari.\nErano gli anni di Tangentopoli, dell'ascesa della Lega Nord, dell'entrata in politica di Silvio Berlusconi, del governo de L'Ulivo, del Trattato di Maastricht e dell'integrazione europea, e Lerner condusse con una forte impronta personale programmi popolari che vertevano prevalentemente sui temi al centro del dibattito partitico ed economico-finanziario. Tornato alla carta stampata dal 1993 al 1996 \u00e8 stato vicedirettore de \"La Stampa\", allora diretta da Ezio Mauro, prima di tornare nuovamente in Rai per condurre su Rai 1 e poi su Rai 2, \"Pinocchio\" (1997-1999).\nDirezione del TG1.\nNell' aprile 2000 ottiene la direzione del \"TG1\", da cui si dimetter\u00e0 in seguito. Durante il suo breve mandato come direttore del TG1 Lerner fu oggetto di molte critiche, tra cui non avere mandato in onda la penultima intervista del giudice Paolo Borsellino, ucciso in un attentato mafioso otto anni prima; le dimissioni avvengono a seguito delle polemiche scaturite da un servizio sulla pedofilia, contenente immagini pedopornografiche (in realt\u00e0 foto di minori tratte da una sorta di album sequestrato e consegnato ai cronisti dalla polizia stessa, secondo lo stesso Lerner, e solo per pochi istanti), mandato in onda nell'edizione di prima serata del giornale contro un preciso divieto del giornalista stesso. Nel discorso che tiene in TV con cui rassegna le dimissioni il giornalista afferma di essere stato colpevolmente disattento e in chiusura riferisce di un episodio in cui il presidente della Commissione di Vigilanza RAI \u2013 Mario Landolfi di Alleanza Nazionale \u2013 nel corso di un pranzo gli avrebbe chiesto di \"sistemare\" una persona passandogli un biglietto. Landolfi ammette di aver agito in modo \"inopportuno\" e allo stesso tempo querela Gad Lerner per diffamazione. I giudici assolveranno Gad Lerner ritenendo che \u00abla risposta critica e pubblica del dottor Lerner fosse forte ma legittima\u00bb.\nLa7.\nNel 2001 passa a LA7 (ex Telemontecarlo), dove, per un breve periodo, assume l'incarico di direttore dei notiziari. \u0116 l'ultimo direttore delle vecchie \"TMC News\" e primo direttore del nuovo \"TG LA7\". Per qualche anno scrive come editorialista sul \"Corriere della Sera\". Sempre su LA7 conduce il programma di approfondimento \"L'infedele\", \u00e8 un ascoltato consulente sui temi della comunicazione per personalit\u00e0 politiche, collabora al quotidiano \"la Repubblica\", ai settimanali \"Vanity Fair Italia\" e \"Nigrizia\". Nel luglio 2010 la portavoce del governo siriano ha negato a Gad Lerner la possibilit\u00e0 di ottenere un visto per visitare la Siria, nonostante la sua collega Alix Van Buren abbia cercato di metterlo in ottima luce: \u00abDifende spesso le comunit\u00e0 musulmane in Italia e il loro diritto di avere le moschee [...] [\u00e8 un] ebreo indipendente (cio\u00e8 non appartiene a nessuna lobby) [...], uno dei firmatari dell'appello scritto da un gruppo di ebrei europei contrario alle politiche del governo israeliano presieduto da Benjamin Netanyahu\u00bb.\n\u00c8 autore di alcuni libri, tra cui \"Operai\", del 1988, \"Il millennio dell'odio\", del 2000 e \"Tu sei un bastardo\", pamphlet sul meticciato sociale e culturale dell'epoca odierna. Nel libro \"Scintille\" (2009) parla del suo ritorno ai luoghi di famiglia: l'Ucraina e il Libano. Con il libro ha ricevuto una candidatura al premio Alabarda d'oro 2010. Dopo la chiusura de \"L'infedele\", nel dicembre 2012, Lerner passa a condurre il nuovo programma di LA7 \"Zeta\", a partire dal 25 gennaio 2013 nella seconda serata del venerd\u00ec.\nAddio a La7 e \"la Repubblica\".\nIl 9 luglio 2013, con un post apparso sul suo blog, il giornalista ha ufficializzato l'addio a LA7, dopo 12 anni di collaborazione. Nei primi mesi del 2014 approda a La EFFE, prima con alcuni speciali televisivi, poi con una vera e propria trasmissione dal titolo \"Fischia il vento\".\nIl 9 giugno 2015 decide di lasciare \"la Repubblica\" perch\u00e9 non pagato adeguatamente, interrompendo cos\u00ec un rapporto di lavoro con il quotidiano di riferimento della sinistra che durava dal 2005.\nRitorno alla Rai.\nNel 2017 Gad Lerner torna a lavorare alla Rai con il programma \"Operai\", in onda su Rai 3 in seconda serata. Il programma, suddiviso in un corpo di sei puntate, \u00e8 stato scritto dallo stesso Lerner a due mani con l'autrice Laura Gnocchi. Si tratta di un'inchiesta sul mondo del lavoro nella societ\u00e0 contemporanea.\nNel 2018 conduce \"La difesa della razza\", un programma di inchiesta giornalistica sulle nuove forme di razzismo presenti in Italia, in onda su Rai 3 in prima serata. Il titolo del programma si ispira all'omonima rivista italiana di ispirazione razzista e antisemita in concomitanza con l'anniversario degli 80 anni dalla pubblicazione in Italia delle leggi razziali fasciste, nel 1938, durante il regime fascista.\nIl 3 giugno 2019 inizia un nuovo programma, \"L'Approdo\", sempre in onda su Rai 3. Il programma \u00e8 suddiviso in cinque puntate ed esplora la realt\u00e0 sociale e politica italiana. Il ritorno di Gad Lerner alla Rai ha sollevato critiche da parte del segretario della Lega, Matteo Salvini, e del consigliere Rai in quota Fratelli d'Italia Giampaolo Rossi. Nonostante le polemiche, la prima puntata della trasmissione si rivela un successo, registrando pi\u00f9 di un milione di spettatori e il 7,4% di share.\nBreve ritorno a \"la Repubblica\" e approdo a \"Il Fatto Quotidiano\".\nIl 10 aprile 2019 Lerner annuncia il ritorno a \"la Repubblica\". Tuttavia, in seguito alla rimozione di Carlo Verdelli dalla direzione del quotidiano, Lerner interrompe nuovamente la collaborazione. Il 26 maggio 2020 inizia a scrivere su \"Il Fatto Quotidiano\".\nAttivit\u00e0 politica.\nOltre alla militanza in Lotta Continua ha al suo attivo alcuni incarichi politici. Nelle elezioni politiche italiane 2006 ha dichiarato in una lettera a \"Europa\" il suo voto a Democrazia \u00e8 Libert\u00e0 - La Margherita. \u00c8 stato attivo nel Partito Democratico, essendone stato membro del \"Comitato promotore 14 ottobre\" e della \"Commissione per l'Etica dell'Assemblea Costituente Nazionale\". \u00c8 stato coordinatore del PD di Cerrina (Monferrato casalese, in provincia di Alessandria). Nel marzo 2013, in seguito alle elezioni politiche, insieme a molti altri suoi colleghi, ha aderito al progetto \"Riparte il futuro\" firmando la petizione che ha lo scopo di revisionare la legge anti-corruzione modificando la norma sullo scambio elettorale politico-mafioso (416 ter) entro i primi cento giorni di attivit\u00e0 parlamentare.\nIl 23 agosto 2017 annuncia in un editoriale su \"Nigrizia\" le sue dimissioni dal Partito Democratico a causa di contrasti con il partito per la gestione della politica migratoria.\nProcedimenti giudiziari.\nNel 2010 \u00e8 stato querelato per diffamazione dal padre Mosh\u00e8 che si \u00e8 sentito danneggiato per quanto il figlio ha scritto su di lui nel libro \"Scintille\". Tuttavia la Procura della Repubblica di Milano dopo le indagini svolte ha archiviato la querela, in quanto il pubblico ministero ha motivato che la \"terminologia molto forte\" contenuta nel libro \"scaturisce\" da \"un profondo dolore causato da una delusione nei confronti della figura paterna\" e Gad Lerner ha diritto ad \"una libera esposizione di quanto \u00e8 accaduto nella sfera della sua vita familiare\".\nScrittore.\nIl suo libro \"Scintille. Una storia di anime vagabonde\", del 2009, ha ottenuto il Premio Selezione Campiello 2010 e il Premio Cesare Pavese entrambi nel 2010."}
{"id": "58327", "revid": "394", "url": "https://it.wikipedia.org/wiki?curid=58327", "title": "Abu Ammar", "text": ""}
{"id": "58332", "revid": "599", "url": "https://it.wikipedia.org/wiki?curid=58332", "title": "Monaco (Germania)", "text": ""}
{"id": "58333", "revid": "599", "url": "https://it.wikipedia.org/wiki?curid=58333", "title": "Monaco (Baviera)", "text": ""}
{"id": "58334", "revid": "1186766", "url": "https://it.wikipedia.org/wiki?curid=58334", "title": "Sh\u00e0ol\u00edn-s\u00ec", "text": "Lo Sh\u00e0ol\u00edn-s\u00ec (\u5c11\u6797\u5bfa, Tempio di Sh\u00e0ol\u00edn, giapponese \"Sh\u014drin-ji\", coreano \uc18c\ub9bc\uc0ac \"Sorimsa\"), \u00e8 un importante tempio nella storia del buddhismo cinese. Si trova nell'attuale regione dell'Henan ed \u00e8 situato sul versante settentrionale del monte S\u014dngsh\u0101n (\u5d69\u5c71), quindi nei pressi dell'antica capitale Luoyang.\nStoria.\nSecondo lo \"X\u00f9g\u0101os\u0113ngzhu\u00e0n\" (\u7e8c\u9ad8\u50e7\u50b3, T.D. 2060.50.425a-707a) redatto da D\u00e0oxu\u0101n (\u9053\u5ba3, 596-667) tale monastero fu fondato dall'imperatore della Dinastia Wei settentrionale, Xi\u00e0ow\u00e9n (\u5b5d\u6587, conosciuto anche come Yu\u00e1nh\u00f3ng, \u5143\u5b8f, regno: 471-99) nel 496 sotto il \"ni\u00e1nh\u00e0o\" T\u00e0ih\u00e9 (\u592a\u548c), dopo che aveva fatto spostare la capitale a Luoyang. Questo imperatore venerava la figura, non si sa se storica o leggendaria, di un monaco indiano di nome Fotuo (o anche B\u00e1tu\u00f3lu\u00f3, \u8dcb\u9640\u7f85, ma non va confuso con il monaco indiano e traduttore di testi dal sanscrito al cinese, Buddhabhadra) che aveva trasmesso il \"Dharma\" al monaco cinese S\u0113ngch\u00f3u (\u50e7\u7a20, 480-560) proprio sul monte S\u014dngsh\u0101n. \nIl tempio di Sh\u00e0ol\u00edn \u00e8 legato anche alla figura di Bodhidharma (483-540), ritenuto il fondatore del Buddhismo Ch\u00e1n. Ma gli studiosi considerano leggendarie queste indicazioni delle fonti tradizionali. Secondo Bernard Faure, quando il discepolo di H\u00f3ngr\u011bn (\u5f18\u5fcd, 601-674), F\u01cer\u00f9 (\u6cd5\u5982, 638-689), si stabil\u00ec nel 686 nel tempio di Sh\u00e0ol\u00edn vi diffuse le dottrine della scuola \"D\u00e1m\u00f3z\u014dng\" (nome originario del Buddhismo Ch\u00e1n) e venne a crearsi un sintesi sui personaggi di Bodhidharma, Fotuo e S\u0113ngch\u00f3u, probabile origine della leggendaria presenza di Bodhidharma in questo tempio. \nAccertata storicamente \u00e8 stata invece la presenza, in questo tempio, del monaco indiano e traduttore di testi dal sanscrito al cinese Bodhiruci (?-527).\nIn tempi pi\u00f9 recenti, il tempio di Sh\u00e0ol\u00edn venne collegato alla pratica delle arti marziali. Il tempio \u00e8 stato un importante punto di contatto tra la pratica meditativa buddhista e le nascenti arti marziali, per le quali i monaci divennero molto famosi in tutta la Cina. Secondo molti maestri la prima vera e propria arte marziale orientale fu quella praticata nel monastero, denominata shaolin-quan, la cui forma originale \u00e8 andata perduta ma \u00e8 stata ricostruita sulla base degli stili derivati.\nAttualmente i monaci sono molto noti per la loro abilit\u00e0 nelle arti marziali."}
{"id": "58337", "revid": "36426", "url": "https://it.wikipedia.org/wiki?curid=58337", "title": "Bodhidharma", "text": "Originario, secondo alcuni tardi resoconti della sua vita, dell'Impero Kusana e di nobile casata, o brahmano, ritenuto primo patriarca del Buddhismo Ch\u00e1n (Zen in Giappone), da lui sarebbe nato anche, secondo alcune tarde leggende, lo stile di combattimento di Sh\u00e0ol\u00ednqu\u00e1n (\u5c11\u6797\u62f3).\nLa presenza storica.\nNonostante le diverse agiografie che si susseguirono nel corso dei secoli, sulla figura di Bodhidharma possediamo una sola testimonianza contemporanea della sua esistenza: negli \"Annali dei Monasteri di Loyang\" (\u6d1b\u967d\u4f3d\u85cd\u8a18 \"Lu\u00f2y\u00e1ng qi\u00e9l\u00e1n j\u00ec\", giapp. \"Rakuy\u014d garan ki\", T.D. 2092.51.999-1022) scritto nel 557 da Y\u00e1ng Xu\u00e0nzh\u012b (\u694a\u8852\u4e4b, ?-?), compare la presenza di Bodhidarma, indicato come \"un persiano dagli occhi blu sui 150 anni di et\u00e0\" che praticava la recitazione del nome del Buddha (\u5ff5\u4f5b, \"ni\u00e0nf\u00f3\", giapp. \"nenbutsu\") e che aveva espresso parole di elogio per alcuni templi cinesi da lui visitati. \nLa fonte pi\u00f9 importante sulla vita di Bodhidharma resta dunque lo \"X\u00f9g\u0101os\u0113ngzhu\u00e0n\" (\u7e8c\u9ad8\u50e7\u50b3, T.D. 2060.50.425a-707a) redatto da D\u00e0oxu\u0101n (\u9053\u5ba3, 596-667) nel 645, e rivisto da lui stesso prima della sua morte, nel 667. In questa opera D\u00e0oxu\u0101n parla di un brahmano originario dell'India meridionale che arriv\u00f2 in Cina per diffondervi le dottrine del Mah\u0101y\u0101na. Giunto per mare a Nanyue, durante la Dinastia Song meridionale (420-479), raggiunse da qui la capitale della Dinastia Wei settentrionale (384-534) Luoyang, dove cerc\u00f2 di raccogliere, ma senza successo, dei discepoli, incontrando persino maldicenze. Solo in due lo seguirono, Hu\u00eck\u011b (\u6167\u53ef, 487-593) e D\u00e0oy\u00f9 (\u9053\u80b2,?-?). A loro trasmise la dottrina del \"La\u1e45k\u0101vat\u0101ras\u016btra\" (Il Sutra della discesa a Lanka, \u695e\u4f3d\u7d93 pinyin \"L\u00e8ngqi\u00e9j\u012bng\", giapp. \"Ry\u014dgaky\u014d\"), che riteneva pi\u00f9 adatta ai cinesi e la tecnica della meditazione del \"b\u00ecgu\u0101n\" (\u58c1\u89c0, guardare il muro) per mezzo della pratica (\u884c\u5165 \"x\u00edngr\u00f9\" ) e del principio (\u7406\u5165 \" l\u01d0r\u00f9\"). D\u00e0oxu\u0101n afferma che Bodhidharma mor\u00ec sulle rive del Fiume Lo il quale, essendo noto come terreno di esecuzioni, fa supporre che fu giustiziato durante le ribellioni del periodo della Dinastia Wei settentrionale.\nTuttavia ad un'attenta lettura, questa biografia presenta alcune contraddizioni: tratta di un maestro di \"dhyana\" che pratica lo \"sguardo verso il muro\" e che non stima le scritture, mentre contemporaneamente promuove un sutra di origine Cittam\u0101tra, il \"La\u1e45k\u0101vat\u0101ras\u016btra\". \u00c8 evidente che D\u00e0oxu\u0101n opera almeno su due fonti contraddittorie. Da una parte, sulla pratica del \"b\u00ecgu\u0101n\", si rif\u00e0 allo \"\u00c8rr\u00f9 s\u00ecx\u00edng l\u00f9n\" (\u4e8c\u5165\u56db\u884c\u8ad6, giapp. \"Niny\u016b shigy\u014d ron\", Trattato sulle due entrate e le quattro pratiche) testo rinvenuto nella grotta n. 17 delle Grotte di Mogao, redatto a partire dagli insegnamenti del maestro intorno al 600 dal discepolo di Bodhidharma (ma pi\u00f9 probabilmente un discepolo di Hu\u00eck\u011b), T\u00e0nl\u00edn (\u66c7\u6797, 506\u2013574); dall'altra, per le informazioni sul \"La\u1e45k\u0101vat\u0101ras\u016btra\", si rif\u00e0 ad un erede della tradizione Chan, F\u01cech\u014dng (\u6cd5\u6c96, 587?-665).\nNella introduzione all\"'\u00c8rr\u00f9 s\u00ecx\u00edng l\u00f9n\", T\u00e0nl\u00edn, indica Bodhidharma come terzo figlio di un re 'brahmano' dell'India meridionale \"attraversando montagne e mari\". Di certo al tempo di D\u00e0oxu\u0101n Bodhidharma non era ancora considerato il 28\u00ba patriarca indiano del Buddhismo Ch\u00e1n.\nAltra considerazione importante, e storicamente abbastanza accertata, \u00e8 che ai tempi di D\u00e0oxu\u0101n, sul Monte D\u00f2ngsh\u0101n (\u6771\u5c71, Picco o Monte orientale), nasceva una nuova scuola forse di origine Ti\u0101nt\u00e1i, fondata dai monaci D\u00e0ox\u00ecn (\u9053\u4fe1, 580-651) e H\u00f3ngr\u011bn (\u5f18\u5fcd, 601-674) e praticante esclusivamente la tecnica del \"dhy\u0101na\". I discepoli di H\u00f3ngr\u011bn, F\u01cer\u00f9 (\u6cd5\u5982, 638-689), Hu\u00ec\u0101n (\u60e0\u5b89 o \u6167\u5b89, 582-709) e Sh\u00e9nxi\u00f9 (\u795e\u79c0, 606-706), diffusero a Chang'an e a Luoyang le dottrine di questa nuova scuola, avviando la redazione del \"Chu\u00e1nf\u01ceb\u01ceoj\u00ec\" (\u50b3\u6cd5\u5bf6\u7d00, giapp. \"Denh\u014d b\u014dki\", T.D. 2838.85.1291) e del \"L\u00e8ngqi\u00e9 sh\u012bz\u012b j\u00ec\" (\u695e\u4f3d\u5e2b\u8cc7\u8a18, giapp. \"Ry\u014dgashijiki\", T.D. 2837.85.1283-1291) in cui amalgamarono la tradizione monastica di D\u00f2ngsh\u0101n e la tradizione scolastica del \"La\u1e45k\u0101vat\u0101ras\u016btra\". La nuova scuola buddhista cinese si svilupp\u00f2 rapidamente e venne denominata come \"D\u00e1m\u00f3z\u014dng\" (\u9054\u6469\u5b97, dal nome del fondatore) o \"L\u00e8ngqi\u00e9z\u014dng\" (\u695e\u4f3d\u5b97, dal nome del sutra di riferimento). Con la sua diffusione, il fondatore Bodhidharma acquis\u00ec conseguentemente le sue caratteristiche leggendarie.\nLa fondazione della scuola Ch\u00e1n e i suoi possibili primi lignaggi.\nEsistono differenti e contraddittorie fonti sul lignaggio della scuola buddhista Ch\u00e1n e sul suo fondatore Bodhidharma, tutte risalenti tra il VII e il IX secolo.\nLa vita secondo le agiografie.\nIl \"Lu\u00f2y\u00e1ng qi\u00e9l\u00e1n j\u00ec\" (\u6d1b\u967d\u4f3d\u85cd\u8a18).\nGli \"Annali dei Monasteri di Loyang\" (\u6d1b\u967d\u4f3d\u85cd\u8a18 \"Lu\u00f2y\u00e1ng qi\u00e9l\u00e1n j\u00ec\", giapp. \"Rakuy\u014d garan ki\", T.D. 2092.51.999-1022) scritto nel 557 da Y\u00e1ng Xu\u00e0nzh\u012b (\u694a\u8852\u4e4b), compare per la prima volta la presenza di un monaco di nome Bodhidharma. Qui Bodhidharma viene indicato come un monaco persiano che dichiara di avere 150 anni, che rimase colpito dalla magnificenza del monastero cinese di Younning. Considerando che questo monastero fu eretto nel 516 ma che and\u00f2 distrutto nel 526, la visita del monaco persiano praticante la recitazione del nome del Buddha (\u5ff5\u4f5b, \"ni\u00e0nf\u00f3\", giapp. \"nenbutsu\") deve essere avvenuta nel decennio intercorso tra queste due date.\nL'introduzione all\"'\u00c8rr\u00f9 s\u00ecx\u00edng l\u00f9n\" (\u4e8c\u5165\u56db\u884c\u8ad6).\nL\"'\u00c8rr\u00f9 s\u00ecx\u00edng l\u00f9n\" \u00e8 un testo che tradizionalmente viene attribuito a Bodhidharma ma si ritiene che l'autore sia T\u00e0nl\u00edn (\u66c7\u6797, 506\u2013574), il monaco erudito e sanscritista seguace delle dottrine del primo Ch\u00e1n. All'inizio dell'opera vi \u00e8 un'introduzione in cui T\u00e0nl\u00edn fornisce una breve biografia di Bodhidharma. Qui Bodhidharma viene indicato come \"maestro di Dharma\" e non \"maestro di dhy\u0101na\". Differenza importante in quanto escluderebbe la figura di Bodhidharma da quelle degli \"ch\u00e1nsh\u012b\" (\u79aa\u5e2b), maestri di meditazione itineranti, particolarmente diffusi in quel periodo in Cina. Sempre in questa biografia Bodhidharma viene indicato come terzo figlio di un importante re indiano che attravers\u00f2 \"montagne e mari\" per portare il \"Dharma\" in Cina. Giunto in questo paese il suo insegnamento fu messo in ridicolo e solo due discepoli lo seguirono. Da notare che Tanlin parla di \"montagne\" e \"mari\" e non precisa che attravers\u00f2 il mare. Lo studioso Jeffrey Broughton sostiene che fu quindi una cattiva lettura del testo da parte di D\u00e0oxu\u0101n a generare la leggenda di un attraversamento dell'Oceano Pacifico per giungere in Cina. Probabilmente, invece, Bodhidharma giunse in Cina attraversando, come tutti i monaci, il Bacino del Tarim. Il testo, inoltre, sostiene che fu colpito dall'insegnamento Mahayana quando era laico e per questo \"smise la bianca veste dei laici per indossare quella nera dei monaci\".\nLo \"X\u00f9g\u0101os\u0113ngzhu\u00e0n\" (\u7e8c\u9ad8\u50e7\u50b3).\nIl nome di Bodhidharma \u00e8 quasi sempre associato al Tempio di Sh\u00e0ol\u00edn (\u5c11\u6797\u5bfa, \"Sh\u00e0ol\u00edns\u00ec\"), collocato sul versante settentrionale del monte S\u014dngsh\u0101n (\u5d69\u5c71, S\u014dngsh\u0101n), quindi nei pressi dell'antica capitale Luoyang (Henan). Secondo lo \"X\u00f9g\u0101os\u0113ngzhu\u00e0n\" di D\u00e0oxu\u0101n tale monastero fu fondato dall'imperatore della Dinastia Wei settentrionale, Xi\u00e0ow\u00e9n (\u5b5d\u6587, conosciuto anche come Yu\u00e1nh\u00f3ng, \u5143\u5b8f, regno: 471-99) nel 496 sotto il \"ni\u00e1nh\u00e0o\" T\u00e0ih\u00e9 (\u592a\u548c) dopo che aveva fatto spostare la capitale a Luoyang. Questo imperatore venerava la figura, non si sa se storica o leggendaria, di un monaco indiano di nome Fotuo (o anche B\u00e1tu\u00f3lu\u00f3, \u8dcb\u9640\u7f85) che aveva trasmesso il \"Dharma\" al monaco cinese S\u0113ngch\u00f3u (\u50e7\u7a20, 480-560), contemporaneo e rivale di Bodhidharma, proprio sul monte S\u014dngsh\u0101n. Quando il discepolo di H\u00f3ngr\u011bn, F\u01cer\u00f9, si stabil\u00ec nel 686 al Tempio di Sh\u00e0ol\u00edn vi diffuse le dottrine della scuola \"D\u00e1m\u00f3z\u014dng\" e venne a crearsi un sintesi sui personaggi di Bodhidharma, Fotuo e S\u0113ngch\u00f3u, probabile origine della leggendaria presenza di Bodhidharma a Sh\u00e0ol\u00edn.\nLo \"Y\u01d2ngji\u0101 zh\u00e8ngd\u00e0o g\u0113\" (\u6c38\u5609\u8b49\u9053\u6b4c).\nIn questa opera di Y\u01d2ngji\u0101 Xu\u00e1nju\u00e9 (\u6c38\u5609\u7384\u89ba, 665-713), discepolo di Hu\u00ecn\u00e9ng, il sesto patriarca Ch\u00e1n secondo la tradizione della scuola del Sud (\"N\u00e1nz\u014dng\" \u5357\u5b97\u79aa), viene riferito per la prima volta che Bodhidharma \u00e8 il ventottesimo patriarca di una trasmissione dell'insegnamento che ha in Mah\u0101k\u0101\u015byapa, discepolo del Buddha \u015a\u0101kyamuni, il primo patriarca:\nIl \"Chu\u00e1nf\u01ceb\u01ceoj\u00ec\" (\u50b3\u6cd5\u5bf6\u7d00).\nNel \"Chu\u00e1nf\u01ceb\u01ceoj\u00ec\", testo rinvenuto nelle Grotte di Mogao, opera di un non meglio identificato monaco di nome Du Fei e risalente probabilmente agli inizi dell'VIII secolo, viene riportata per la prima volta la notizia che Bodhidharma medit\u00f2 per nove anni di fronte ad una parete rocciosa all'interno di una grotta del monte S\u014dngsh\u0101n. Sempre questo testo critica aspramente lo \"X\u00f9g\u0101os\u0113ngzhu\u00e0n\" di D\u00e0oxu\u0101n dove viene sostenuto che Hu\u00eck\u011b non perse il braccio per esserselo tagliato di fronte al maestro a dimostrazione della determinazione a perseguire la \"Via\", ma per colpa di alcuni banditi che infestavano la zona. La presenza o meno di monaci 'combattivi' neldi Tempio di Sh\u00e0ol\u00edn in quel periodo \u00e8 molto discussa. La tradizionale vicenda di Hu\u00eck\u011b secondo Bernard Faure \u00abfondendosi con la tradizione marziale che si sviluppo a Songshan, risult\u00f2 nel fatto che Bodhidharma divenne il \"fondatore\" dell'arte marziale nota come \"Shaolin\"\u00bb. Le agiografie su Bodhidharma abbondano di leggende come quella, di chiara derivazione daoista per gli accenni alla pratica della \"soluzione del cadavere\", riportata sempre nel \"Chu\u00e1nf\u01ceb\u01ceoj\u00ec\" che vuole un messo imperiale che rientrando dall'India incontr\u00f2 Bodhidharma il giorno della sua morte sulle montagne del Pamir. Raccontatone l'accaduto al suo rientro in Cina ai discepoli, questi corsero alla tomba del maestro trovando solo un sandalo di paglia.\nIl \"L\u00ecd\u00e0i f\u01ceb\u01ceo j\u00ec\" (\u6b77\u4ee3\u6cd5\u5bf6\u8a18) e il \"B\u01ceol\u00edn zhu\u00e1n\" (\u5bf3\u6797\u50b3).\nDopo alcuni passaggi biografici nel \"L\u00ecd\u00e0i f\u01ceb\u01ceo j\u00ec\" (\u6b77\u4ee3\u6cd5\u5bf6\u8a18, giapp. \"Rekidai h\u014db\u014d ki\" 1 rotolo, T.D. 2075.51.179\u00aa-196b) del 774 e nel \"Baolin zhu\u00e1n\" (\u5bf3\u6797\u50b3) dell'801, nel X secolo si sviluppa la biografia leggendaria che oggi conosciamo.\nLo \"Z\u01d4t\u00e1ngj\u00ed\" (\u7956\u5802\u96c6).\nNello \"Z\u01d4t\u00e1ngj\u00ed\" (\"Antologia della Sala dei Patriarchi\", \u7956\u5802\u96c6, giapp. \"Sod\u014d sh\u016b\", in 20 fascicoli, contiene 259 biografie prevalentemente di monaci buddhisti \"ch\u00e1n\"; \u00e8 al n. 1503 del vol. 45 del \"Kory\u014f taejanggy\u014fng\" con il titolo \"Chodang chip\" fu composto nel 952 da Jing -\u975c, Ch\u014fng- e Yun -\u7b60, Kyun), l'arrivo di Bodhidharma in Cina viene posticipato alla Dinastia Liang meridionale (502-557), nel 527, proprio sotto il regno dell'imperatore W\u01d4, (conosciuto anche come Xi\u0101oy\u01cen, \u856d\u884d, regno: 502-49) con cui ha il suo famoso colloquio (vedi pi\u00f9 avanti). Qui vengono anche accennate notizie sul suo maestro, l'indiano Praj\u00f1\u0101t\u0101ra, originario del Magadha.\nIl \"J\u01d0ngd\u00e9 zhu\u00e0nd\u0113ng l\u00f9\" (\u666f\u5fb7\u50b3\u71c8\u9304).\nL'incontro, sempre con il famoso dialogo, tra Bodhidharma e l'imperatore W\u01d4 \u00e8 riportato anche nel \"J\u01d0ngd\u00e9 zhu\u00e0nd\u0113ng l\u00f9\" (\u666f\u5fb7\u50b3\u71c8\u9304, giapp. \"Keitoku dent\u014d roku\", Raccolta della Trasmissione della Lampada, T.D. 2076.51.196-467) redatto nel 1004 da D\u00e0oyu\u00e1n (\u9053\u539f). In questa opera viene riportato il dialogo maggiore dovizia di particolari, ma l'essenza rimane sempre la stessa. L'imperatore W\u01d4 ha eretto diversi templi e compiuto molte opere religiose, ma secondo il maestro indiano non ha acquisito nessun merito in quanto erano sempre e solo azioni \"mondane\". Solo la consapevolezza della \"vacuit\u00e0\" consente di raggiungere l'effettiva \"liberazione\". In questa opera viene precisato che Bodhidharma mor\u00ec avvelenato da un monaco geloso il quinto giorno del decimo mese del 528. I suoi resti furono sepolti nel tempio di Dinglin situato nei pressi di Luoyang.\nAnche qui viene citata la vicenda dell'incontro con il funzionario imperiale dopo la sua morte e la scoperta del sandalo di paglia nella tomba.\nIl \"B\u00ecy\u00e1n l\u00f9\" (\u78a7\u5dd6\u9304).\nIl dialogo tra l'imperatore W\u01d4 e Bodhidharma viene ripreso, anche se in modo decisamente pi\u00f9 sintetico, nel primo \" g\u014dng-\u00e0n\" (\u516c\u6848) del \"B\u00ecy\u00e1n l\u00f9\" (\u78a7\u5dd6\u9304, giapp. \"Hekigan roku\", Raccolta della Roccia blu, una raccolta di cento \" g\u014dng-\u00e0n\" della scuola Ch\u00e1n, T.D. 2003.48.139a-292a) composto nel 1125 durante la Dinastia Song. \nIl \"W\u00fam\u00e9n gu\u0101n\" (\u7121\u9580\u95dc).\nIl \"W\u00fam\u00e9n gu\u0101n\" del XIII secolo riporta invece, nel 48\u00ba \"g\u014dng-\u00e0n\", l'incontro tra Bodhidharma e Hu\u00eck\u011b. \nLe opere attribuite a Bodhidharma.\n\"\u00c8rr\u00f9 s\u00ecx\u00edng l\u00f9n\" (\u4e8c\u5165\u56db\u884c\u8ad6).\n\u00c8 il \"Trattato sulle due entrate e le quattro pratiche\" (giapp. \"Niny\u016b shigy\u014d ron\"), testo rinvenuto nella grotta n. 17 delle Grotte di Mogao, redatto intorno al 600 da T\u00e0nl\u00edn. Questa opera viene tradizionalmente attribuita a Bodhidharma, essa conserva comunque una prefazione chiaramente a firma di T\u00e0nl\u00edn che contiene anche una breve biografia del maestro indiano. Le \"Due entrate\" del titolo dell'opera di T\u00e0nl\u00edn si riferiscono all'ingresso nella corrente fondamentale della salvezza, ovvero il Mah\u0101y\u0101na, e consisterebbero: \nD'altronde Bill Porter (Red Pine) traduce:\n\"Xi\u011bm\u00f2 l\u00fan\" (\u8840\u8108\u8ad6).\n\u00c8 il \"Trattato sulla linea del sangue\" (giapp. \"Ketsumyaku ron\"). L'influenza delle dottrine Cittam\u0101tra di questo trattato, tradizionalmente attribuito a Bodhidharma ma che si ritiene sia stato redatto all'interno della scuola Ni\u00fat\u00f3u z\u014dng (\u725b\u982d\u5b97, anche \u725b\u982d\u7985 Ni\u00fat\u00f3u Ch\u00e1n) fondata nel VII secolo da F\u01cer\u00f3ng, si evidenzia nella sua stessa apertura quando esordisce: \nO ancora pi\u00f9 avanti:\nInteressante anche le evidenze di quello che sar\u00e0 il tema centrale delle dottrine delle scuole del Buddhismo Ch\u00e1n: \n\"Gu\u0101nx\u012bn l\u00f9n\" (\u89c0\u5fc3\u8ad6).\n\u00c8 il \"Trattato sulla contemplazione della mente\" (O \"Guardare la mente\" giapp. \"Kanjin ron\" T.D. 2833.85.1270-1273) che non va confuso con un'altra opera dallo stesso identico titolo \"Gu\u0101nx\u012bn l\u00f9n\" (\u89c0\u5fc3\u8ad6, Vedere la mente, giapp. \"Kanjin ron\", T.D. 1920, 46.584-587) opera di Zh\u00ecy\u01d0 (\u667a\u9857, 538-597) trascritta dal suo discepolo Gu\u00e0nd\u01d0ng (\u704c\u9802, 561-632) poco prima che il suo maestro morisse. Viene attribuita a Bodhidharma, ma si ritiene sia in realt\u00e0 opera di Sh\u00e9nxi\u00f9 (\u795e\u79c0, 606?-706), discepolo di H\u00f3ngr\u011bn (\u5f18\u5fcd, 601-675) o ad appartenenti alla scuola Ch\u00e1n da lui fondata e conosciuta come \"Beiz\u014dng\" (\u5317\u5b97, Scuola settentrionale). \u00c8 un testo che si sviluppa mediante domande e risposte e che riassume molte dottrine allora dibattute in Cina. Esordisce sostenendo che per raggiungere l'\"illuminazione\" \u00abIl metodo pi\u00f9 essenziale, che include tutti gli altri metodi, consiste nel contemplare la mente\u00bb. Dopo alcuni passaggi che riecheggiano il \"M\u00f3h\u0113 Zh\u01d0gu\u0101n\" (\u6469\u8a36\u6b62\u89c0, Grande trattato di calma e discernimento, giapp. \"Maka Shikan\", T.D. 1911) di Zh\u00ecy\u01d0 che come ricordano gli studiosi statunitensi Richard R. Robinson e Williard L. Johnson: \u00abI suoi scritti sulla meditazione [di Zh\u00ecy\u01d0] costituirono la matrice su cui si svilupparono le scuole Ch\u00e1n. Molte guide di meditazione Ch\u00e1n, ancora nell'XI secolo riportavano alla lettera ampi stralci del Mohe Zhiguan\u00bb, interessante \u00e8 il richiamo al Buddha Vairocana (o Mah\u0101vairocana, cin. \u516b\u6b63\u9053 \"D\u00e0r\u00ec R\u00fal\u00e1i\", giapp. \"Dainichi Nyorai\", l'Uno splendente o Grande sole) quando l'autore di questa opera interpreta il racconto degli \"\u0100gama-Nik\u0101ya\" che vuole il Buddha Shakyamuni essersi nutrito di latte prima di raggiungere la \"bodhi\", riferendosi alla vacca che ha prodotto \"quel\" latte, il \"Gu\u0101nx\u012bn l\u00f9n\" sostiene: \n\"W\u00f9x\u00ecng l\u00f9n\" (\u609f\u6027\u8ad6).\n\u00c8 il \"Trattato sulla natura del risveglio\" (giapp. \"Gosh\u014dron\") (T.D. 2009), tradizionalmente anch'esso attribuito a Bodhidharma, si ritiene che sia un'opera della scuola settentrionale (\"Beizong\") del \"Chan\". Apre il testo l'affermazione che \nPi\u00f9 avanti, tuttavia, l'autore precisa che "}
{"id": "58338", "revid": "177966", "url": "https://it.wikipedia.org/wiki?curid=58338", "title": "Apollo 12", "text": "Apollo 12 fu la sesta missione con equipaggio nell'ambito del programma Apollo della NASA e la seconda ad atterrare sulla Luna, dopo l'Apollo 11. Decoll\u00f2 dal John F. Kennedy Space Center il 14 novembre 1969 alle 16:22 UTC. Durante la missione, il comandante Charles \"Pete\" Conrad e il pilota del modulo lunare Alan Bean soggiornarono poco pi\u00f9 di un giorno e sette ore sulla superficie lunare mentre il pilota del modulo di comando Richard Gordon rimaneva in orbita selenocentrica.\nSe la precedente missione Apollo 11 avesse fallito il tentativo di allunaggio, all'Apollo 12 sarebbe toccato il compito di riprovarci, tuttavia il successo riportato dalla missione comandata da Neil Armstrong permise di posticipare il lancio di Conrad e il suo equipaggio di due mesi e di applicare all'intero programma Apollo un calendario meno frenetico. Il maggior tempo a disposizione fu in parte impiegato per fornire agli astronauti un maggior addestramento riguardante la geologia rispetto a quello riservato ai loro predecessori: Conrad e Bean ebbero cos\u00ec modo di compiere diverse escursioni geologiche in preparazione della loro missione. La navicella spaziale Apollo e il veicolo di lancio saturno V dell'Apollo 12 erano quasi identici a quelli utilizzati dall'Apollo 11. Un'aggiunta fu l'installazione di una sorta di amaca nel modulo lunare per consentire a Conrad e Bean di riposare pi\u00f9 comodamente durante la loro permanenza sulla Luna.\nPoco dopo essere stato lanciato in una giornata piovosa, l'Apollo 12 venne colpito due volte da un fulmine, ci\u00f2 caus\u00f2 alcuni problemi alla strumentazione di bordo ma pochi danni seri. Il passaggio all'alimentazione ausiliaria risolse il problema della ritrasmissione dei dati, salvando cos\u00ec la missione dall'annullamento. Nel prosieguo del viaggio di andata verso la Luna l'equipaggio non dovette affrontare ulteriori problemi di rilievo. Il 19 novembre, Conrad e Bean perfezionarono un allunaggio preciso nella posizione prevista, a pochi passi dalla sonda robotica Surveyor 3, atterrata in quel punto il 20 aprile 1967. Tale precisione permise di dimostrare che la NASA era in grado di pianificare le missioni future potendo scegliere il punto di allunaggio in base al loro interesse scientifico. Sulla superficie lunare, Conrad e Bean trasportarono l\"'Apollo Lunar Surface Experiments Package\" (ALSEP), un gruppo di strumenti scientifici ad alimentazione nucleare, cos\u00ec come una telecamera a colori anche se la sua funzionalit\u00e0 venne meno dopo che Bean l'aveva puntata accidentalmente verso il Sole danneggiando cos\u00ec irrimediabilmente il suo sensore. Durante la loro seconda attivit\u00e0 extraveicolare sulla Luna, si visitarono il Surveyor 3 rimuovendone alcune parti per riportarle sulla Terra.\nTerminato il loro periodo di permanenza previsto, il modulo lunare \"Intrepid\" decoll\u00f2 dalla superficie lunare il 20 novembre per poi ricongiungersi al modulo di comando, che successivamente fece ritorno sulla Terra. La missione Apollo 12 si concluse il 24 novembre con un ammaraggio di successo nell'oceano Pacifico.\nContesto.\nNel 1961, il presidente degli Stati Uniti John Kennedy annunci\u00f2 che la sua nazione avrebbe mandato degli astronauti sulla Luna, entro la fine del decennio, facendoli tornare sulla Terra in sicurezza. La NASA lavor\u00f2 intensamente per raggiungere questo obiettivo attraverso diverse tappe, prima con i voli dei programmi preliminari Mercury e Gemini e poi con il programma Apollo. Il fine ultimo era dimostrare la superiorit\u00e0 degli Stati Uniti sull'Unione Sovietica nella cosiddetta \"corsa allo spazio\", una questione politica nel contesto pi\u00f9 ampio della Guerra Fredda.\nL'obiettivo venne raggiunto con la missione Apollo 11, allunata il 20 luglio 1969, in cui gli astronauti Neil Armstrong e Buzz Aldrin hanno camminato sulla superficie lunare mentre il collega Michael Collins orbitava attorno alla Luna nel modulo di comando e servizio \"Columbia\". La missione fece ritorno sulla Terra il 24 luglio successivo. Ora toccava all'equipaggio di Apollo 12 replicare il successo.\nEquipaggio.\nCome comandante della missione Apollo 12 venne nominato Charles \"Pete\" Conrad, che al momento della missione aveva 39 anni. Conrad, dopo aver conseguito una laurea in ingegneria aeronautica presso la Princeton University nel 1953, aveva servito come pilota della marina statunitense diplomandosi successivamente come pilota collaudatore alla \"United States Naval Test Pilot School\" presso la \"Patuxent River Naval Air Station\". Venne selezionato dalla NASA nel secondo gruppo di astronauti nel 1962 compiendo il suo primo volo nello spazio nella missione Gemini 5 nel 1965 per poi prendere il comando della Gemini 11 l'anno successivo. Come pilota del modulo di comando venne scelto Richard Gordon, 40 anni all'epoca della missione, anche lui pilota della marina nel 1953 dopo aver conseguito la laurea in chimica presso l'Universit\u00e0 di Washington e completato la scuola per piloti collaudatori a Patuxent River. Selezionato come astronauta del Gruppo 3 nel 1963, vol\u00f2 con Conrad su Gemini 11.\nOriginariamente il ruolo di pilota di Gemini 11 era stato conferito a Clifton Williams che tuttavia rimase ucciso nell'ottobre del 1967 quando il Northrop T-38 Talon su cui stava viaggiando si schiant\u00f2 nei pressi di Tallahassee. Quando venne formato l'equipaggio, Conrad avrebbe voluto con s\u00e9 Alan Bean, un suo ex studente alla scuola di piloti collaudatori, ma Deke Slayton, direttore delle operazioni degli equipaggio di volo, lo inform\u00f2 che non era disponibile a causa di un incarico all\"'Apollo Applications Program\". Dopo la morte di Williams, Conrad chiese di nuovo che gli fosse assegnato Bean, e questa volta Slayton dovette assecondarlo. Bean, 37 anni al momento della missione, si era laureato all'Universit\u00e0 del Texas nel 1955 in ingegneria aeronautica. Anche lui pilota della marina, venne selezionato come astronauta insieme a Gordon nel 1963 e la missione Apollo 12 rappresent\u00f2 la sua prima esperienza nello spazio. I tre membri dell'equipaggio dell'Apollo 12 avevano svolto il ruolo di equipaggio di riserva della missione Apollo 9 nel 1969.\nEquipaggio di riserva e di supporto.\nL'equipaggio di riserva dell'Apollo 12 era composto da David Scott nel ruolo di comandante, Alfred Worden pilota del modulo di comando e James Irwin pilota del modulo lunare; questi divennero successivamente l'equipaggio della missione Apollo 15.\nPer ogni missione dei programmi Mercury e Gemini veniva nominato un equipaggio principale e uno di riserva. Per il programma Apollo, su proposta del comandante dell'Apollo 9 James McDivitt, venne aggiunta una terza squadra di astronauti, conosciuta come equipaggio di supporto. A questi veniva demandato la stesura del piano di volo, delle liste di controllo e le procedure di base della missione. Inoltre, erano responsabili di assicurare che gli astronauti dell'equipaggio principale e di riserva fossero informati di eventuali modifiche. L'equipaggio di supporto sviluppava le procedure nei simulatori, in particolare quelle dedicate ad affrontare le situazioni di emergenza, cosicch\u00e9 gli equipaggi principale e di riserva si potessero allenare con i simulatori, permettendo loro di fare pratica e padroneggiarli. Per l'Apollo 11, l'equipaggio di supporto fu composto da Gerald Carr, Edward Gibson e Paul Weitz.\nCentro di controllo missione.\nPer quanto riguarda il personale del centro di controllo missione, i direttori di volo furono Gerry Griffin, primo turno, Pete Frank, secondo turno, Clifford Charlesworth, terzo turno, e Milton Windler, quarto turno. I compiti dei direttori di volo durante le missioni del programma Apollo potevano essere riassunti in una frase: \"Il direttore di volo pu\u00f2 intraprendere qualsiasi azione necessaria per la sicurezza dell'equipaggio e il successo della missione.\" I \"capsule communicator\" (CAPCOM), ovvero gli astronauti a terra incaricati di tenere il contatto radio con l'equipaggio, furono Scott, Worden, Irwin, Carr, Gibson, Weitz e Don Lind.\nPreparazione.\nScelta del sito di allunaggio.\nIl processo che port\u00f2 alla scelta del sito di allunaggio per l'Apollo 12 venne fortemente influenzato dalla scelta di quello per l'Apollo 11. Vi erano stante rigide regole per selezionare i possibili siti di allunaggio per la missione comandata di Armstrong e in questi l'interesse scientifico non rappresentava un fattore importante: dovevano essere vicini all'equatore lunare e non alla periferia della porzione di superficie lunare visibile dalla Terra; dovevano essere relativamente lisci e senza grossi ostacoli lungo il percorso che il modulo lunare (LM) avrebbe sorvolato per raggiungerli, la loro idoneit\u00e0 doveva essere confermata dalle fotografie ottenute delle sonde \"Lunar Orbiter\". Inoltre era auspicabile la presenza di un altro sito adatto poco pi\u00f9 a ovest nel caso in cui la discesa avesse avuto dei ritardi o il sole fosse sorto troppo in alto nel cielo nel sito originale per le condizioni di illuminazione desiderate. Dal momento che l'Apollo 12 avrebbe tentato il primo sbarco lunare nel caso che Apollo 11 avesse fallito, entrambi i gruppi di astronauti si addestrarono per gli stessi siti.\nCon il successo dell'Apollo 11, inizialmente si pens\u00f2 di far allunare l'Apollo 12 i un sito posto pi\u00f9 ad ovest del Mare della Tranquillit\u00e0, il sito di Apollo 11, nel \"Sinus Medii\". Tuttavia, il coordinatore della pianificazione della NASA Jack Sevier e gli ingegneri del \"Manned Spaceflight Center\" di Houston proposero un atterraggio abbastanza vicino al cratere in cui la sonda Surveyor 3 si era posata nel 1967 per consentire agli astronauti di prelevarne delle parti per riportarle sulla Terra. Dato che l'Apollo 11 aveva toccato la superficie della Luna diversi chilometri a distanza dal punto previsto, alcuni dirigenti della NASA temevano che anche l'Apollo 12 sarebbe atterrato abbastanza lontano da impedire agli astronauti di raggiungere la sonda e l'agenzia avrebbe colto un insuccesso. Tuttavia, la capacit\u00e0 di eseguire allunaggi precisi era un punto essenziale affinch\u00e9 il programma di esplorazione lunare potesse proseguire e, il 25 luglio 1969, il responsabile del programma Samuel Phillips design\u00f2 quello che divenne noto come il \"cratere Surveyor\" come sito di atterraggio, nonostante l'opposizione unanime dei membri di due commissioni di selezione del sito.\nMezzi e strumentazioni.\nVeicolo di lancio.\nPer Apollo 12 non vi furono modifiche significative al veicolo di lancio Saturno V, modello SA-507, rispetto a quello utilizzato dalla precedente missione Apollo 11, a parte l'aggiunta di 17 sensori che ne port\u00f2 il totale a . L'intero veicolo, inclusa la navicella spaziale, pesava kg al momento del lancio, un peso maggior rispetto ai kg di Apollo 11. Da sola, la navicella di Apollo 12 pesava kg, rispetto ai kg della missione precedente.\nDopo la separazione del modulo lunare, era previsto che il terzo stadio del Saturn V, l'S-IVB, dovesse essere inserito in orbita solare aiutato dalla gravit\u00e0 della Luna. A causa di un errore, l'S-IVB sorvol\u00f2 la Luna a un'altitudine troppo elevata per raggiungere la velocit\u00e0 di fuga dalla Terra e, dunque, rimase in un'orbita terrestre semi-stabile fino a quando non riusc\u00ec finalmente ad uscirne nel 1971 ma poi fece ritorno nell'orbita terrestre 31 anni dopo. Ci\u00f2 venne scoperto dall'astronomo dilettante Bill Yeung che gli confer\u00ec la designazione provvisoria J002E3 prima che fosse riconosciuto come un oggetto artificiale. Di nuovo in orbita solare nel 2021, potrebbe essere nuovamente catturato dalla gravit\u00e0 terrestre, ma non prima del 2040. Gli S-IVB utilizzati nelle successive missioni lunari vennero fatti deliberatamente schiantare sulla Luna per creare eventi sismici che sarebbero stati registrati dai sismometri lasciati sulla Luna per fornire dati sulla struttura lunare.\nNavetta spaziale.\nLa navicella spaziale utilizzata da Apollo 12 era composta dal modulo di comando e di servizio 108 (CSM-108), dal modulo lunare 6 (LM-6), un sistema di fuga dal lancio (LES) e adattatore per il modulo lunare 15 (SLA-15). Il LES era dotato di tre motori a razzo in grado di portare in salvo il modulo di comando con gli astronauti in caso di interruzione della missione nei minuti successivi al lancio, mentre nell'adattatore SLA era collocato il modulo lunare fornendo un collegamento strutturale tra il rezzo Saturn V e il modulo. Lo SLA era identico a quello dell'Apollo 11, mentre il LES differiva solo per avere a disposizione un sistema di accensione dei motori maggiormente affidabile.\nAl CSM era stato dato il nominativo \"Yankee Clipper\", mentre il LM era stato chiamato \"Intrepid\". Questi nomi, relativi al mare, erano stati selezionati dall'equipaggio tra le diverse migliaia di proposte presentate dai dipendenti dei principali appaltatori dei rispettivi moduli. George Glacken, un ingegnere di volo presso la \"North American Aviation\", costruttore del CSM, propose \"Yankee Clipper\" poich\u00e9 tali navi avevano \"maestosamente navigato in alto mare con orgoglio e prestigio per una nuova America\". \"Intrepid\" proveniva da un suggerimento di Robert Lambert, un progettista di Grumman, costruttore del LM, come evocativo della \"risoluta determinazione di questa nazione per la continua esplorazione dello spazio, sottolineando la forza d'animo dei nostri astronauti e la resistenza alle difficolt\u00e0\".\nLe differenze tra CSM e LM dell'Apollo 11 e quelli dell'Apollo 12, erano poche e minori. Un ulteriore separatore di idrogeno era stato aggiunto al CSM per impedire al gas di entrare nel serbatoio dell'acqua potabile, poich\u00e9 all'equipaggio della missione precedente l'idrogeno gassoso nell'acqua aveva provocato fastidi. Altre modifiche includevano il rafforzamento dell'anello di recupero attaccato dopo l'ammaraggio, il che significa che i nuotatori che recuperavano il CM non avrebbero dovuto collegare un anello ausiliario. Le modifiche al LM includevano una modifica strutturale che permetteva che i pacchetti di esperimenti scientifici potessero essere trasportati per il dispiegamento sulla superficie lunare. Sono state aggiunte due amache per un maggiore comfort degli astronauti durante il riposo sulla superficie lunare e una telecamera a colori sostitu\u00ec quella in bianco e nero utilizzata durante l'Apollo 11.\nFasi principali della missione.\nLancio.\nAlla presenza del presidente Richard Nixon, la prima volta che un presidente degli Stati Uniti in carica assisteva a un lancio spaziale con equipaggio, e del vicepresidente Spiro Agnew, l'Apollo 12 decoll\u00f2 come previsto alle ore 11:22:00 del 14 novembre 1969 (16:22:00 UTC) dal Kennedy Space Center. L'orario corrispondeva all'inizio di una finestra di lancio della durata di tre ore e quattro minuti che avrebbe permesso di raggiungere la Luna con condizioni di illuminazione ottimali nel punto di allunaggio pianificato. Al momento del lancio, il cielo era completamente nuvoloso e piovoso e il razzo incontr\u00f2 venti che arrivavano a soffiare a 280,9 km/h durante la salita, il pi\u00f9 forte registrato in qualsiasi missione del programma Apollo. La NASA aveva stabilito una regola che prevedeva di non autorizzare un lancio nel caso si fosse dovuto attraversare un cumulonembo, tuttavia si decise di non rispettarla in questa occasione. Se la missione fosse stata posticipata, la successiva finestra di lancio sarebbe avvenuta il 16 novembre ma questa avrebbe previsto un allunaggio in un sito di riserva che non avrebbe permesso agli astronauti di visitare la sonda Surveyor; ma poich\u00e9 la pressione dovuta alla scadenza per raggiungere l'obiettivo del primo allunaggio entro la fine dell'anno era svanita a seguito del successo dell'Apollo 11, la NASA avrebbe potuto aspettare fino a dicembre per cogliere la successiva opportunit\u00e0 di allunare nei pressi del Surveyor.\nSubito dopo la partenza da Cape Canaveral, esattamente a 36 secondi e mezzo e a 52 secondi dal lancio, come poi venne appurato solo alla fine della missione, il razzo Saturn V venne attraversato da due fulmini, generati dalla ionizzazione prodotta dal veicolo Saturn mentre attraversava l'alta atmosfera, scaricandoli a terra. Questo caus\u00f2 un transitorio di tensione che mise fuori uso tutte e tre le celle a combustibile: gli strumenti del Modulo di Comando andarono \"off-line\" e l'alimentazione elettrica pass\u00f2 automaticamente alle batterie \"back-up\" di emergenza che tuttavia permettevano un'autonomia di circa un'ora e non sopportavano i 75 ampere necessari per soddisfare le esigenze della navetta. I dati di telemetria ricevuti dal Centro Controllo Missione erano confusi ma il razzo continuava correttamente la sua traiettoria poich\u00e9 i malfunzionamenti non avevano compromesso il sistema di guida del Saturn V, che funzionava indipendentemente dal CSM. Agli astronauti era comparso un inaspettato messaggio di avvertimento e cautela, ma non erano in grado di capire cosa non andasse.\nQuasi ogni sistema segnalava una disfunzione critica e il direttore della missione Gary Griffin, dopo aver consultato tutti gli esperti presenti, stava discutendo sulla procedura per intimare l'aborto della missione, che consisteva nell'espulsione della capsula Launch Escape System dal Saturn prima dell'esplosione del vettore e il rientro di emergenza degli astronauti, quando un operatore responsabile dell'EECOM, John Aaron, ricordando una remota procedura usata per un'altra differente disfunzione che apparentemente per\u00f2 provocava lo stesso effetto, fece una chiamata dicendo \"Flight, EECOM. Try SCE to Aux\" (\"Volo, qui EECOM. Provare SCE su AUX\" - ovvero tentare di commutare un interruttore denominato SCE in posizione AUX). N\u00e9 il direttore della missione n\u00e9 gli astronauti capirono che cosa fosse da azionare e perch\u00e9, con esclamazioni di sgomento mentre l'operatore ripeteva il consiglio scandendo bene le parole e poi le lettere pi\u00f9 volte, fino a quando il pilota Alan Bean ricord\u00f2 qualcosa di simile nelle simulazioni e riusc\u00ec a trovare l'interruttore; azionandolo sulla posizione AUX, tutti i sistemi tornarono online e l'equipaggio di Apollo scoppi\u00f2 in una risata liberatoria.\nL'alimentazione delle celle a combustibile riprese a funzionare regolarmente. Quando arrivarono all'orbita di parcheggio, le analisi evidenziarono che fortunatamente si erano guastati solamente 9 sensori di minore importanza e ci\u00f2 non influenz\u00f2 la missione in quanto la restante strumentazione funzionava regolarmente.\nAllunaggio.\nA differenza dell'Apollo 11, che comp\u00ec un atterraggio quasi imbarazzante per quanto riguarda la precisione dell'area di allunaggio prevista, il secondo atterraggio lunare di sempre fu molto preciso. La discesa fu automatica e furono fatte solo piccole correzioni manuali da parte di Conrad. All'allunaggio, avvenuto nell'oceano delle tempeste (\"Oceanus Procellarum\"), port\u00f2 il Modulo Lunare \"Intrepid\" a piccola distanza (182,88 metri) da un \"lander\" (il Surveyor 3) atterrato sulla Luna due anni e mezzo prima dell'Apollo 12.\nConrad scese per primo sul suolo e pronunci\u00f2 una frase che si era preparato per una scommessa da 500$ con la reporter/scrittrice Oriana Fallaci: \"Whoopie! Men, that may have been a small one for Neil, but that's a long one for me.\" - \"ehi gente, sar\u00e0 anche stato uno piccolo per Neil, ma \u00e8 uno grande per me\" (in riferimento a ci\u00f2 che aveva detto Neil Armstrong). In seguito Conrad disse in un'intervista che comunque non aveva mai avuto dalla Fallaci i soldi vinti.\nConrad e Bean presero delle parti del Surveyor 3 e le riportarono sulla Terra per compiere delle analisi. Inoltre i due astronauti fecero due passeggiate lunari di quasi 4 ore ciascuna. Collezionarono molte rocce lunari e misero a punto degli esperimenti scientifici sulla sismicit\u00e0 lunare, sul flusso del vento solare e sul campo magnetico. Intanto Gordon, a bordo del \"Yankee Clipper\" in orbita lunare, fece delle fotografie multispettrali della superficie lunare.\nPer migliorare la qualit\u00e0 delle immagini televisive della Luna, a bordo dell'Apollo 12 fu trasportata una telecamera a colori (anzich\u00e9 quella monocromatica che aveva avuto in dotazione l'Apollo 11). Sfortunatamente, quando Bean trasfer\u00ec la telecamera nel luogo dove doveva essere installata (vicino al Modulo Lunare) inavvertitamente la punt\u00f2 contro la luce diretta del Sole, distruggendo la superficie sensibile del tubo Vidicon. Cos\u00ec la copertura televisiva di questo evento venne interrotta quasi subito.\nIn totale gli astronauti collezionarono in questa missione 31 ore di permanenza sulla Luna.\nRientro.\nIl 20 novembre Intrepid lasci\u00f2 il suolo lunare seguendo le normali procedure e i due astronauti Conrad e Bean si riunirono a Gordon che stazionava in orbita. Il Modulo Lunare abbandonato impatt\u00f2 contro la Luna un'ora dopo nel luogo di coordinate lunari 3,94 S, 21,20 W e fu registrata la lieve onda sismica. Dopo un'ulteriore rotazione attorno al satellite, durante la quale scattarono numerose fotografie, il giorno seguente cominciarono con la fase di rientro verso la Terra. Nel viaggio di ritorno fu osservata un'eclissi di Terra del Sole; dopo 3 giorni Clipper arriv\u00f2 in prossimit\u00e0 della fase di \"ammaraggio\" nel Pacifico, nella zona delle Samoa Americane.\nNell'impatto di ammaraggio, avvenuto alle 20:58 a 800\u00a0km a est delle Samoa, una videocamera da 16\u00a0mm sganciandosi dal suo supporto provoc\u00f2 una ferita al capo e una commozione cerebrale a Bean, che perse conoscenza senza subire gravi conseguenze; in seguito gli furono applicati 6 punti di sutura in fronte.\nIl Modulo di Comando e l'equipaggio dell'Apollo 12 furono recuperati dalla portaerei statunitense \"USS Hornet\" e trasportati a Pago Pago dove per via aerea raggiunsero Honolulu con un cargo C-141.\nLa nave Hornet \u00e8 oggi in esposizione in un museo ad Alameda, in California. Il Modulo di Comando \u00e8 invece al Virginia Air and Space Center, a Hampton.\nEsiti della missione.\nAl ritorno dalla missione spaziale fu rinvenuto un batterio (precisamente uno \"Streptococcus mitis\" di origine terrestre), all'interno di una guarnizione del Surveyor 3, controllato durante una passeggiata spaziale. Secondo alcuni tale batterio \u00e8 sopravvissuto per oltre due anni alle condizioni ambientali lunari, ma secondo altre fonti la sua presenza \u00e8 dovuta alle improprie modalit\u00e0 di manipolazione dei materiali a terra, durante le analisi. Si veda: https://www.researchgate.net/publication/231964996_Biological_contamination_studies_of_lunar_landing_sites_Implications_for_future_planetary_protection_and_life_detection_on_the_Moon_and_Mars"}
{"id": "58339", "revid": "124771506", "url": "https://it.wikipedia.org/wiki?curid=58339", "title": "Fenotiazine", "text": "Le fenotiazine sono un gruppo di composti organici aventi sia propriet\u00e0 antipsicotiche sia antistaminiche. I composti sono tutti caratterizzati dalla formula S(C6H4)2NH. Si tratta di composti triciclici, di colore giallo, in genere solubili in acido acetico, benzene ed etere. \nQuesti composti sono correlati alla classe dei composti eterociclici delle tiazine. Molti derivati del composto originario vengono utilizzati come farmaci e appartengono alla classe dei neurolettici (definiti anche tranquillanti maggiori o antipsicotici), e pi\u00f9 precisamente appartenenti alla classe chimica dei triciclici 6-6-6. Sono tipici antagonisti dei recettori dopaminergici di tipo 2. Il capostipite degli antipsicotici fenotiazinici \u00e8 la clorpromazina.\nRispetto ad altri neurolettici, ad esempio i butirrofenoni, le fenotiazine presentano un minor blocco dopaminergico. Ci\u00f2 comporta una loro minore efficacia clinica anti allucinatoria ed anti delirante, ma nel contempo comporta una minore induzione di effetti collaterali di tipo extrapiramidale, sia per minore potenza di blocco dei recettori D2 post-sinaptici, sia per un'azione anticolinergica intrinseca.\nChimica.\nSintesi.\nIl composto \u00e8 stato originariamente preparato da Bernthsen nel 1883 tramite la reazione di difenilammina con zolfo. Pi\u00f9 recentemente i processi di sintesi si basano su reazioni di ciclizzazione di 2-sostituti della difenilsulfide.\nStruttura molecolare.\nDal punto di vista chimico presentano un nucleo fenotiazinico comune, formato da tre anelli, e differiscono tra loro per le diverse catene laterali, che possono essere alifatiche, piperaziniche o piperidiniche, che si legano all'atomo di azoto presente sull'anello centrale.\nUsi clinici.\nComposti a struttura fenotiazinica sono presenti in diversi farmaci neurolettici, ad esempio nella clorpromazina, ed in alcuni farmaci antistaminici, ad esempio la prometazina.\nIl termine \"fenotiazine\" descrive la pi\u00f9 grande delle classi principali di farmaci neurolettici ad attivit\u00e0 antipsicotica. \nIn questa classe troviamo sostanze dotate sia di propriet\u00e0 antipsicotiche, sia di propriet\u00e0 antiemetiche, pertanto utilizzate nel trattamento della nausea e del vomito.\nSfortunatamente la classe dei composti fenotiazinici \u00e8 gravata anche da importanti effetti collaterali ed indesiderati, fra tutti i disturbi extrapiramidali (secondari ad un effetto antidopaminergico del farmaco): ad esempio l'acatisia, la discinesia tardiva, il tremore. Altri disturbi possibili comprendono l'iperprolattinemia, la tendenza all'aumento di peso ed infine la sindrome neurolettica maligna, una complicanza rara ma potenzialmente fatale.\nClassificazione.\nLe fenotiazine sono classificate in tre gruppi che differiscono rispetto al sostituente sull'azoto: \nEsempi di fenotiazine.\nTutte queste sostanze presentano un effetto antipsicotico relativamente debole.\nL'effetto antipsicotico, rispetto alle sostanze del gruppo della clorpromazina, \u00e8 decisamente pi\u00f9 marcato."}
{"id": "58341", "revid": "765341", "url": "https://it.wikipedia.org/wiki?curid=58341", "title": "Alcol", "text": ""}
{"id": "58345", "revid": "124072996", "url": "https://it.wikipedia.org/wiki?curid=58345", "title": "Warfarin", "text": "Il warfarin (o warfarina) \u00e8 un farmaco anticoagulante cumarinico. In molti paesi il \"warfarin sodico\" \u00e8 conosciuto con il nome commerciale di \"Coumadin\". Esso viene utilizzato nelle terapie mediche e, ad alte dosi, trova anche applicazione come topicida.\n\u00c8 comunemente usato per trattare coaguli di sangue come la trombosi venosa profonda e l'embolia polmonare e per prevenire l'ictus nelle persone che hanno fibrillazione atriale, malattie cardiache valvolari o nei soggetti che hanno sostituito la valvola con una valvola meccanica. Viene generalmente assunto per via orale, ma pu\u00f2 anche essere usato mediante iniezione venosa.\nScoperta.\nLa scoperta di questo farmaco \u00e8 un caso di serendipit\u00e0: il warfarin (il cui nome deriva dall'acronimo della Wisconsin Alumni Research Foundation) venne scoperto casualmente come prodotto della fermentazione di una specie di trifoglio presente nel foraggio somministrato al bestiame durante l'inverno del 1933 che, a causa della sua particolare rigidit\u00e0, rendeva pressoch\u00e9 impossibile trovare foraggio fresco per gli allevamenti. Il trifoglio, fermentando, produce dicumarolo, che a causa del suo effetto anticoagulante caus\u00f2 una consistente mor\u00eca di capi negli allevamenti del Wisconsin. Venne anche scoperto che una sostanza, denominata vitamina K (da Koagulation), era utilizzabile come antidoto per annullare l'effetto fluidificante del sangue. Tuttavia il timore che il warfarin potesse essere eccessivamente tossico per l'uomo port\u00f2, inizialmente, a utilizzarlo solo come topicida. Tuttavia, durante la guerra, un marinaio tent\u00f2 di suicidarsi ingerendo una cospicua quantit\u00e0 di topicida: un po' di vitamina K fu sufficiente a evitarne la morte, sicch\u00e9 i medici cominciarono a ipotizzarne un uso terapeutico. La comunit\u00e0 medica rimase tuttavia scettica fino a quando il presidente Eisenhower, colpito da trombosi, richiese di essere curato con il farmaco antitrombotico pi\u00f9 potente in quel momento: il warfarin, appunto, che (per un colpo di fortuna, viste le scarse conoscenze sulla posologia di questa molecola) riusc\u00ec nell'intento di guarire il Presidente \u2014 successivamente eletto per un secondo mandato \u2014 guadagnandosi cos\u00ec la notoriet\u00e0.\nFarmacologia.\nFarmacodinamica.\nIl meccanismo d'azione del warfarin \u00e8 dovuto alla sua capacit\u00e0 di antagonizzare le funzioni della vitamina K.\nIl warfarin inibisce la sintesi delle forme biologicamente attive dei fattori di coagulazione II, VII, IX e X dipendenti da calcio e vitamina K, nonch\u00e9 dei fattori di regolazione proteica C, proteina S e proteina Z.\nVari fattori della coagulazione (la protrombina e i fattori VII, IX e X) per poter divenire attivi devono subire delle modificazioni post-traduzionali che consistono nella carbossilazione di alcuni residui di acido glutammico, al fine di generare l'acido \u03b3-carbossiglutammico. La vitamina K, durante la reazione di carbossilazione, fissa e poi cede la molecola di CO2, viene trasformata in vitamina K epossido che viene poi riconvertita dall'enzima vitamina K epossido reduttasi nella forma precedente. Questo enzima \u00e8 il bersaglio dell'azione del warfarin, il quale ne determina l'inibizione.\nAffinch\u00e9 compaiano gli effetti anticoagulanti del farmaco, \u00e8 necessario che il \"pool\" della vitamina K venga in buona parte trasformato in epossido. Solo allora, infatti, i fattori della coagulazione prodotti non verranno resi attivi e non saranno in grado di esplicare la propria azione. Inoltre alcuni fattori della coagulazione hanno un'emivita di alcuni giorni: si dovr\u00e0 attendere che vengano naturalmente consumati o degradati per raggiungere un'azione farmacologica completa. \u00c8 per tali ragioni che gli effetti del farmaco incominciano a comparire dopo 8-12 ore dall'assunzione e raggiungono il massimo effetto dopo 48-72 ore.\nQuando warfarin \u00e8 appena iniziato, pu\u00f2 promuovere temporaneamente la formazione di coaguli. Questo perch\u00e9 il livello di proteina C e proteina S dipendono anche dall'attivit\u00e0 della vitamina K. Il warfarin provoca un calo dei livelli di proteina C nelle prime 36 ore. Inoltre, i livelli ridotti di proteina S portano a una riduzione dell'attivit\u00e0 della proteina C (di cui \u00e8 il cofattore) e quindi alla riduzione della degradazione del fattore Va e del fattore VIIIa. Sebbene l'assunzione di dosi di warfarin superiori a 5 mg produca anche un rapido declino del fattore VII, con conseguente prolungamento iniziale dell'INR, l'effetto antitrombotico completo non ha luogo fino a quando non si verifica una riduzione significativa del fattore II, qualche giorni dopo. Il sistema di emostasi diventa temporaneamente deviato verso la formazione di trombi, portando a uno stato protrombotico. Pertanto, quando il warfarin viene iniziato rapidamente a pi\u00f9 di 5 mg al giorno, \u00e8 utile somministrare contemporaneamente eparina, un anticoagulante che agisce sull'antitrombina e aiuta a ridurre il rischio di trombosi, con la terapia con warfarin da quattro a cinque giorni, al fine di avere una copertura antitrombotica dall'eparina fino a quando non \u00e8 stato raggiunto il pieno effetto del warfarin\nFarmacocinetica.\nIl warfarin viene assunto per bocca e viene assorbito in maniera completa e rapida. Tale processo viene rallentato dalla contemporanea assunzione di cibo ma non ne viene sostanzialmente compromesso. Una volta in circolo, il farmaco si lega all'albumina per il 97%. Il warfarin \u00e8 in grado di oltrepassare la placenta.\nIl warfarin si presenta come due enantiomeri (S e R), di cui il primo presenta un'attivit\u00e0 anticoagulante maggiore del secondo. I due enantiomeri vengono metabolizzati da due diversi citocromi: il CYP2C9 si occupa del S-warfarin, il CYP3A4 si occupa di quello R. Tali isoenzimi determinano la produzione di metaboliti inattivi che vengono coniugati con acido glucuronico a livello epatico ed eliminati nelle feci e nelle urine.La S-warfarin \u00e8 2-5 volte pi\u00f9 potente dell'isomero R nel produrre una risposta anticoagulante.\nDifferenza farmacocinetica Warfarin vs Eparina.\nIl warfarin agisce pi\u00f9 lentamente dell'eparina anticoagulante comune, sebbene presenti numerosi vantaggi. L'eparina deve essere somministrata per iniezione, mentre warfarin \u00e8 disponibile per via orale. Warfarin ha una lunga emivita e deve essere somministrato solo una volta al giorno. L'eparina pu\u00f2 anche causare una condizione protrombotica, trombocitopenia indotta da eparina (una riduzione dei livelli piastrinici mediata da anticorpi), che aumenta il rischio di trombosi. Il warfarin impiega diversi giorni per raggiungere l'effetto terapeutico poich\u00e9 i fattori di coagulazione circolanti non sono influenzati dal farmaco (la trombina ha un tempo di emivita di giorni). La lunga emivita di Warfarin significa che rimane efficace per diversi giorni dopo l'interruzione. Inoltre, se somministrato inizialmente senza ulteriore copertura anticoagulante, pu\u00f2 aumentare il rischio di trombosi (vedere sotto). Per questi motivi principali, ai pazienti ricoverati il warfarin viene solitamente somministrato insieme ad anticoagulanti che abbiano un'azione pi\u00f9 rapida come, per esempio, l'eparina, che copre il periodo di ritardo di 3-5 giorni e viene ritirata dopo alcuni giorni.\nFarmacogenomica.\nL'attivit\u00e0 di warfarin \u00e8 determinata parzialmente da fattori genetici. I polimorfismi in due geni (VKORC1 e CYP2C9) svolgono un ruolo particolarmente importante in risposta al warfarin.\nL'uso di test farmacogenomici nel dosaggio di warfarin nella pratica clinica \u00e8 controverso. Nell'agosto 2009 i Centers for Medicare and Medicaid Services hanno affermato che \"le prove disponibili non dimostrano che i test farmacogenomici di alleli CYP2C9 o VKORC1 per predire la reattivit\u00e0 di warfarin migliorano gli esiti sanitari. Una meta-analisi del 2014 ha dimostrato, seppur con forti limitazioni per esplicita ammissione degli autori dello studio, che l'uso del dosaggio basato sul genotipo non ha conferito benefici in termini di tempo all'interno dell'intervallo terapeutico, riduzione del tempo in eccessiva anticoagulazione (ossia un INR maggiore di 4) o una riduzione di eventi emorragici o degli eventi tromboembolici.\nUsi clinici.\nIn un adulto sano, il quantitativo iniziale di warfarin da somministrare si aggira sui 10\u00a0mg/die per 2 giorni. In caso di aumento del tempo di protrombina, di scompenso cardiaco, di alterazioni delle transaminasi, sottoposto a nutrizione parenterale o di peso inferiore al normale, la dose di induzione dovrebbe essere inferiore ai 10\u00a0mg/die. La successiva dose di mantenimento viene scelta in base all'INR (International Normalized Ratio) della persona e si aggira sui 3\u20139\u00a0mg/die.\nIl warfarin viene utilizzato nei seguenti stati patologici:\nIn corso di trattamento con il warfarin \u00e8 essenziale controllare periodicamente l'INR, per poter eventualmente modificare il dosaggio somministrato e mantenere i valori di INR nel range terapeutico.\nLa \"British Society for Haematology\" consiglia dei valori ottimali di INR da raggiungere nelle diverse situazioni:\nDosaggio.\nIl dosaggio del warfarin \u00e8 complicato perch\u00e9 \u00e8 noto per interagire con molti farmaci comunemente usati e alcuni alimenti. Queste interazioni possono migliorare o ridurre l'effetto anticoagulante di warfarin. Per ottimizzare l'effetto terapeutico senza rischiare pericolosi effetti collaterali come sanguinamento, \u00e8 necessario un attento monitoraggio del grado di anticoagulazione da un esame del sangue che misura un INR. Durante la fase iniziale del trattamento, l'INR viene controllato quotidianamente; gli intervalli tra i test possono essere allungati se il paziente gestisce livelli INR terapeutici stabili con una dose di warfarin invariata. Sono disponibili nuovi test point-of-care che hanno aumentato la facilit\u00e0 dei test INR in ambito ambulatoriale. Invece di un prelievo di sangue, il test point of care prevede una semplice puntura del dito.\nQuando inizia la terapia con warfarin, il medico decider\u00e0 quanto deve essere forte la terapia anticoagulante. Il livello di INR target varia da caso a caso a seconda degli indicatori clinici, ma tende ad essere 2-3 nella maggior parte delle condizioni. In particolare, l'INR target pu\u00f2 essere 2,5-3,5 (o anche 3,0\u20134,5) nei pazienti con una o pi\u00f9 valvole cardiache meccaniche.\nInoltre, per i primi tre giorni di terapia, i livelli di proteina C e proteina S (fattori anticoagulanti) scendono pi\u00f9 velocemente rispetto alle proteine di procoagulazione come fattore II, VII, IX e X. Pertanto, collegando terapie anticoagulanti (di solito eparina) vengono spesso utilizzati per invertire questo stato di ipercoagulabilit\u00e0 temporanea.\nEffetti avversi.\nSanguinamenti.\nIl pi\u00f9 importante effetto avverso del warfarin \u00e8 la comparsa di emorragie, dalle pi\u00f9 piccole alle pi\u00f9 grandi. In caso di piccole emorragie si deve sospendere il farmaco e far assumere vitamina K per os. Qualora l'emorragia sia importante si deve sospendere l'uso del warfarin e somministrare vitamina K per via endovenosa. Nel caso in cui l'emorragia non venga ben controllata si pu\u00f2 anche far ricorso a fattori della coagulazione concentrati, sangue o plasma congelato.\nIl rischio di sanguinamento grave \u00e8 scarso (\u00e8 stato riportato un tasso generalmente dell'1\u20133% annuo) e qualsiasi beneficio deve superare questo rischio quando si considera il warfarin. Tutti i tipi di sanguinamento si verificano pi\u00f9 comunemente, ma i pi\u00f9 gravi sono quelli che coinvolgono il cervello (emorragia intracerebrale / ictus emorragico) e il midollo spinale. Il rischio di sanguinamento aumenta se l'INR \u00e8 fuori range (a causa di sovradosaggio accidentale o intenzionale o a causa di interazioni). Questo rischio aumenta notevolmente quando l'INR supera 4,5. Tuttavia, circa la met\u00e0 degli eventi emorragici si verificano quando l'INR \u00e8 all'interno del range terapeutico.\nEsistono numerosi punteggi di rischio per prevedere l'emorragia nelle persone che usano warfarin e anticoagulanti simili. Un punteggio comunemente usato (HAS-BLED) include predittori noti di sanguinamento correlato al warfarin:\nSebbene il loro uso sia raccomandato nelle linee guida della pratica clinica, sono solo moderatamente efficaci nel prevedere il rischio di sanguinamento e non si comportano bene nella previsione dell'ictus emorragico. Il rischio di sanguinamento pu\u00f2 essere aumentato nelle persone in emodialisi.\nUn altro score utilizzato per valutare il rischio di sanguinamento nell'anticoagulazione, in particolare Warfarin o Coumadin, \u00e8 il punteggio ATRIA, che utilizza una scala additiva ponderata dei risultati clinici per determinare la stratificazione del rischio di sanguinamento. I rischi di sanguinamento aumentano ulteriormente quando warfarin \u00e8 combinato con farmaci antipiastrinici come clopidogrel, aspirina o farmaci antinfiammatori non steroidei (FANS).\nOsteoporosi.\nDopo i primi rapporti secondo cui il warfarin potrebbe ridurre la densit\u00e0 minerale ossea, diversi studi hanno dimostrato un legame tra l'uso di warfarin e la frattura correlata all'osteoporosi. Uno studio del 1999 su 572 donne che assumevano warfarin per trombosi venosa profonda, rischio di frattura vertebrale e frattura costale \u00e8 stato aumentato; altri tipi di fratture non si sono verificati pi\u00f9 comunemente. Uno studio del 2002 che ha esaminato una selezione selezionata casualmente di 1523 pazienti con frattura osteoporotica non ha riscontrato una maggiore esposizione agli anticoagulanti rispetto ai controlli, n\u00e9 la stratificazione della durata dell'anticoagulazione ha rivelato una tendenza alla frattura.\nNecrosi da Warfarin.\nUna complicazione rara derivante dal trattamento con warfarin \u00e8 la necrosi di warfarin, che si verifica pi\u00f9 frequentemente poco dopo l'inizio del trattamento in pazienti con carenza di proteina C. La proteina C \u00e8 un anticoagulante innato che, come i fattori procoagulanti che il warfarin inibisce, richiede la vitamina K carbossilazione indipendente per la sua attivit\u00e0. Poich\u00e9 il warfarin inizialmente riduce i livelli di proteina C pi\u00f9 velocemente rispetto ai fattori di coagulazione, pu\u00f2 paradossalmente aumentare la tendenza del sangue a coagulare quando il trattamento \u00e8 iniziato (molti pazienti all'inizio del warfarin ricevono eparina in parallelo per combattere questo), portando a una massiccia trombosi con la pelle necrosi e gangrena degli arti. La sua controparte naturale, la porpora fulminante, si verifica nei bambini omozigoti per alcune mutazioni della proteina C.\nLa necrosi cutanea indotta da Warfarin \u00e8 una condizione in cui si verifica la necrosi cutanea della cute e del tessuto sottocutaneo a causa della carenza di proteina C acquisita dopo il trattamento con anticoagulanti anti-vitamina K come il Warfarin.\nSindrome delle dita blu.\nUn'altra rara complicanza che pu\u00f2 verificarsi presto durante il trattamento con warfarin (di solito entro 3-8 settimane dall'inizio) \u00e8 la sindrome delle dita blu. Si ritiene che questa condizione derivi da piccoli depositi di colesterolo che si staccano e causano embolie nei vasi sanguigni nella pelle dei piedi, che provoca un colore viola bluastro e pu\u00f2 essere doloroso.\nSi pensa che colpisca l'alluce, ma colpisce anche altre parti dei piedi, incluso la superficie plantare. Il verificarsi della sindrome della punta blu pu\u00f2 richiedere l'interruzione del warfarin.\nCalcificazioni.\nDiversi studi hanno anche implicato l'uso del warfarin nella calcificazione valvolare e vascolare. Non \u00e8 disponibile alcun trattamento specifico, ma alcune modalit\u00e0 sono in studio.\nControindicazioni.\nIl warfarin \u00e8 controindicato in gravidanza, poich\u00e9 attraversa la barriera placentare e pu\u00f2 causare sanguinamento nel feto; l'uso di warfarin durante la gravidanza \u00e8 comunemente associato ad aborto spontaneo,morte neonatale e parto pretermine. I cumarinici (come il warfarin) sono anche teratogeni, cio\u00e8 causano difetti alla nascita; l'incidenza dei difetti alla nascita nei neonati esposti al warfarin in utero sembra essere del 5% circa, sebbene in alcuni studi siano stati riportati valori pi\u00f9 alti (fino al 30%). A seconda di quando si verifica l'esposizione durante la gravidanza, possono insorgere due distinte combinazioni di anomalie congenite\nLa sindrome fetale da warfarin (dismorfismo da warfarin, o embriopatia da warfarin) \u00e8 una malattia causata proprio dalla somministrazione di warfarin durante la gravidanza. A ci\u00f2 si aggiunga il fatto che, oltrepassando la barriera placentare, il farmaco pu\u00f2 determinare la comparsa di emorragie placentari o fetali soprattutto durante il parto o nelle ultime settimane di gestazione. Ci\u00f2 pu\u00f2 creare grossi problemi decisionali in donne gravide che hanno bisogno di una terapia anticoagulante.\nPrimo Trimestre.\nDi solito, il warfarin viene evitato nel primo trimestre e viene sostituita un'eparina a basso peso molecolare come l'enoxaparina. Con l'eparina, il rischio di emorragia materna e altre complicanze \u00e8 ancora aumentato, ma le eparine non attraversano la barriera placentare, quindi non causano difetti alla nascita. Esistono varie soluzioni per il periodo del parto.\nQuando viene somministrato il warfarin (o un altro derivato della 4-idrossicumarina) durante il primo trimestre - in particolare tra la sesta e la nona settimana di gravidanza - si pu\u00f2 verificare una variet\u00e0 di difetti noti come sindrome del warfarin fetale (FWS), embriopatia del warfarin o embriopatia cumarina . La FWS \u00e8 caratterizzata principalmente da anomalie scheletriche, tra cui ipoplasia nasale, ponte nasale depresso o ristretto, scoliosi e calcificazioni nella colonna vertebrale, nel femore e nell'osso del tallone, che mostrano un peculiare aspetto punteggiato sui raggi X. Possono verificarsi anche anomalie degli arti, come brachidattilia (dita e dita insolitamente corte) o estremit\u00e0 sottosviluppate. Le caratteristiche non scheletriche comuni di FWS includono basso peso alla nascita e disabilit\u00e0 dello sviluppo.\nSecondo Trimestre e Allattamento.\nLa somministrazione di warfarin nel secondo e terzo trimestre \u00e8 molto meno comunemente associata a difetti alla nascita e, quando si verificano, sono notevolmente diversi dalla sindrome del warfarin fetale. Le anomalie congenite pi\u00f9 comuni associate all'uso di warfarin nella tarda gravidanza sono disturbi del sistema nervoso centrale, tra cui spasticit\u00e0 e convulsioni e difetti oculari. A causa di tali difetti alla nascita in gravidanza, l'anticoagulazione con warfarin rappresenta un problema nelle donne in gravidanza che richiedono warfarin per indicazioni vitali, come la prevenzione dell'ictus in quelli con valvole cardiache artificiali.\nSecondo l'American College of Chest Physicians (ACCP), il warfarin pu\u00f2 essere usato nelle donne che allattano che desiderano allattare al seno i loro bambini. I dati disponibili non suggeriscono che il warfarin penetri nel latte materno. Allo stesso modo, i livelli di INR devono essere controllati per evitare effetti negativi.\nInterazioni.\nFarmaci che hanno un'affinit\u00e0 pi\u00f9 elevata del warfarin con l'albumina (come i sulfamidici) possono spiazzarlo e far aumentare la sua attivit\u00e0. Altre sostanze, invece, possono stimolare o inibire il metabolismo del farmaco, aumentandone o diminuendone l'azione.\nPoich\u00e9 il warfarin \u00e8 un antagonista competitivo della vitamina K, presente principalmente in frutta e verdura e nel fegato, si sconsiglia l'assunzione di alimenti e integratori contenenti vitamina K per evitare una diminuzione dell'azione anticoagulante.\nStereochimica.\nWarfarin contiene uno stereocentro e consiste di due enantiomeri. Questo \u00e8 un racemo, cio\u00e8 una miscela 1:1 delle forme (\"R\") e (\"S\"):"}
{"id": "58355", "revid": "1516566", "url": "https://it.wikipedia.org/wiki?curid=58355", "title": "Papa Bonifacio VIII", "text": "Biografia.\nFu discendente di un ramo dell'importante famiglia Caetani (o Gaetani), che pot\u00e9 acquisire ulteriori ricchezze e grandi latifondi sfruttando la sua carica pontificia.\nPer lungo tempo si \u00e8 ritenuto che l'anno di nascita di Benedetto Caetani fosse il 1235; in epoca recente \u00e8 stato peraltro rinvenuto un documento del 1250 nel quale si fa riferimento a un \"canonico di Anagni di nome Benedetto\". Il collegio dei canonici di Anagni comprendeva in quel periodo alcune personalit\u00e0 di alto rango, come Rinaldo da Jenne, il futuro pontefice Alessandro IV. Poich\u00e9 non sono noti altri omonimi che siano stati canonici ad Anagni nel decennio 1250-1260, il riferimento al futuro papa Bonifacio appare inequivocabile. Non sembra peraltro credibile che il Caetani fosse gi\u00e0 canonico all'et\u00e0 di quindici anni. Ci\u00f2 ha indotto a retrodatare la nascita di alcuni anni.\nSi trova conferma di questa ipotesi in una lettera a firma di papa Niccol\u00f2 IV, datata 1291, nella quale il pontefice, riferendosi al cardinale Benedetto Caetani, usa il termine \"ad senium\" che, a quei tempi, stava a indicare i sessantenni. La combinazione dei due documenti porta a concludere, quindi, che Benedetto sia nato intorno al 1230, molto probabilmente ad Anagni. Era figlio di Roffredo (o Lofredo) Caetani ed Emilia Patrasso di Guarcino, legata a sua volta da parentela ai conti di Segni (la stessa famiglia di Alessandro IV). La famiglia Caetani aveva gi\u00e0 dato alla Chiesa un papa, Gelasio II, tra il 1118 e il 1119.\nCarriera ecclesiastica.\nNel 1260, con il permesso di papa Alessandro IV, il Caetani assunse un canonicato a Todi, dove era vescovo suo zio Pietro Caetani, ed \u00e8 possibile che nella cittadina umbra abbia iniziato gli studi di diritto, poi approfonditi e completati, con ogni probabilit\u00e0, presso l'Universit\u00e0 di Bologna, con una specializzazione in diritto canonico. La sua successiva carriera ecclesiastica nella Curia romana fu rapida e fortunata e lo port\u00f2 a prendere parte a missioni diplomatiche molto importanti. Nel 1264 si rec\u00f2 presso la corte di Francia al seguito del cardinale Simon de Brion, futuro Martino IV, con lo scopo di sollecitare l'ascesa al trono napoletano di Carlo I d'Angi\u00f2. Dal 1265 al 1268 fu in Inghilterra con il cardinale Ottonano Fischi, futuro Adriano V.; alla legazione in Inghilterra prese parte anche Tedaldo Visconti, il futuro Gregorio X La missione in Inghilterra fu, secondo molti storici, di grande significato per il futuro di Benedetto Caetani: in quel periodo, infatti, il Caetani e i suoi compagni furono imprigionati e rinchiusi nella Torre di Londra e ottennero la libert\u00e0 solo grazie all'intervento del futuro re Edoardo I, per il quale, da quel momento, il Caetani manifester\u00e0 aperta simpatia, e da questo potrebbe certo essere derivata ostilit\u00e0 per lo storico avversario di Edoardo, Filippo IV di Francia, detto \"il Bello\". Fu creato cardinale diacono, con titolo di San Nicola in Carcere, nel 1281 da Martino IV, all'et\u00e0 di circa cinquantuno anni.\nNel 1290 ebbe un grande rilievo la legazione svolta in Francia insieme al cardinale Gerardo Bianchi. Inviato da Niccol\u00f2 IV presso la Chiesa gallica per dirimere un grave e annoso dissidio tra clero secolare e ordini religiosi, il Caetani mostr\u00f2 determinazione, notevole competenza giuridica e beffarda eloquenza, che gli procurarono certamente successo, ma anche molte antipatie tra i francesi..\nNel 1291 fu consacrato sacerdote a Orvieto. Nello stesso anno cambi\u00f2 titolo cardinalizio, optando per il titolo presbiterale dei Santi Silvestro e Martino ai Monti. Mantenne peraltro, come gi\u00e0 aveva fatto in passato, i canonicati, le prebende e gli altri benefici che aveva man mano acquisito negli anni; riusc\u00ec in tal modo ad accumulare un ingentissimo patrimonio che, sommato con i beni gi\u00e0 posseduti dai suoi familiari, fece diventare i Caetani una delle pi\u00f9 potenti famiglie del suo tempo.\nPartecipazione a conclavi.\nDurante il suo cardinalato Benedetto Caetani partecip\u00f2 a 4 conclavi:\nLa \"rinuncia\" di Celestino V.\nIl cardinale Benedetto Caetani fu certamente tra le figure pi\u00f9 vicine a papa Celestino V nel momento in cui quest'ultimo meditava di rinunciare al soglio pontificio. Si favoleggi\u00f2, tra l'altro, che Celestino V, subito dopo l'elezione, avesse udito, nel silenzio della propria stanza, la voce di un angelo che, per ordine divino, lo invitava a rigettare la propria nomina pontificia; peraltro, occorre dire che il Caetani, essendo un profondo conoscitore del diritto canonico, offr\u00ec effettivamente la propria assistenza a Celestino V per trovare le necessarie ragioni legali per abbandonare il soglio di Pietro.\nCelestino affid\u00f2 al Caetani e a un altro cardinale, anch'egli notoriamente esperto di diritto canonico, Gerardo Bianchi, il quesito sulla legittimit\u00e0 dell'abdicazione per un papa: ne ebbe risposta positiva, cosicch\u00e9 emise la bolla \"Constitutionem\", con la quale stabiliva che le norme da seguire per l'elezione di un nuovo pontefice, in caso di dimissioni, fossero le medesime indicate dalla \"Ubi Periculum\" nel caso di morte del papa, e tre giorni pi\u00f9 tardi si dimise.\nLe regole per l'elezione e il ripristino della \"Ubi Periculum\".\nContrariamente a quanto avvenuto spesso nel passato, il conclave successivo alla rinuncia di Celestino V fu radunato nella citt\u00e0 di Napoli nei dieci giorni seguenti l'inizio della Sede vacante ed ebbe una durata molto breve. Tutto ci\u00f2 fu dovuto alle disposizioni contenute nella costituzione apostolica \"Ubi Periculum\" sull'elezione pontificia, promulgata da papa Gregorio X (il piacentino Tedaldo Visconti), nel corso del XIV Concilio ecumenico tenutosi nella citt\u00e0 di Lione (Concilio ecumenico lionese II) dal 7 maggio al 17 luglio 1274, sulla scorta dell'esperienza del celebre lunghissimo conclave viterbese che aveva portato proprio all'elezione di Gregorio X e nel corso del quale i cardinali erano stati pesantemente segregati.\nLa costituzione \"Ubi Periculum\" conteneva disposizioni molto precise, rigide e vincolanti per l'elezione papale, al fine di sottrarla ad ogni ingerenza che non fosse strettamente ecclesiastica. Prescriveva, infatti, l'obbligo del conclave per il Sacro Collegio, che avrebbe dovuto tenersi, obbligatoriamente, entro dieci giorni dall'inizio della Sede vacante, nella stessa citt\u00e0 ove era scomparso il papa precedente. Passati i dieci giorni previsti, il Sacro collegio doveva essere segregato in conclave sotto la sorveglianza del Podest\u00e0, che diveniva il \"custode del conclave\". Inoltre, se entro tre giorni dall'apertura del conclave stesso il papa non fosse stato ancora eletto, si sarebbero dovute applicare norme gradualmente restrittive sui pasti e sul reddito dei porporati, fino a ridurli a pane e acqua.\nTutte queste disposizioni erano finalizzate non solo ad evitare che l'elezione del papa fosse condizionata dal popolo o dai nobili, ma anche ad impedire che l'elezione stessa si trasformasse in una lunga ed estenuante trattativa basata su operazioni di mercimonio, come frequentemente avveniva in quei tempi. La \"Ubi Periculum\" venne peraltro sospesa dopo soli due anni dalla sua promulgazione, nel luglio 1276, da papa Adriano V, su richiesta di diversi cardinali dopo alcune vessazioni patite - a opera di Carlo I d'Angi\u00f2 - durante il conclave che aveva eletto lo stesso Adriano V, e quindi addirittura abrogata da papa Giovanni XXI, ma fu ripristinata quasi completamente da papa Celestino V, che voleva evitare le lungaggini e i problemi che avevano preceduto la sua elezione. Curiosamente, fu proprio Bonifacio VIII a inserire integralmente il testo della \"Ubi Periculum\" nel \"Liber sextus\" del \"Corpus iuris canonici\" nel 1298.\nComposizione del conclave.\nAl momento del conclave, il Sacro Collegio era composto da 23 cardinali, dei quali solo uno fu assente. Di essi, 13 erano stati nominati da papa Celestino V nel corso dell'unico Concistoro da lui presieduto il 18 settembre del 1294; uno da papa Urbano IV, due da papa Niccol\u00f2 III, uno da papa Martino IV, uno da papa Onorio IV, quattro da papa Niccol\u00f2 IV.\nSi trattava di:\nIl cardinale Francesco Ronci, O.Cel., cardinale prete, titolare di San Lorenzo in Damaso, non partecip\u00f2 al conclave. Mor\u00ec presumibilmente subito prima del medesimo, dopo il 13 ottobre 1294.\nL'elezione al soglio pontificio.\nAppena dieci giorni dopo l'abdicazione di papa Celestino V, secondo quanto stabilito dalla \"Ubi Periculum\", i componenti del Sacro Collegio si riunirono in conclave in Castel Nuovo, nella citt\u00e0 di Napoli, il 23 dicembre 1294, per dare alla Chiesa il nuovo Pastore. Gi\u00e0 il giorno successivo, vigilia di Natale, fu eletto papa, forse al terzo scrutinio, il cardinale Caetani, che fu poi incoronato nella basilica di San Pietro il 23 gennaio 1295 e assunse il nome pontificale di \"Bonifacio VIII\". La scelta del nome rimandava a papa Bonifacio IV, il papa che aveva chiesto il permesso all'imperatore Foca di poter trasformare il Pantheon in una chiesa cristiana; ed esso divenne appunto il simbolo della Roma pagana divenuta cristiana: quindi tale scelta rivelava da parte di Bonifacio VIII sia un certo gusto per l'antichit\u00e0, sia il desiderio di porsi simbolicamente al crocevia tra la Roma antica e la Roma cristiana. Aveva circa 64 anni.\nDante Alighieri avanza ripetutamente l'ipotesi che l'elezione di Bonifacio VIII sia stata viziata da simonia (canti XIX e XXVII dell'Inferno).\nJacopone da Todi, a sua volta, cos\u00ec descrive l'elezione al soglio di Pietro di Benedetto Caetani:\nIl pontificato.\nLa segregazione e la morte di Celestino V.\nDurante il papato di Bonifacio VIII e a partire dal 1295, Anagni divent\u00f2 la base territoriale della famiglia Caetani, il centro solido e sicuro della propria signoria. Come primo atto del suo pontificato, dopo aver riportato la sede papale da Napoli a Roma per sottrarre l'istituzione all'influenza di re Carlo II d'Angi\u00f2, annull\u00f2 o sospese tutte le decisioni assunte dal suo predecessore Celestino V, riconoscendo valida soltanto la creazione dei dodici nuovi cardinali. Immediatamente dopo, a causa dell'ostilit\u00e0 dei cardinali francesi, ebbe timore che il suo predecessore, Celestino, ritornato il semplice frate Pietro da Morrone, potesse essere cooptato dai porporati transalpini come antipapa; per evitare ci\u00f2, si rendeva necessario che il vecchio eremita rientrasse sotto il ferreo controllo del pontefice.\nBonifacio VIII, quindi, mentre Celestino tentava prima di tornare al suo eremo vicino a Sulmona, poi \u2013 sentitosi braccato \u2013 di fuggire verso la Grecia, lo fece arrestare da Carlo II d'Angi\u00f2, lo stesso monarca che pochi mesi prima ne aveva sostenuto l'elezione pontificia, e lo fece arrestare. Celestino venne quindi rinchiuso nella rocca di Fumone, di propriet\u00e0 della famiglia Caetani, dove rimase fino alla morte. Nonostante si siano formulate varie ipotesi, non sembra che la morte di Celestino V sia stata violenta o, tanto meno, avvenuta per mano di Bonifacio VIII. Lo stato di detenzione voluto dal Caetani pu\u00f2 tuttavia aver peggiorato la salute di un ottantasettenne gi\u00e0 debilitato dalle fatiche dei precedenti mesi.\nL'ampio foro rinvenuto sul cranio dell'eremita molisano sembra dovuto non a un chiodo conficcato a forza, ma a un ascesso cerebrale. Alla sua morte Bonifacio port\u00f2 il lutto per lui, caso unico tra i papi, e celebr\u00f2 una messa pubblica in suffragio per la sua anima. Poco dopo diede inizio al processo di canonizzazione, che fu accelerato e concluso pochi anni dopo da papa Clemente V su pressione del re di Francia Filippo IV il Bello e dei fedeli.\nLa Sicilia agli Aragonesi.\nScomparso cos\u00ec un potenziale antipapa come avrebbe potuto essere Celestino V, il primo atto politico cui egli dovette adempiere fu la risoluzione della controversia in corso tra gli angioini e gli aragonesi per il possesso della Sicilia; controversia che si protraeva dall'epoca dei Vespri siciliani, cio\u00e8 dal 1282. A Napoli governava Carlo II d'Angi\u00f2 detto \"lo Zoppo\" e in Sicilia Federico III d'Aragona, fratello di re Giacomo II che, a sua volta, era passato nel 1291 al trono d'Aragona.\nIl 12 giugno del 1295, sotto pressione del papa il quale sosteneva il monarca angioino, Giacomo II sottoscrisse il trattato di Anagni, con il quale rinunciava a tutti i diritti sulla Sicilia in favore del papa che, a sua volta, li trasferiva a Carlo \"lo Zoppo\". In cambio il papa gli avrebbe tolto la scomunica e accordato la \"licentia invadendi\", ossia il consenso papale a conquistare la Sardegna e la Corsica, dando inizio alla conquista aragonese della Sardegna.\nIl trattato fu fortemente osteggiato dalla nobilt\u00e0 locale in Sicilia, dove la casa angioina era fortemente impopolare; tale risentimento si tradusse in una rivolta popolare a favore del re Federico d'Aragona. Il papa dovette acconsentire, incoronando Federico re di Sicilia nella cattedrale di Palermo il 25 marzo 1296.\nL'incoronazione fu sanzionata successivamente e definitivamente mediante la celebre pace di Caltabellotta, stipulata alla fine di agosto del 1302 tra Roberto d'Angi\u00f2, figlio di Carlo II, e Carlo di Valois da una parte e Federico III di Aragona dall'altra. L'accordo stabiliva la distinzione politica fra il Regno di Sicilia, in mano agli angioini e limitato alla parte continentale dell'Italia meridionale, creando di fatto il Regno di Napoli, e il Regno di Trinacria, costituito dalla Sicilia e dalle isole adiacenti, con Federico III d'Aragona come re indipendente e assoluto. Il trattato di pace prevedeva anche, tra l'altro, la riunificazione del Regno alla morte di Federico, e il ritorno dello stesso sotto gli angioini, cosa che peraltro non avvenne mai; furono, anzi, gli aragonesi a conquistare anche il Regno di Napoli nel 1442 con Alfonso V \"il magnanimo\". Tale conclusione della vicenda siciliana fu per Bonifacio VIII una grande sconfitta politica, visto il forte sostegno che il papa cerc\u00f2 di dare al monarca angioino.\nL'idea teocratica e la tassazione degli ecclesiastici.\nQuesto fu soltanto il primo di vari insuccessi riportati da Bonifacio in politica estera, la cui causa comune doveva essere ricercata nell'idea che il pontefice aveva in merito al ruolo del papato nel contesto degli stati d'Europa che, sul finire del Medioevo, si stavano ormai trasformando in vere e proprie nazioni. Bonifacio VIII riteneva infatti, pi\u00f9 di suoi predecessori che si erano gi\u00e0 orientati in questo senso, come Gregorio VII, Innocenzo III e Gregorio IX, che l'autorit\u00e0 del papa fosse al di sopra del potere dei regnanti, i quali, come battezzati, erano sottoposti come gli altri fedeli alla Chiesa. All'interno di questa si collocava la cosiddetta \"Christianitas\", ossia la comunit\u00e0 socio-politica dei popoli cristiani, i quali vivono nel tempo secondo gli insegnamenti della loro fede.\nTale comunit\u00e0, meno estesa della Chiesa stessa, \u00e8 per forza di cose sottoposta alla sua autorit\u00e0, della quale \u00e8 parte integrante, anche se distinta e separata. Il capo naturale della Chiesa, cio\u00e8 il papa, era perci\u00f2 anche il capo della cristianit\u00e0; data la concezione gerarchica del potere nel medioevo, ne derivava che quello spirituale potesse indirizzare e guidare il temporale in qualunque questione che implicasse il bene delle anime o la prevenzione e la repressione del peccato. \u00c8 questa la concezione detta generalmente teocrazia pontificia, ma che pi\u00f9 tecnicamente pu\u00f2 essere considerata una ierocrazia, ossia un governo basato sulla \"sacralit\u00e0 del potere\", cio\u00e8 sui presbiteri. Fino a quel momento il Papato - o, come si legge nella trattatistica medievale, il Sacerdotium - aveva lottato, per l'egemonia sulla \"Christianitas\", con l'unico altro potere universale che avrebbe potuto contrastarlo, l'Impero, tecnicamente \"Imperium\".\nAvendolo espulso dalla sfera sacrale (in cui era dai tempi di Costantino), degradandolo di fatto ad un'istituzione profana (anche se bisognosa della consacrazione religiosa per esercitare il suo potere), ora il Papato aveva come avversario l'autorit\u00e0 regia dei singoli stati sovrani, la \"regalis potestas\". L'idea bonifaciana non era dunque nuova, ma nuovo era l'ambito di applicazione. Tra i teologi che maggiormente sostennero l'idea teocratica di Bonifacio vi furono i due studiosi agostiniani Egidio Romano e Giacomo da Viterbo: quest'ultimo, in particolare, con il suo trattato \"De regimine christiano\" -considerato il primo trattato sistematico sulla Chiesa- approfond\u00ec e sostenne i temi del potere temporale e del papato inteso come teocrazia.\nLa volont\u00e0 del pontefice su questo argomento non riusc\u00ec mai, peraltro, a realizzarsi concretamente, aprendo viceversa la strada a lotte per il potere che proseguirono, in maniera pressoch\u00e9 ininterrotta, nei secoli successivi, vedendo impegnati di volta in volta pontefici e sovrani, mediante l'ingerenza di quelli negli affari di stato di questi e di questi negli affari ecclesiastici di quelli. Il primo atto ufficiale di Bonifacio avvenne con l'emanazione della bolla \"Clericis laicos\", il 24 febbraio 1296, mediante la quale il papa ribadiva la proibizione ai laici, sotto la pena di scomunica, di tassare gli ecclesiastici, e a questi ultimi di pagare i tributi eventualmente richiesti, con sanzioni identiche per entrambi in caso di violazione del divieto.\nInfatti, durante la sede vacante del 1292-1294, tale norma era stata violata in Francia e Inghilterra. Era il segnale di una rinnovata vigilanza in difesa delle prerogative sovra-nazionali della Chiesa. Il re di Germania Adolfo di Nassau - Vilburgo, candidato alla nomina imperiale, non si oppose per motivi di opportunit\u00e0. Egli, infatti, mirava alla corona imperiale, per cui aveva bisogno dell'incoronazione papale. Anche in Inghilterra re Edoardo I Plantageneto, bench\u00e9 tendenzialmente contrario, dovette accettare formalmente il rifiuto dei vescovi al pagamento delle imposte, riservandosi di esercitare la propria autorit\u00e0 fiscale in base alle circostanze.\nLa Francia assunse, invece, una posizione molto diversa. Il re Filippo IV non respinse la bolla papale (altrimenti sarebbe incorso nella scomunica \"latae sententiae\"), ma emise una serie di editti nei quali vietava a chiunque, laico o ecclesiastico che fosse, l'esportazione di denaro e preziosi. In questo modo le rendite percepite dalla Santa Sede in Francia, la nazione pi\u00f9 ricca dell'Occidente, non sarebbero state consegnate a Roma. La mossa di re Filippo fu talmente astuta che il papa si vide costretto ad addivenire a un accordo, autorizzando il re francese a riscuotere le imposte dal clero, in caso di estrema necessit\u00e0, anche senza la preventiva autorizzazione pontificia. Questo perch\u00e9, nel 1297, il papa aveva cercato in vari modi di placare l'amarezza del re Filippo, sia con la bolla \"Etsi de Statu\" del 31 luglio - che costituisce una vera e propria revoca della \"Clericis laicos\", e che concedeva la tassazione del clero da parte dello Stato senza autorizzazione papale, in caso di emergenza- sia tramite la canonizzazione (11 agosto) del nonno del re, Luigi IX di Francia. L'ordinanza reale che proibiva l'esportazione di denaro da parte della Chiesa venne ritirata, e l'increscioso incidente sembr\u00f2 superato. Nel frattempo, la tregua che Bonifacio aveva tentato di imporre tra Filippo ed Edoardo I, fu accettata da entrambi i sovrani all'inizio del 1298, per la durata di due anni. Le eventuali divergenze sarebbero state rinviate come arbitro al papa, sebbene Filippo accettasse il ruolo di quest'ultimo solo a titolo di \"persona privata\", come Benedetto Caetani, e non in quanto pontefice.\nI contrasti con la curia: i Colonna.\nIl cedimento del papa di fronte alla ferma opposizione del re di Francia trovava peraltro la sua causa recondita in una riduzione dell'autorit\u00e0 del papa stesso proprio all'interno della Santa Sede. Infatti, a causa del suo atteggiamento arrogante e accentratore, il pontefice aveva provocato l'insorgere di uno schieramento a lui ostile, sia nella Curia che nell'aristocrazia romana. Questo schieramento era capeggiato dai cardinali Giacomo Colonna e Pietro Colonna, appartenenti alla famiglia romana dei Colonna - acerrima nemica della famiglia dei Caetani alla quale apparteneva Bonifacio - i quali sostennero che la sua elezione era da ritenere \"illegittima\" poich\u00e9 non doveva essere considerata valida l'abdicazione di papa Celestino V. Questa posizione, che poteva preludere a un possibile scisma, era fortemente appoggiata anche da tutto il movimento dei Francescani spirituali, i quali avevano in quel momento la loro espressione pi\u00f9 alta nelle somme laudi di Jacopone da Todi che, a sua volta, defin\u00ec il pontefice \"novello anticristo\".\nLa perdita di potere interno aveva, quindi, indotto il pontefice a essere pi\u00f9 tollerante verso le resistenze di Filippo IV. Ai \"Francescani spirituali\" si aggregarono, contro Bonifacio, anche i Celestini: l'insieme di questi due gruppi di religiosi prese il nome di \"Bizochi\". La lotta all'interno delle istituzioni ecclesiastiche tocc\u00f2 il suo culmine nei primi giorni del maggio 1297, quando i due Colonna, alcuni loro familiari e amici e tre \"Francescani spirituali\" sottoscrissero un memoriale, il cosiddetto \"manifesto di Lunghezza\", con il quale il papa veniva dichiarato decaduto, sempre a causa della sua illegittima elezione, con espresso invito ai fedeli a non portargli pi\u00f9 obbedienza.\nLa durissima reazione del pontefice non si fece attendere: i due cardinali furono destituiti con la bolla \"In excelso throno\" del 10 maggio 1297, che evidenziava anche il disprezzo dell'intera famiglia Colonna verso le cose altrui, nonch\u00e9 i loro comportamenti superbi e oltraggiosi che, di conseguenza, meritavano addirittura la cancellazione dell'intera famiglia. Pochi giorni pi\u00f9 tardi, dopo una risentita replica dei Colonna, Bonifacio promulg\u00f2 la bolla \"Lapis abscissus\" (23 maggio), con la quale i due cardinali venivano scomunicati (fatto ritenuto di inaudita gravit\u00e0) e i beni di famiglia confiscati. Si apr\u00ec cos\u00ec una vera e propria \"guerra\" tra il papa e i Colonna, nella quale questi ultimi speravano in un intervento del re di Francia in loro sostegno, cosa che non avvenne, in quanto il sovrano francese proprio in quel periodo stava perfezionando gli accordi con il pontefice per risolvere definitivamente il grave problema dei tributi agli ecclesiastici in Francia, motivo per cui - in quel particolare momento - Filippo il Bello non desiderava ulteriori contrasti con Bonifacio.\nLa distruzione di Palestrina.\nLe cronache dell'epoca riferiscono che, dopo lunghe trattative, condotte soprattutto attraverso la mediazione del cardinale Giovanni Boccamazza, molto vicino ai due Colonna, questi ultimi, nel settembre del 1298, si recarono al cospetto del papa, nella citt\u00e0 di Rieti, nelle vesti di umili penitenti, in abiti da lutto, a piedi nudi, con la corda al collo e la testa scoperta. Chiedendo perdono e sottomettendosi all'autorit\u00e0 pontificia, riconobbero la piena legittimit\u00e0 di Bonifacio quale unico vero pontefice della Chiesa cattolica. Il papa accolse con benevolenza le dichiarazioni di contrizione dei Colonna e accord\u00f2 loro il suo perdono, non senza aver prima preteso che i due cardinali restituissero i loro sigilli che furono debitamente distrutti. Inoltre tutta la famiglia fu inviata al soggiorno obbligato nella citt\u00e0 di Tivoli, in attesa delle decisioni definitive del pontefice.\nLa tregua tra Bonifacio e i Colonna fu peraltro di durata assai breve, tant'\u00e8 che il tribunale dell'Inquisizione della citt\u00e0 di Bologna, facendo seguito ad una decisione del pontefice, datata 12 aprile 1299, ordin\u00f2 la confisca del palazzo del cardinale Giacomo Colonna. Di fatto, la conflittualit\u00e0 tra il papa e i suoi avversari non si attenu\u00f2 in alcun modo e i Colonna, alla fine, dovettero riparare in Francia.\nNel corso dei negoziati che avevano preceduto l'atto di sottomissione dei Colonna al papa in Rieti, era stato stabilito, tra l'altro, che la citt\u00e0 di Palestrina, fulcro e roccaforte dei possedimenti dei Colonna, entrasse nel pieno possesso del papa. Non appena per\u00f2 il papa entr\u00f2 nel possesso materiale della citt\u00e0, diede ordine di distruggerla e la fece radere al suolo completamente nella primavera del 1299: egli fece passare l'aratro su tutto il territorio della citt\u00e0, ne fece cospargere il suolo di sale e ne fece perfino cancellare il nome, trasferendo la popolazione in una nuova citt\u00e0 pi\u00f9 a valle, denominata \"Citt\u00e0 Papale\".\nLa motivazione del suo gesto \u00e8 contenuta in una lettera datata 13 giugno 1299, nella quale il papa cos\u00ec si espresse: \u00ab...perch\u00e9 non vi resti nulla, nemmeno la qualifica o il nome di citt\u00e0\u00bb. La distruzione della citt\u00e0 ebbe come conseguenza anche la perdita del privilegio di essere una delle sette diocesi suburbicarie di Roma, che venne trasferito alla nuova citt\u00e0. Da notare che, proprio durante la distruzione di Palestrina, fu fatto prigioniero Jacopone da Todi, che si era rifugiato nella citt\u00e0 e che scont\u00f2 la sua storica avversit\u00e0 per Bonifacio con cinque anni di \"carcere duro\", oltre alla scomunica.\nLo sbigottimento degli storici davanti al comportamento tanto feroce di un pontefice contro un'intera citt\u00e0, che, per di pi\u00f9, era stata consegnata a lui dopo un negoziato, \u00e8 espresso molto bene dal Gregorovius, che parla di vero \u00abodio del papa contro i ribelli\u00bb, di un \u00abdiluvio d'ira\u00bb e di una \u00abfolgore\u00bb che \u00abschiant\u00f2 realmente una delle citt\u00e0 pi\u00f9 antiche d'Italia\u00bb, paragonando le terribili distruzioni operate da Bonifacio con le demolizioni e gli eccidi attuati da Lucio Cornelio Silla nell'82 a.C. contro la stessa citt\u00e0, allora chiamata Praeneste: il papa voleva cos\u00ec distruggere una stirpe, quella dei Colonna, che considerava \"tirannica\".\nA conclusione della contesa con i Colonna, i due porporati, come sopra accennato, dovettero riparare in Francia sotto la protezione di Filippo il Bello, e i loro beni furono confiscati e divisi tra un ramo dei Colonna vicino al papa e la famiglia degli Orsini, anch'essi acerrimi nemici dei Colonna. Il 3 ottobre 1299 papa Bonifacio accett\u00f2 dal libero comune di Velletri l'elezione a podest\u00e0 per una legislatura (6 mesi), sia perch\u00e9 il comune di Velletri, da sempre fedele ai papi, aveva un rapporto di amicizia con Bonifacio, che da giovane aveva studiato per un certo periodo in questa citt\u00e0, sia perch\u00e9 la stessa Velletri doveva difendersi dai nobili (soprattutto dai Colonna) che la volevano sottomettere, e avere Bonifacio come podest\u00e0, oltre ad essere un motivo d'orgoglio, era anche un'ottima alleanza e un valido deterrente per i nemici; lo stesso valeva per Bonifacio, che poteva cos\u00ec contare sull'alleanza di un comune agguerrito e forte come quello di Velletri.\nL'istituzione del Giubileo.\nUno dei pi\u00f9 importanti successi del pontificato di Bonifacio fu senz'altro l'istituzione del Giubileo. Sul finire del 1299 moltissimi pellegrini si erano radunati a Roma, spinti da un vero e proprio \"moto popolare spontaneo\", che rendeva pieno di grandi aspettative il secolo che stava per iniziare. Prendendo cos\u00ec spunto da questa vasta iniziativa spontanea e ispirandosi sia alla leggenda dell'\"Indulgenza dei Cent'anni\", risalente almeno a papa Innocenzo III, che alla Perdonanza, voluta dal suo predecessore Celestino V, Bonifacio istitu\u00ec l'Anno Santo, nel quale potevano lucrare l'indulgenza plenaria tutti i fedeli che avessero fatto visita alle basiliche di San Pietro e San Paolo fuori le mura.\nL'Anno Santo fu formalmente indetto il 22 febbraio 1300, con la bolla \"Antiquorum habet fida relatio\", ma con indulgenze retroattive al 24 dicembre 1299; nella bolla era anche stabilito che l'Anno Santo si sarebbe ripetuto, in futuro, ogni cento anni. Il Giubileo ebbe un grande successo e l'afflusso di pellegrini a Roma fu enorme (il Villani parla di 300.000 pellegrini). A parte la diffusa e sentita necessit\u00e0 di \"indulgenza\" in quel periodo (anche la partecipazione alle crociate offriva questo stesso beneficio), l'arrivo dei pellegrini a Roma da tutto il mondo, oltre a significare un notevole apporto di denaro, esaltava la magnificenza della \"Citt\u00e0 Eterna\" e consolidava il primato e il prestigio del pontefice.\nSecondo molti storici, il Giubileo rappresent\u00f2 per il papa \u00abuna breve ma felice parentesi di pace\u00bb, che gli permise, tra l'altro, di rimpinguare le finanze pontificie. Il papa per\u00f2 non ricevette l'omaggio dei sovrani d'Europa e questo fu per lui motivo di grande delusione. Le assenze dei regnanti volevano in qualche modo significare che la sua aspirazione di riunire nelle sue mani sia il potere spirituale che quello temporale era probabilmente soltanto un'illusione.\nLa crociata contro i saraceni di Lucera.\nNell'anno giubilare, Bonifacio VIII diede il beneplacito a Carlo II d'Angi\u00f2 per l'eliminazione dell'ultima roccaforte islamica presente sul suo Regno, \"Luceria saracenorum\", in arabo \"L\u016b\u01e7\u0101rah\". A met\u00e0 agosto del 1300, Carlo organizz\u00f2 una crociata contro il ricco e popoloso insediamento musulmano di Lucera, vista per lui anche come occasione per poter saldare i vari debiti con i banchieri fiorentini grazie alle ricchezze della citt\u00e0. Lucera, dopo un breve e astuto assedio condotto da Giovanni Pipino da Barletta, venne distrutta tra il 15 e il 25 agosto 1300: le mura e le moschee furono abbattute, la citt\u00e0 venne completamente razziata e numerosissimi musulmani, uomini, donne e bambini, vennero trucidati, mentre circa 10.000 dei sopravvissuti furono incatenati e venduti al mercato degli schiavi o costretti a convertirsi al cristianesimo. La vittoria sui saraceni comport\u00f2 il cambiamento di nome alla citt\u00e0, che Carlo ribattezz\u00f2 \"Civitas Sanctae Mariae\" e in pochissimo tempo il borgo fu ripopolato di cristiani da ogni parte del regno.\nLa questione fiorentina: Guelfi Bianchi e Guelfi Neri, Carlo di Valois, Dante.\nIn quegli stessi anni esplose con violenza la diatriba fiorentina tra le due parti della citt\u00e0, storicamente e tradizionalmente guelfa, ma divisa tra la famiglia dei Cerchi, di recente ricchezza commerciale e finanziaria, e quella dei Donati, di antica nobilt\u00e0 oligarchica. I Cerchi furono identificati con i Bianchi e i Donati con i Neri. La controversia fra le due parti fu durissima e senza esclusione di colpi: il 18 aprile 1300 tre fiorentini residenti alla corte pontificia furono condannati per \"alto tradimento\"; il papa intervenne subito in loro difesa e invi\u00f2 in citt\u00e0, anche dopo i gravi disordini di Calendimaggio del 1300, il cardinale Matteo d'Acquasparta, con poteri molto ampi.\nPeraltro il cardinale non ottenne i risultati sperati dal pontefice e fu, anzi, costretto, dopo un grave attentato alla sua persona, a lasciare Firenze, decretando la scomunica contro i maggiorenti cittadini e l'interdetto contro l'intera citt\u00e0. Bonifacio decise allora di mandare a Firenze Carlo di Valois, gi\u00e0 accolto in Italia con grandi onori, che fu nominato, tra l'altro, \"paciere\" di Toscana, e intervenne nella citt\u00e0, con i suoi numerosi armati e con grande determinazione, tra il novembre 1301 e l'aprile 1302, portando alla supremazia della parte Nera (Donati), maggiormente gradita al pontefice.\nNello stesso periodo Dante Alighieri, che apparteneva alla parte Bianca e ricopriva importanti incarichi di governo nella citt\u00e0, si trov\u00f2 pi\u00f9 volte in contrasto con il papa: agli inizi del 1302 Dante venne inviato a Roma con un'ambasceria per trovare un accordo con Bonifacio, ma fu trattenuto presso la corte papale -anche con pretesti- per lunghissimo tempo, forse per ordine del pontefice, mentre, in quello stesso periodo, il nuovo podest\u00e0 di Firenze, Cante Gabrielli, lo condannava al rogo e alla perdita delle propriet\u00e0. Dante, di fatto esiliato, non rientr\u00f2 mai pi\u00f9 in Firenze e matur\u00f2 una forte avversione per il pontefice, che riteneva responsabile della sua disgrazia.\nI nuovi contrasti con Filippo il Bello.\nVi erano stati, nel frattempo, profondi cambiamenti nella situazione della Germania, ove vi era un nuovo Re dei Romani nella persona di Alberto I d'Asburgo, che aveva affrontato in battaglia Adolfo di Nassau, sconfiggendolo e uccidendolo. Il nuovo re tedesco aveva incontrato quasi subito Filippo IV nei pressi di Vaucouleurs, stringendo un accordo con lui (dicembre 1299). Questa alleanza contrastava con i desideri del papa che, da un lato, intendeva sottrarre la Chiesa francese al controllo di re Filippo e, dall'altro, temeva fortemente una ripresa delle mire dell'imperatore tedesco sull'Italia, mire che erano cessate con la fine della casa di Svevia nel 1266.\nBonifacio VIII invit\u00f2 allora il nuovo Re dei Romani a comparire alla sua presenza in Roma, ma Alberto d'Asburgo, anzich\u00e9 andare personalmente, invi\u00f2 presso il pontefice un'ambasceria della quale, d'intesa con Filippo il Bello, facevano parte, oltre agli emissari tedeschi, anche alcuni giuristi francesi e un banchiere fiorentino amico del re di Francia. La cosa, ovviamente, irrit\u00f2 e preoccup\u00f2 notevolmente Bonifacio VIII, anche perch\u00e9 Filippo, pochi mesi prima (luglio 1299), aveva accolto presso la sua corte i Colonna. Giungevano inoltre dalla Francia ulteriori allarmanti notizie sia di pesantissime tassazioni imposte dalla corona a molti ecclesiastici, sia di continui soprusi del re nella zona delle Fiandre: tutto ci\u00f2 indicava con evidenza come il sovrano francese si stesse preparando ad un nuovo conflitto con il papa.\nSi intrecci\u00f2 con questi dissidi politici una vicenda pi\u00f9 squisitamente religiosa, che acu\u00ec ulteriormente la crisi tra Bonifacio e Filippo IV di Francia: da diversi anni il papa era il \"protettore\", stimandolo grandemente, dell'abate francese Bernard Saisset, titolare dell'abbazia di Saint-Antonin, che a sua volta vantava storicamente importanti diritti sulla citt\u00e0 di Pamiers. Usurpando tali diritti, nel marzo 1298 il conte Ruggero Bernardo IV di Foix si impadron\u00ec della citt\u00e0; la reazione del pontefice fu energica e rapida: scrisse al re una dura lettera in cui lo rimproverava per la sua inattivit\u00e0 nella vicenda, minacci\u00f2 di scomunica il conte e, finalmente, eresse a diocesi la citt\u00e0 di Pamiers, nominandone vescovo proprio il Saisset. Per qualche tempo il re non reag\u00ec; poi, stimolato anche dal conte di Foix, nell'ottobre 1301 fece arrestare il Saisset con l'accusa di alto tradimento, confiscandogli anche il patrimonio.\nLa risposta di Bonifacio VIII non si fece attendere e giunse il 4 dicembre 1301 con la bolla \"Salvator Mundi\", mediante la quale il papa abol\u00ec tutti i privilegi che egli aveva concesso a re Filippo allorquando lo aveva autorizzato a imporre le imposte agli ecclesiastici anche senza il consenso papale. Il giorno successivo il pontefice pubblic\u00f2 una nuova bolla, la ben nota \"Ausculta fili\", documento di grande vigore che rappresenta forse la \"summa\" degli ideali di Bonifacio sui rapporti tra papato e potere politico; in questa bolla convoc\u00f2 l'episcopato francese e lo stesso re a un sinodo, da tenersi a Roma l'anno seguente, al fine di definire una volta e per sempre i rapporti tra lo Stato e la Chiesa, facendo intendere, a chiare lettere e con il supporto di molte citazioni bibliche, che il papa era l'autorit\u00e0 suprema, cui dovevano sottomettersi anche i sovrani, senza eccezione alcuna, e che solo al papa tutti dovevano rendere conto dei propri atti, sovrani compresi.\nQuesto atteggiamento autoritario del pontefice, manifestato nelle citate bolle del 4 e, soprattutto, del 5 dicembre 1301, provoc\u00f2 l'immediata reazione di Filippo IV, il quale fece bruciare in segreto le due bolle e divulg\u00f2 in Francia una versione ridotta e artatamente manipolata della \"Ausculta fili\", dal falso titolo \"Deum time\" (o \"Scire te volumus\"), nella quale venivano adattate, in modo tendenziosamente peggiorativo, le parole del papa, con lo scopo evidente di suscitare indignazione e ostilit\u00e0 nei confronti di Bonifacio, cosa che in effetti avvenne.\nLo scopo che il re si era prefisso fu raggiunto nel corso degli Stati Generali, riuniti a Parigi per la prima volta da Filippo il 10 aprile del 1302, quando egli ottenne l'approvazione unanime dell'assemblea alla stesura di una lettera indirizzata al papa, nella quale veniva stigmatizzata e fermamente respinta la posizione del pontefice, ritenuta offensiva e addirittura ingiuriosa nei confronti del re e della stessa Francia. Il re inoltre proib\u00ec ai vescovi francesi di recarsi a Roma per il sinodo.\nLa \"Unam Sanctam\": le conseguenze.\nNel corso del sinodo, al quale parteciparono trentanove vescovi francesi nonostante il divieto di Filippo il Bello, il 18 novembre 1302 Bonifacio VIII eman\u00f2 la celebre bolla \"Unam Sanctam\", nella quale veniva ribadito dogmaticamente il seguente concetto: \u00ab\u2026nella potest\u00e0 della Chiesa sono distinte due spade, quella spirituale e quella temporale; la prima viene condotta dalla Chiesa, la seconda per la Chiesa, quella per mano del sacerdote, questa per mano del re ma dietro indicazione del sacerdote [...], la potest\u00e0 spirituale deve ordinare e giudicare la potest\u00e0 temporale [...], chi si oppone a questa suprema potest\u00e0 spirituale, esercitata da un uomo ma derivata da Dio, nella promessa di Pietro, si oppone a Dio stesso. \u00c8 quindi necessario per ogni uomo che desidera la sua salvezza assoggettarsi al vescovo di Roma\u00bb. Ci\u00f2 stava a significare la supremazia del potere spirituale su quello temporale: in caso di inosservanza di quanto decretato dal papa, la pena era la scomunica.\nLa bolla ebbe certamente i contributi di alcuni grandi teologi dell'epoca, tra cui il cardinale francescano Matteo d'Acquasparta e i due agostiniani Egidio Romano e Giacomo da Viterbo; in essa viene lucidamente sintetizzato e completato il pensiero teocratico espresso da Bonifacio VIII molte volte negli anni precedenti: ad una prima parte, in cui si espone concretamente la stessa natura \"unitaria\" della Chiesa, fa seguito una seconda parte, nella quale si dice che solo al papa vanno attribuiti i pieni poteri, la cosiddetta \"plenitudo potestatis\". Ne consegue, come sopra meglio precisato, il simbolo delle due spade, per cui tutta la cristianit\u00e0 \u00e8 sotto il controllo del papa,\u00abfonte e regola di ogni potere sulla terra\u00bb.\nLa reazione di Filippo IV fu estremamente determinata e decisa anche questa volta, ma con scopi definitivi: infatti il suo obiettivo finale era ormai quello di mettere sotto processo il papa, invalidarne l'elezione, accusarlo di eresia, simonia e molte altre colpe, e procedere infine alla sua deposizione. In ci\u00f2 gli furono molto utili le testimonianze dei Colonna, che erano stati scomunicati da papa Bonifacio e si trovavano ancora sotto la protezione del re. La decisione di processare il papa fu adottata da Filippo nel corso di una riunione del Consiglio di Stato da lui convocata al Louvre il 12 marzo 1303. Occorreva per\u00f2 la presenza del pontefice al processo. A tal fine il sovrano incaric\u00f2 il Consigliere di Stato Guglielmo di Nogaret di catturare il papa e condurlo a Parigi.\nIl pontefice, venuto a conoscenza delle manovre del re, tent\u00f2 di correre ai ripari. Prima invi\u00f2 una lettera di scomunica al sovrano, che peraltro non sort\u00ec alcun effetto, poi cerc\u00f2 di guadagnare l'amicizia del Re dei Romani, Alberto I d'Asburgo, sottraendolo all'alleanza con il re di Francia. Convoc\u00f2 a tal fine un Concistoro per il 30 aprile del 1303, nel quale riconobbe Alberto ufficialmente come re di Germania, nonch\u00e9 \"Sovrano di tutti i Sovrani\", con la promessa dell'incoronazione imperiale in un futuro vicinissimo. Tutto ci\u00f2 in cambio della difesa della persona del papa contro tutti i suoi avversari. Gli eventi successivi resero di fatto irrealizzabili questi propositi.\nVenuto a conoscenza che Alberto d'Asburgo era stato riconosciuto dal papa re di Germania e temendo di averne perso l'alleanza, re Filippo cerc\u00f2 di accelerare i tempi per la messa in stato di accusa del papa, convocando una nuova assemblea degli Stati Generali, al Louvre, nel mese di giugno, con lo scopo di avviare un'istruttoria che preparasse il processo al pontefice. Poich\u00e9 il Consigliere di Stato Guglielmo di Nogaret era assente, in quanto si trovava in missione verso Roma, la pubblica accusa fu affidata ad un altro Consigliere di Stato, Guglielmo di Plaisians.\nLe accuse e le congiure - Lo schiaffo di Anagni.\nNumerose furono le accuse formulate verso il Caetani al Louvre il 14 giugno. Innanzi tutto quella di aver fatto assassinare il suo predecessore Pietro da Morrone, gi\u00e0 papa Celestino V. Fu accusato poi di negare l'immortalit\u00e0 dell'anima e di aver autorizzato alcuni sacerdoti alla violazione del segreto confessionale. Fu accusato, infine, di simonia, di sodomia, di eresia e di molte altre colpe. Sulla base di queste accuse, il re propose di convocare un concilio per la destituzione del pontefice e la sua proposta fu approvata anche dalla quasi totalit\u00e0 del clero francese.\nPapa Bonifacio, messo al corrente di questi ultimi avvenimenti, prepar\u00f2 una nuova bolla di scomunica contro il re di Francia, la \"Super Petri solio\", che peraltro non ebbe il tempo di promulgare, poich\u00e9 il Nogaret, insieme a tutta la famiglia Colonna, capeggiata da Sciarra Colonna, organizz\u00f2 una congiura contro di lui, cui aderirono parte della borghesia di Anagni e molti componenti del Sacro Collegio cardinalizio.\nAll'inizio di settembre del 1303 il Nogaret e Sciarra Colonna, entrati indisturbati in Anagni, riuscirono a catturare il papa dopo un assalto al palazzo pontificio (l'antico episcopio addossato alla cattedrale, oggi non pi\u00f9 esistente) e per tre giorni Bonifacio rest\u00f2 nelle mani dei due congiurati, che non risparmiarono ingiurie alla persona del pontefice (l'episodio \u00e8 noto come lo schiaffo di Anagni, anche se secondo alcuni il papa non sarebbe stato colpito fisicamente, ma pesantemente umiliato).\nLe numerose ingiurie inferte al papa, unitamente al contrasto tra il Nogaret e il Colonna sul destino del Caetani, che li rese dubbiosi e indecisi (il primo lo voleva infatti prigioniero a Parigi, il secondo lo voleva morto), indussero la citt\u00e0 di Anagni a rivoltarsi contro i congiurati e a prendere le difese del papa concittadino. Vi fu pertanto un'inversione di rotta da parte della borghesia di Anagni, che mise in fuga i congiurati e liber\u00f2 il papa, guadagnandosi la sua benedizione e il suo perdono.\nLa morte.\nBonifacio rientr\u00f2 a Roma il 25 settembre sotto la protezione degli Orsini. Aveva, per\u00f2, perduto l'immagine del grande e potente pontefice che si era illuso di essere ed era fiaccato anche nel fisico per le molte sofferenze dovute alla gotta e, soprattutto, alla calcolosi renale che lo affliggeva da anni. Per curarsi si era rivolto persino al celebre medico Anselmo d'Incisa, originario di Boasi a Genova, a cui chiese aiuto anche il re di Francia Filippo IV. Mor\u00ec l'11 ottobre del 1303 e fu sepolto nella basilica di San Pietro, nella cappella appositamente costruita da Arnolfo di Cambio, rivestito da sontuosi paramenti sacri, con una splendida mitra e un anello preziosissimo all'anulare destro. Attualmente non vi \u00e8 traccia alcuna di questa cappella, che venne distrutta in occasione della edificazione della nuova basilica avvenuta per mano del Bramante prima e di Michelangelo poi. Le spoglie del pontefice, invece, furono sistemate nelle Grotte Vaticane, dove si trovano tuttora, nel bel sarcofago funerario realizzato da Arnolfo di Cambio.\nIl processo \"post mortem\" contro Bonifacio VIII.\nCome sopra precisato, Filippo il Bello tenne, al Louvre, una prima riunione del Consiglio di Stato il 12 marzo 1303 per decidere e preparare il processo contro il pontefice, con la determinante collaborazione di Guglielmo di Nogaret. In una successiva riunione dello stesso Consiglio, tenutasi sempre al Louvre il 13 e 14 giugno dello stesso anno, il processo venne formalmente istruito con la formulazione delle accuse contro Bonifacio VIII, che furono puntualizzate dal consigliere Guglielmo di Plaisians, visto che il Nogaret si trovava in Italia probabilmente per condurre il papa al processo.\nSecondo quanto precedentemente specificato, i capi d'accusa contro il papa furono ben ventotto o addirittura ventinove: si passava da accuse gravissime, come eresia, idolatria, simonia, sodomia, omicidio, ad altre sconcertanti e problematiche, come magia, demonolatria, stregoneria, fino ad altre ancora, onestamente risibili, come avere \"avvilito la dignit\u00e0 dei cardinali\", \"perseguitato gli ordini mendicanti\", \"tentato di far fallire la pace di Caltabellotta\" e molte altre ancora. In realt\u00e0, in questa fase, lo scopo di Filippo era quello di neutralizzare il pontefice, con la sua abdicazione o deposizione, che, comunque, avrebbe dovuto essere decretata da un concilio.\nDopo la morte di Bonifacio la situazione cambi\u00f2 radicalmente, ma il re, anzich\u00e9 fermare il processo, cap\u00ec che, continuandolo, avrebbe avuto in mano un'arma pesantissima contro il papato; cos\u00ec, qualche tempo dopo, le vicende del processo finirono per intrecciarsi strettamente con le vicende di papa Clemente V, che era stato eletto al soglio pontificio il 5 giugno 1305, al termine del lungo conclave perugino seguito alla morte di papa Benedetto XI, successore per soli otto mesi di Bonifacio VIII.\nClemente V, che era francese e aveva trasferito in Francia la curia pontificia, fin\u00ec per aderire alle incessanti pressioni di Filippo il Bello e riprese il processo contro Bonifacio tra il 1310 e il 1313, anno in cui riusc\u00ec a concludere il processo stesso senza che il defunto pontefice venisse condannato, pagando peraltro al re francese, per questo compromesso, un pesante tributo in termini di concessioni: furono infatti annullate tutte le sentenze di Bonifacio contro Filippo, contro la Francia e contro i Colonna; furono assolti da ogni accusa gli autori dell'oltraggio di Anagni; fu infine proclamato, con il decreto papale \"Rex gloriae virtutum\", che, nelle azioni contro Bonifacio, il re di Francia era stato mosso da \u00abzelo e giustizia\u00bb. Per inciso, in quegli stessi anni Filippo otterr\u00e0 da Clemente V anche la soppressione dell'Ordine dei Templari, dei cui ingentissimi beni il sovrano francese riuscir\u00e0 ad impadronirsi.\nConcistori per la creazione di nuovi cardinali.\nPapa Bonifacio VIII durante il suo pontificato ha creato 15 cardinali nel corso di 5 distinti concistori.\nBonifacio VIII nella storiografia.\nBonifacio VIII fu certamente l'ultimo pontefice a concepire la Chiesa come un'istituzione al di sopra dei sovrani, degli Stati e dei popoli, che dovevano tutti, indistintamente, essere a essa sottomessi. Questa pragmatica posizione gli port\u00f2, durante la vita, molti nemici, e gli procur\u00f2 altres\u00ec numerose posizioni ostili negli storici, che si protrassero fino al XIX secolo. Solo nel 1930, con il celebre articolo di Giorgio Falco per l\"Enciclopedia Treccani\", ebbe inizio una diversa e pi\u00f9 obiettiva valutazione di Bonifacio, che ha gradualmente portato gli storici contemporanei a considerare con maggiore attenzione e minore acredine preconcetta i diversi aspetti del pontificato di papa Benedetto Caetani.\nUomo di cultura, giurista, riformatore.\nSi deve a Bonifacio VIII, con la bolla \"In Supremae praeminentia Dignitatis\" del 20 aprile 1303, la fondazione dell'Universit\u00e0 \"La Sapienza\" di Roma che \u00e8, ai nostri giorni, la prima universit\u00e0 d'Europa per numero di iscritti. Il pontefice diede anche notevole impulso ai lavori per la costruzione del duomo di Orvieto e inizi\u00f2 una significativa ristrutturazione di quello di Perugia. Pubblic\u00f2 nel 1298 il \"Liber sextus\", terza parte del \"Corpus iuris canonici\", seguito dei cinque volumi del \"Liber extra\", pubblicati nel 1234 da papa Gregorio IX, confermando in ci\u00f2 una straordinaria conoscenza del diritto canonico. Riorganizz\u00f2 l'amministrazione della Curia romana e gli archivi vaticani. Con la bolla \"Super cathedram\", emessa il 18 febbraio 1301, ridimension\u00f2 i poteri di predicazione e confessione degli ordini mendicanti, riducendo in questo modo i continui conflitti fra clero secolare e clero regolare.\nLa teocrazia e il culto dell'immagine.\nBonifacio VIII, nell'ambito della sua concezione teocratica, pensava che il papa dovesse collocarsi al centro dell'attenzione: fu conseguentemente dedito al culto della propria immagine. Si fece cos\u00ec ritrarre, ancora in vita, in tantissime immagini, cosa che nessun pontefice prima di lui aveva mai fatto. Statue in marmo e bronzo raffiguranti la sua persona si trovano a Firenze, Orvieto, Bologna, nel Laterano e ad Anagni. Persino Giotto lo immortal\u00f2 in un celebre affresco nell'atto di leggere, dalla loggia di San Giovanni in Laterano, la bolla con la quale proclamava il Giubileo dell'anno 1300.\nUna simile quantit\u00e0 di immagini che lo ritraevano suscit\u00f2 peraltro sconcerto in molti suoi contemporanei.\nUn giudizio complesso.\nBenedetto Caetani fu un personaggio estremamente controverso, che visse in un periodo molto difficile, di transizione tra due secoli nei quali vi furono interpretazioni assai diverse del ruolo del papato stesso. Diversi sono gli storici che lo hanno giudicato un personaggio cinico e dispotico, gran peccatore, avido di ricchezze e di potere. Alcuni segni potrebbero fare supporre che fosse superstizioso, tant'\u00e8 che si dice usasse, ad esempio, coltelli aventi per manico corna di serpente e portasse al dito un anello appartenuto a re Manfredi di Svevia. La leggenda popolare sosteneva addirittura che avesse strappato personalmente tale anello dal cadavere del re. Altri storici, viceversa, lo hanno considerato l'ultimo grande interprete del papato prima della \"cattivit\u00e0 avignonese\".\n\u00c8 aspramente criticato \u2014 sia pure per motivi personali \u2014 da Dante nella cantica dell\"Inferno\", tanto che il sommo poeta scrisse che nella bolgia dei Simoniaci c'era gi\u00e0 un posto riservato a lui.\nQueste parole son messe dal Poeta in bocca a Niccol\u00f2 III, anche lui condannato da Dante per simonia, che, mentre \u00e8 nella terra con i piedi all'aria, non potendolo vedere, crede che Dante sia Bonifacio VIII. Grazie a questo artificio Dante quindi colloca nell\"Inferno\" Bonifacio, sebbene quest'ultimo fosse, nel momento in cui il poeta inquadra la vicenda, ancora in vita.\nPure Jacopone da Todi \u2014 anch'egli per motivi personali \u2014 nella canzone \"O papa Bonifazio, molt'ai iocato al mondo\" critica il pontefice dicendo addirittura \nBonifacio VIII nella cultura di massa.\nCinematografia.\nLa figura di Bonifacio VIII \u00e8 rappresentata in diverse opere cinematografiche, quali:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "58361", "revid": "201167", "url": "https://it.wikipedia.org/wiki?curid=58361", "title": "XXXIII secolo a.C.", "text": ""}
{"id": "58362", "revid": "1711941", "url": "https://it.wikipedia.org/wiki?curid=58362", "title": "Mandos", "text": ""}
{"id": "58363", "revid": "201167", "url": "https://it.wikipedia.org/wiki?curid=58363", "title": "XXXI secolo a.C.", "text": ""}
{"id": "58364", "revid": "125464572", "url": "https://it.wikipedia.org/wiki?curid=58364", "title": "Solipsismo", "text": "Il solipsismo, dal latino \"solus\" (solo) e \"ipse\" (stesso), \"solo se stesso\", \u00e8 un termine che si riferisce alla dottrina filosofica secondo cui l'individuo pensante pu\u00f2 affermare con certezza solo la propria esistenza, poich\u00e9 tutto quello che percepisce sembra far parte di un mondo fenomenico oggettivo a lui esterno, ma che in realt\u00e0 \u00e8 tale da acquistare consistenza ideale solo nel proprio pensiero, cio\u00e8 l'intero universo \u00e8 la rappresentazione della propria individuale coscienza.\nPratica e teoria.\nDal punto di vista della pratica, per il solipsista ogni azione che si esplica all'esterno va ricondotta all'interesse personale del proprio unico io, che \u00e8 il solo a stabilire che le leggi morali da rispettare sono quelle che provengono direttamente dalla sua interiorit\u00e0 individuale poich\u00e9 hanno una validit\u00e0 pi\u00f9 spontanea di tutte le regole che altri avrebbero stabilito per lui.\nCon quest'ultimo significato il termine solipsismo come sinonimo di egoismo compare nell'opera dell'apostata gesuita Giulio Clemente Scotti, \"La Monarchie des solipses\" (1652), satira della Compagnia di Ges\u00f9 rappresentata come formata da \"cercatori di s\u00e9\" impegnati nella ricerca del proprio esclusivo interesse. Il libro ebbe una certa risonanza tanto che in Francia per un certo periodo i gesuiti vennero chiamati con l'epiteto di \"solipsistes\".\nLinee di pensiero analoghe al solipsismo si incontrano nelle filosofie orientali: il Taoismo e alcune interpretazioni del Buddhismo, sostengono che tracciare una linea di separazione fra il \"s\u00e9\" e l'Universo \u00e8 arbitrario e senza senso:\nStoria del concetto.\nCartesio (1596\u20131650), rifiutando di accettare come conoscenza certa qualunque cosa di cui fosse possibile dubitare concludeva che l'unica cosa indubitabilmente certa era la propria esistenza:\nAccusato di essere caduto nel soggettivismo radicale, quello cartesiano in effetti era un solipsismo metodologico nel senso che l'uomo dalle caratteristiche di evidenza delle cose da lui conosciute pu\u00f2 acquisire quel carattere di certezza indubitabile su cui fondare poi la dimostrazione razionale dell'esistenza di un Dio, buono e quindi veridico, come ulteriore garanzia della realt\u00e0 oggettiva del mondo. Per questa dottrina Cartesio fu criticato da Pascal che gli rimproverava di sfruttare Dio per \"dare un tocco al mondo\" e da alcuni suoi avversari contemporanei, tra cui il filosofo inglese Hobbes e il teologo Antoine Arnauld, che lo accusarono di essere caduto in una \"trappola solipsistica\" (assimilabile a un circolo vizioso): Cartesio cio\u00e8 teorizzava Dio come esistente per garantirsi quei criteri di verit\u00e0 che gli erano serviti a dimostrare l'esistenza di Dio.\nIl solipsismo metafisico, ripreso da Nicolas Malebranche (1638\u20131715) e George Berkeley (1685\u20131753) richiedeva dunque la necessit\u00e0 di ricorrere a Dio, fonte di verit\u00e0 e quindi l'unico che potesse assicurare il soggetto dell'oggettivit\u00e0 della conoscenza.\nDal punto di vista idealistico Kant tratta del solipsismo individuandone l'origine nella dottrina cartesiana e Johann Gottlieb Fichte lo ritiene teoreticamente inattaccabile ma fallace dal punto di vista morale dove, a suo parere, si manifesta un'originaria \"fede pratica\" sull'esistenza di altri soggetti. Sulla stessa linea Arthur Schopenhauer che assimila il solipsismo a una malattia mentale dove la logica della follia lo rende coerente logicamente e vanifica ogni obiezione che dovrebbe essere sostituita dalle cure fisiche opportune.\nEdmund Husserl sostenne un solipsismo che proprio nel momento del ritorno dell'io in s\u00e9 stesso scopriva l'esistenza degli altri io come costitutivi della sua soggettivit\u00e0 singola che veniva cos\u00ec superata da un'intersoggettivit\u00e0 pi\u00f9 autentica e primaria. In questo modo Husserl cercava di sottrarre la sua fenomenologia dall'identificazione con l'idealismo di cui lo accusavano le critiche di Max Scheler, Martin Heidegger e altri.\nNella filosofia contemporanea il solipsismo \u00e8 stato analizzato in chiave linguistica da Ludwig Wittgenstein che lo riporta alla tesi fondamentale del suo \"Tractatus logico-philosophicus\" secondo cui \u00ab\"i limiti del mio linguaggio sono i limiti del mio mondo\"\u00bb.\nPer Rudolf Carnap alla base della conoscenza vi \u00e8 un \u00abflusso d'esperienza\u00bb che non ha una precisa connotazione e dove sono ancora indistinti sia il soggetto sia la cosa. Vi \u00e8 dunque una coscienza originaria pura da cui si esce solo per un meccanismo di somiglianza e analogia nel senso che osservando che gli altri si comportano in modo simile a me in circostanze simili, ne deduco che i loro stati mentali siano simili ai miei.\nL'origine di quest'ultima teoria \u00e8 nel concetto di \"esperienza pura\" elaborato da Richard Avenarius, da Ernst Mach e trattato da Bertrand Russell e generalmente dalla filosofia neopositivista. In effetti ne avevano gi\u00e0 discusso William James, Charles Sanders Peirce, Alfred North Whitehead, George Santayana e altri autori del neorealismo novecentesco."}
{"id": "58365", "revid": "201167", "url": "https://it.wikipedia.org/wiki?curid=58365", "title": "2500 a.C.", "text": ""}
{"id": "58367", "revid": "486946", "url": "https://it.wikipedia.org/wiki?curid=58367", "title": "2250 a.C.", "text": ""}
{"id": "58368", "revid": "327794", "url": "https://it.wikipedia.org/wiki?curid=58368", "title": "Idealismo", "text": "L'idealismo, in filosofia, \u00e8 una visione del mondo che riconduce totalmente l'essere al pensiero, negando esistenza autonoma alla realt\u00e0, ritenuta il riflesso di un'attivit\u00e0 interna al soggetto.\nNell'idealismo \u00e8 generalmente implicita una concezione etica fortemente rigorosa, come nel pensiero di Fichte, che \u00e8 incentrato sul dovere morale dell'uomo di conformare il mondo al principio \"ideale\" da cui esso ha origine.\nIn un senso pi\u00f9 ampio, il termine \u00e8 stato utilizzato in riferimento anche a diversi altri sistemi filosofici (come il platonismo), che privilegiano la dimensione \"ideale\" rispetto a quella \"materiale\", affermando cos\u00ec che l'unico vero carattere della realt\u00e0 sia di ordine spirituale.\nL'idealismo nella teoria della conoscenza.\nEsistono varie accezioni del termine \"idealismo\". Una di esse \u00e8 quella di Arthur Schopenhauer che, di fatto, equipara la vita a un sogno, anche se questa affermazione non va intesa in modo riduttivo. L'idealismo, infatti, si pone in antitesi radicale rispetto al senso comune, che non si accorgerebbe di vivere in un mondo di finzione, attribuendo realt\u00e0 a delle ombre come nel mito della caverna. Paradossalmente, quindi, proprio il senso comune sarebbe il vero \"dormiente\", per la sua illusione circa l'esistenza di un mondo reale al di fuori di noi.\nRapporti con altri sistemi di pensiero.\nNel fare dell'Idea, cio\u00e8 del pensiero, o del Soggetto, il principio primo da cui nasce e si deduce la realt\u00e0 concreta (l'essere o l'oggetto), l'idealismo viene contrapposto in particolare:\nOccorre comunque tener presente che l'idealismo, per la variet\u00e0 degli autori a cui pu\u00f2 essere ricondotto, confina con le pi\u00f9 diverse tradizioni di pensiero. Vi \u00e8 chi, come Hans-Georg Gadamer, ritiene che l'idealismo coincida di fatto col realismo medievale, per l'\"anteriorit\u00e0\" attribuita ai concetti rispetto alla realt\u00e0. Si possono poi trovare affinit\u00e0 anche col razionalismo di Cartesio, che confida nella capacit\u00e0 della ragione di raggiungere la \"res\" a prescindere dai sensi, anche se va fatta in proposito una distinzione radicale, dato che Cartesio era comunque un realista. In secondo luogo, il problema cui intendeva rispondere era diverso da quello posto dall'idealismo: egli cercava una risposta circa lo strumento della conoscenza, l'idealismo invece circa l'oggetto di tale conoscenza.\nC'\u00e8 poi il caso di un idealismo empirista, facente capo a George Berkeley, che potrebbe essere considerato uno degli idealisti pi\u00f9 radicali: il suo empirismo si contrapponeva alla concezione razionalista che le idee della ragione avessero un fondamento nella realt\u00e0 oggettiva.\nDiverse accezioni del termine.\nLa parola \"idealismo\" venne introdotta nella terminologia filosofica da Leibniz agli inizi del Settecento, in particolare in riferimento a Platone e alla sua \"\".\nNel corso dei secoli, tuttavia, a questa accezione limitata alla filosofia greca classica se ne aggiunsero altre, di natura diversa.\nFino ad oggi sono prevalsi tre significati principali del termine, che si riferiscono, a seconda dei casi:\nVi \u00e8 infine il neoidealismo, derivante da quest'ultima accezione, per la quale vengono definiti \"idealisti\" anche alcuni filosofi del Novecento, che trassero ispirazione, in forma pi\u00f9 o meno accentuata, dall'idealismo romantico (in particolare dal pensiero hegeliano). Fra questi si suole includere gli italiani Benedetto Croce e Giovanni Gentile, il quale reinterpreta l'idealismo tedesco in un'ottica attualista.\nIdealismo platonico.\nLa teoria di Platone \u00e8 stata a volte definita idealismo, ma in un'accezione diversa dagli esiti a cui \u00e8 giunto l'idealismo moderno, che \u00e8 incentrato principalmente sul soggetto. Le idee di Platone infatti non sono contenute solo nella mente, ma sono forme superiori, che possiedono una duplice valenza, gnoseologica e ontologica: riprendendo Parmenide, che gi\u00e0 aveva equiparato essere e pensiero, le idee di Platone non solo rendono conoscibile il mondo, ma gli consentono anche di esistere. Soltanto nelle idee per\u00f2 risiede la vera realt\u00e0, a differenza degli oggetti che l'uomo conosce nella vita di tutti i giorni, i quali non sono che pure ombre di quelle forme supreme.\nRisale quindi a Platone la concezione che fa del mondo fenomenico un'entit\u00e0 illusoria.\nCon Plotino e il neoplatonismo si verifica un'accentuazione del carattere mistico delle idee platoniche: al di sopra di esse Plotino colloca l'Uno assoluto, che \u00e8 superiore persino all'Essere. Ci\u00f2 significa che l'Uno non \u00e8 una semplice realt\u00e0 statica, ma \u00e8 pura attivit\u00e0 creatrice, perenne atto di pensiero che produce la realt\u00e0 ontologica come risultato della propria estasi contemplativa. Si tratta in effetti di una dottrina che si avvicina a quella orientale del Tao, e, in Occidente, agli esiti cui perverranno Meister Eckhart, Nicola Cusano, Spinoza (con la sua \"Natura Naturans\") e lo stesso idealismo tedesco.\nIn ambito cristiano \u00e8 soprattutto Agostino d'Ippona ad appropriarsi dell'idealismo neoplatonico, sostenendo che la Verit\u00e0 dimora nell'interiorit\u00e0 dell'uomo. L'agostinismo dominer\u00e0 poi il Medioevo fin quando nel Duecento entrer\u00e0 in attrito col tomismo aristotelico, maggiormente ancorato al realismo dogmatico e ad una metafisica della sostanza. Nell'ambito della disputa sugli universali esso prende comunque posizione contro il nominalismo, ritenendo gli universali \"ante rem\". \nL'idealismo neoplatonico gode quindi di nuova fioritura con l'avvento della filosofia rinascimentale, grazie a pensatori come Marsilio Ficino, Giordano Bruno, e Tommaso Campanella (secondo cui l'autocoscienza \u00e8 condizione dell'essere).\nIdealismo gnoseologico.\nSi parla di idealismo gnoseologico per indicare quelle dottrine secondo cui la conoscenza \u00e8 un prodotto esclusivo del soggetto, a prescindere dalla realt\u00e0 come \u00e8 in s\u00e9. In tal senso, l'oggetto della conoscenza non \u00e8 la realt\u00e0 in se stessa, bens\u00ec le idee o le rappresentazioni mentali di questa.\nL'impostazione epistemologica idealista fu tipica del ciclo moderno del pensiero occidentale, che d'altra parte si presenta anche come un cammino verso l'idealismo assoluto: i passi sono legati tra loro, pur essendo diversi l'uno dall'altro.\nCartesio.\nRen\u00e9 Descartes non era idealista in senso assoluto: il suo intento \u00e8 proprio quello di spiegare il legame tra res cogitans e res extensa, non di negare la seconda delle due.\nTuttavia, per il suo \"Cogito ergo sum\" Cartesio pu\u00f2 essere considerato anticipatore dell'idealismo gnoseologico moderno. Per Cartesio, infatti, la conoscenza \u00e8 un processo che avviene tutto all'interno della \"res cogitans\", cio\u00e8 il soggetto pensante che si contrappone alla \"res extensa\", la realt\u00e0 materiale. Cartesio non neg\u00f2 mai l'esistenza della \"res extensa\", ma la considerava \"vera\" solo nella misura in cui si giunge ad averne un'idea chiara e cosciente.\nIn questo senso, Cartesio gett\u00f2 \"germi di idealismo\" in tutta la filosofia moderna:\nMalebranche e Leibniz.\nLo sforzo dell'occasionalismo di Nicolas Malebranche andava ancora in senso realista: garantire la corrispondenza tra pensiero e \"realt\u00e0\", per rimediare a quelli che egli riteneva debolezze del tentativo filosofico di Cartesio. Malebranche ipotizzava perci\u00f2 un intervento di Dio per garantire la corrispondenza tra pensiero e cose.\nAnche la dottrina dell'armonia prestabilita di Leibniz appare imparentata con l'occasionalismo, ma se ne distingue per il fatto che l'intervento di Dio \u00e8 situato all'origine, al momento della creazione dell'universo, quando Egli ha coordinato le infinite monadi di cui questo si compone, come un orologiaio che accorda diversi orologi sincronizzandoli tra loro. Ogni monade, in maniera affine alla visione idealista assoluta, \u00abnon ha porte n\u00e9 finestre\u00bb, ma la corrispondenza tra le sue proprie idee e la realt\u00e0 esterna \u00e8 garantita da una tale armonia prestabilita.\nPersino la realt\u00e0 apparentemente inanimata possiede sue proprie percezioni. Per questo Leibniz criticava la metafisica di Cartesio, affermando che il pensiero non si esaurisce nella coscienza chiara e distinta dell'uomo, poich\u00e9 esistono anche pensieri, e quindi livelli dell'essere, di cui non si ha consapevolezza: non c'\u00e8 nessun dualismo insanabile tra spirito e materia, tra coscienza e incoscienza, ma solo infiniti passaggi dall'uno all'altro. Attribuendo capacit\u00e0 di pensiero alla materia stessa, la gnoseologia di Leibniz faceva in tal modo pervadere la realt\u00e0 di coscienza, anche nella sua dimensione ontologica (panpsichismo): veniva cos\u00ec riabilitato l'idealismo metafisico neoplatonico.\nBerkeley.\nGeorge Berkeley viene considerato il primo idealista in senso moderno. Secondo Berkeley, tutta la realt\u00e0 si riduce alle nostre idee, dato che \"esse est percipi\" (\"essere \u00e8 essere percepito\", ossia esiste solo ci\u00f2 che viene percepito). Fautore di un empirismo e un nominalismo radicali, Berkeley neg\u00f2 che vi siano essenze di cui non possiamo fare esperienza diretta; la materia stessa si riduce ad un mero dato illusorio.\nBerkeley intende infatti la percezione non come semplice sensazione corporea, ma come percezione \"intellettuale\", inviataci da Dio. Non esistono corpi, ma solo idee spirituali a cui noi, associandole tra loro, attribuiamo illusoriamente una natura corporea. Ad ogni modo, la radicalit\u00e0 dell'idealismo di Berkeley era incrinata dal fatto che il filosofo irlandese escludeva dalla categoria del \"percepito\" il soggetto umano conoscente (l'anima) e Dio, per i quali \"esse est percipere\".\nL'idealismo di Berkeley fu di matrice tipicamente \"gnoseologica\" perch\u00e9 egli slegava la conoscenza da ogni presunta sostanza materiale a noi esterna.\nKant.\nPer Immanuel Kant, almeno dopo la svolta del 1770, si pu\u00f2 parlare di idealismo gnoseologico inteso in senso trascendentale: l'oggetto della conoscenza \u00e8 organizzato e reso conoscibile da criteri a priori, e viene ammessa l'esistenza delle cose in s\u00e9 ma non dimostrandola con la ragione pura, bens\u00ec postulandola con la ragione pratica.\nSecondo Kant, \u00e8 il nostro stesso intelletto a determinare gli oggetti della conoscenza. Anche se non negava l'esistenza di una realt\u00e0 indipendente dal modo in cui i nostri sensi la recepiscono, Kant venne accusato di chiudersi in un soggettivismo senza vie d'uscita. Le categorie trascendentali dell'intelletto, infatti, sono forme del pensiero, non dell'essere: non ci permettono di conoscere la realt\u00e0 in s\u00e9 (noumeno), ma soltanto come questa ci appare (fenomeno).\nIdealismo assoluto.\nUna delle scuole idealiste pi\u00f9 note \u00e8 quella dell'idealismo tedesco romantico, che poneva come fondamento della filosofia l'identificazione tra il mondo reale, naturale e storico, e un principio infinito. Tutto \u00e8 fenomeno, la realt\u00e0 \u00e8 solo quel che il soggetto conoscente produce, cio\u00e8 soltanto uno dei modi in cui l'idea si struttura.\nNell'idealismo tedesco, chiamato \u00abassoluto\u00bb perch\u00e9 si presentava come dottrina esaustiva della totalit\u00e0 del reale, non lasciando nulla fuori di s\u00e9, vengono normalmente raggruppati tre filosofi principali, Fichte, Schelling e Hegel (in ordine cronologico).\nL'idealismo assoluto si svilupp\u00f2 in una stagione ancora dominata dal pensiero di Kant, attraverso una discussione del suo criticismo: gli idealisti, infatti, negavano l'esistenza stessa del noumeno (che era per Kant la realt\u00e0 esterna al soggetto, situata al di l\u00e0 dei suoi limiti conoscitivi), ed affermavano l'esistenza del solo fenomeno (la realt\u00e0 come noi la conosciamo), traendo la conseguenza che pu\u00f2 esistere solamente ci\u00f2 che si trova nella nostra coscienza. Questo primato conoscitivo della coscienza divenne cos\u00ec uno degli elementi pi\u00f9 significativi dell'idealismo assoluto.\nIl problema del noumeno kantiano era dovuto al fatto che, se si afferma che \u00e8 inconoscibile, non vi \u00e8 alcuna ragione logica per postularne l'esistenza. Ammettere l'esistenza della cosa in s\u00e9 indipendentemente dal soggetto che la conosce, per esempio, era per Fichte una posizione dogmatica e irrazionale, che conduceva a un dualismo incoerente tra soggetto e oggetto, ovvero tra il noumeno e il cosiddetto \"io penso\". Kant considerava l\"io penso\" come il vertice della coscienza critica che era la condizione formale senza la quale noi non potremmo neanche pensare. Gli idealisti tedeschi diranno invece che l\"io penso\" \u00e8 l'origine trascendentale non solo della conoscenza ma anche dell'essere, sia dal punto di vista formale, sia dal punto di vista del contenuto. Il dualismo kantiano \u00e8 superato dall'interazione di carattere pragmatico, artistico, creativo dell'uomo con il mondo, poich\u00e9 entrambi appartengono allo stesso fondamento costitutivo.\nSi possono distinguere due linee di pensiero nell'ambito dell'idealismo assoluto, che in ultima analisi hanno alla radice della loro distinzione due diverse interpretazioni di Kant:\nFichte prima, e poi Schelling, fecero dell'Io il principio assoluto a cui ricondurre l'intera realt\u00e0, che per la ragione pu\u00f2 diventare cos\u00ec oggetto di scienza. Mentre per\u00f2 in costoro la ragione si limitava a riconoscere, non a riprodurre, l'atto creativo con cui il soggetto pone l'oggetto (che restava prerogativa di una suprema intuizione intellettuale), sar\u00e0 invece con Hegel che la ragione stessa diventa creatrice, attribuendosi il diritto di stabilire cosa \u00e8 reale e cosa non lo \u00e8. \u00abCi\u00f2 che \u00e8 reale \u00e8 razionale\u00bb sar\u00e0 la \"summa\" del pensiero hegeliano: una realt\u00e0 esiste solo se soddisfa certi criteri di razionalit\u00e0, rientrando nella triade dialettica di tesi-antitesi-sintesi tipico del procedimento a spirale con cui l'Idea giunge infine a identificarsi con l'Assoluto.\nL'idealismo critico ebbe molta meno fortuna di quello di Hegel; eppure, mentre l'idea hegeliana \u00e8 \u201cfinita\u201d (\u00e8 gi\u00e0 tutta data, non ha pi\u00f9 niente da dire: Hegel era convinto di essere l'ultimo filosofo), l'idealismo critico era pi\u00f9 aperto, si pensava in costante evoluzione."}
{"id": "58377", "revid": "712828", "url": "https://it.wikipedia.org/wiki?curid=58377", "title": "Echoriath", "text": ""}
{"id": "58380", "revid": "2145227", "url": "https://it.wikipedia.org/wiki?curid=58380", "title": "Papa Giovanni XXII", "text": "Biografia.\nCarriera ecclesiastica.\nEra figlio di un ricco borghese, Arnaud Du\u00e8ze, signore di Saint-Felix-en-Quercy, e della sua consorte Elena di B\u00e9rail.\nLa sua formazione ebbe inizio a Cahors, poi all'Universit\u00e0 di Montpellier, addottorandosi infine \"in utroque iure\" all'Universit\u00e0 di Orl\u00e9ans. Ricopr\u00ec numerose cariche ecclesiastiche fino a giungere all'episcopato nel 1300 allorch\u00e9 venne nominato Vescovo di Fr\u00e9jus. Dieci anni dopo divenne arcivescovo di Avignone, carica che mantenne fino a che venne nominato vescovo di Porto e Santa Rufina.\nIl 23 dicembre 1312 papa Clemente V lo nomin\u00f2 cardinale, assegnandogli il titolo di Cardinale presbitero di San Vitale. Lasci\u00f2 questo titolo nel 1313 per quello di Cardinale vescovo di Porto e Santa Rufina. Eletto papa, lasci\u00f2 il titolo riprendendo la carica di Arcivescovo di Avignone, lasciata vacante dal nipote Jean defunto, insieme con quella di papa.\nL'elezione al Soglio.\nPapa Clemente V si era spento il 20 aprile del 1314. Qualche giorno dopo, il 1\u00ba maggio, ventitr\u00e9 cardinali si riunivano in conclave nel palazzo vescovile di Carpentras, dove il defunto pontefice aveva trasferito la sua sede poco prima di morire. Dal conclave erano emerse tre correnti opposte tra di loro: quella dei Guasconi, quella degli Italiani e infine quella dei Francesi (gli italiani erano solo 6 su 23). Nessuna candidatura era riuscita a raccogliere l'adesione unanime, si giunse cos\u00ec a una situazione di blocco. La situazione era drammatica al punto che a luglio 1314 Bertrand de Got, nipote del defunto pontefice, fece irruzione con i suoi scherani guasconi nel palazzo papale dove si era riunita l'assemblea dei cardinali e ne cacci\u00f2 i cardinali italiani, determinando la sospensione dell'elezione. A nulla erano inoltre valsi gli appelli provenienti dal mondo della cultura, fra i quali quello di Dante Alighieri, che esortava i cardinali a operare per la Chiesa, Sposa di Cristo, e per Roma. Dopo due anni Filippo V di Francia riusc\u00ec infine a organizzare un conclave di ventitr\u00e9 cardinali a Lione. Ne usc\u00ec papa Jacques Du\u00e8ze, che venne eletto il 7 agosto 1316 e incoronato a Lione con il nome di Giovanni XXII il 25 settembre successivo. Il nuovo pontefice stabil\u00ec la sua residenza ad Avignone, come il suo predecessore.\nPontificato.\nFu un Papa, per l'epoca, molto anziano essendo stato eletto all'et\u00e0 di 67 anni.\nGoverno dello Stato Pontificio.\nLa sua amministrazione fu caratterizzata prevalentemente da politiche economiche tanto da attribuirgli l'appellativo di \"Papa banchiere\". Giovanni XXII eredit\u00f2 una situazione finanziaria della Santa Sede piuttosto malconcia a causa della trascuratezza della gestione del suo predecessore, e di conseguenza si adoper\u00f2 per curare l'efficienza dell'amministrazione. Impose il divieto di godere pi\u00f9 di due benefici, ma ne aument\u00f2 molto il numero, istituendo anche la prassi della concessione diretta. Modific\u00f2 il sistema fiscale, imponendo il versamento delle rendite dei benefici minori alla Santa Sede per i primi tre anni e impose nuovi tributi.\nCostituisce un falso storico la notizia che egli abbia redatto (e applicasse quanto in esso contenuto) il libro \"Tasse della cancelleria apostolica e della sacra penitenzieria\", in cui erano elencate le somme da pagare per avere l'assoluzione dal relativo peccato, comprendente l'omicidio (anche di bambini) e lo stupro (anche di vergini). In realt\u00e0 il testo - ormai riconosciuto come un falso storico - sarebbe stato, in realt\u00e0, elaborato, durante il pontificato di papa Leone X.\nFu anche un amante dell'arte e chiam\u00f2 ad Avignone artisti allora rinomati; per la sua concezione di Chiesa ricca fece rappresentare Cristo in Croce sempre con un sacchetto di monete al fianco per dimostrare che anche in questo Ges\u00f9 sarebbe potuto essere superiore.\nIntervenne direttamente anche sulla politica della penisola italiana. Infatti, quando nel 1317, Federico I conte di Montefeltro guid\u00f2 la grande sollevazione ghibellina in Italia centrale, con lo scopo di sottrarre una serie di citt\u00e0 al controllo della Chiesa, il Papa chiam\u00f2 il guelfo pi\u00f9 ligio e fedele di allora, Cante Gabrielli, ponendolo alla guida delle milizie guelfe federate sotto le insegne pontificie, con il titolo di \"Capitano generale della Lega guelfa\". Durante questo incarico, Cante Gabrielli riconquist\u00f2 per il Papa tutte le citt\u00e0 e le terre precedentemente occupate dai ghibellini.\nGoverno della Chiesa.\nAl suo Pontificato si deve l'introduzione della processione del \"Corpus Domini\" e della festa della Santissima Trinit\u00e0, la prescrizione della recita dell'\"Angelus\" ogni giorno, al tramonto, in onore della Vergine. Il 18 luglio 1323 canonizz\u00f2 San Tommaso d'Aquino, che due secoli pi\u00f9 tardi nel 1567 sar\u00e0 proclamato Dottore della Chiesa da papa san Pio V, teologo ed inquisitore domenicano. \nGiovanni XXII istitu\u00ec il tribunale della Sacra Rota (cos\u00ec chiamato dal tavolo rotondo a cui sedevano i giudici incaricati dei processi), osteggi\u00f2 le comunit\u00e0 miste come quelle degli Umiliati in cui nello stesso edificio c'era sia la comunit\u00e0 maschile sia quella femminile.\nCon la sua bolla \"Quoniam nulla\", del 25 ottobre 1317, rinnov\u00f2 la promulgazione delle \"Clementinae\", parte terza del \"Corpus Iuris Canonici\", dovuta al suo predecessore papa Clemente V. Con la bolla \"Super illius specula\" (1326), estese il concetto di eresia anche alle pratiche stregoniche e alla magia, affidandone la repressione agli inquisitori. Di poco successiva fu un'altra bolla, \"Spondent quas non exhibent\", con la quale minacci\u00f2 di scomunica gli alchimisti, che \u00abpromettono cose che non possono mantenere\u00bb.\nPromosse inoltre le attivit\u00e0 missionarie in Medio Oriente e in Asia, fondando vari vescovadi con l'appoggio dei missionari Francescani e Domenicani. Tra le diverse diocesi istituite si ricordano in particolare: l'arcidiocesi di Soltaniyeh in Persia; l'arcidiocesi di Saraj nel Khanato dell'Orda d'Oro; la diocesi di Quilon in India, senza dimenticare il rafforzamento della missione in Cina, dove il suo predecessore aveva eretto l'arcidiocesi di Khanbaliq.\nIn seguito della definitiva sconfitta dei cristiani contro i musulmani nelle Crociate, concesse ai Frati Minori della Custodia di Terra Santa di inviare due frati dell'Ordine nei Luoghi Santi, ogni anno, tra il 1322 e il 1327.\nSecondo Giovanni Villani lasci\u00f2 dopo la sua morte un enorme tesoro:\nRelazioni con l'Ordine francescano.\nIl capitolo francescano, riunitosi a Perugia nel 1323 emise una circolare a tutti i confratelli, dichiarando ortodossa la teoria che sosteneva l'assoluta povert\u00e0 di Cristo e dei suoi apostoli. La teoria era gi\u00e0 stata bollata come eretica dall'Inquisizione e con questa lettera il Ministro Generale dell'Ordine Francescano, Michele da Cesena, rimetteva in discussione tale presa di posizione. Giovanni XXII reag\u00ec quindi con due provvedimenti: abrog\u00f2 quanto indicato da papa Niccol\u00f2 III nella bolla \"Exiit qui seminat\" del 1279, secondo la quale i Francescani non possedevano nulla n\u00e9 come singoli, n\u00e9 come conventi, n\u00e9 come Ordine, ma era la Santa Sede a detenere la propriet\u00e0 di tutti i loro beni che poi venivano gestiti per mezzo di procuratori e il 12 novembre 1323 condann\u00f2 come eretica la tesi espressa a Perugia con la lettera circolare del Capitolo francescano.\nLa cosa cre\u00f2 grande scandalo nel mondo francescano che divenne ostile al pontefice, ma nel 1325 la maggioranza del medesimo si era gi\u00e0 allineata all'obbedienza al papa e solo una minoranza molto attiva continu\u00f2 la battaglia.\nMichele da Cesena venne convocato ad Avignone nel 1327. Il 22 maggio 1328 venne rieletto dai Francescani alla carica di ministro generale. Papa Giovanni XXII gl'impose una residenza forzata ad Avignone, ma nella notte tra il 26 e il 27 maggio Michele fugg\u00ec dalla citt\u00e0 con un piccolo gruppo di frati, tra i quali il filosofo e teologo Guglielmo di Ockham e il canonista Bonagrazia da Bergamo, rifugiandosi presso l'imperatore Ludovico il Bavaro, accampato nei pressi di Pisa.\nGiovanni XXII depose Michele dal suo ruolo di ministro generale con la lettera bollata \"Cum Micha\u00ebl de Caesena\" del 28 maggio 1328 e il successivo 6 giugno, con la lettera bollata \"Dudum ad nostri\", Michele, Bonagrazia e Guglielmo vennero scomunicati, condanna che venne successivamente rinnovata (Bolla \"Quia vir reprobus Micha\u00ebl de Caesena\").\nLo scontro con l'imperatore e con un antipapa.\nAlla morte di Enrico VII nell'estate del 1313 i principi tedeschi si divisero in due schieramenti: uno a favore di Federico I d'Asburgo, duca d'Austria e di Stiria, e l'altro a favore di Ludovico il Bavaro, duca di Baviera. Nell'ottobre del 1314 i principi si espressero in favore di Ludovico. Papa Giovanni XXII invit\u00f2 i due contendenti a risolvere pacificamente la disputa, ma di fronte al loro rifiuto conferm\u00f2 la nomina del francese Roberto d'Angi\u00f2 a Vicario pontificio in Italia, gi\u00e0 effettuata dal suo predecessore. Seguirono anni di duri scontri fra i contendenti ma Ludovico ebbe infine la meglio su Federico sconfiggendolo, e facendolo prigioniero, a M\u00fchldorf nel 1322. Divenuto definitivamente imperatore, Ludovico cominci\u00f2 a interessarsi all'Italia e nomin\u00f2 un suo Vicario generale, che naturalmente non era Roberto d'Angi\u00f2 e allora Giovanni XXII, nel 1324 scomunic\u00f2 Ludovico per esercizio di autorit\u00e0 contro la volont\u00e0 pontificia.\nIncominci\u00f2 uno scontro diretto tra le due alte autorit\u00e0. Ludovico consider\u00f2 opportuno appoggiare la fronda francescana contro Giovanni XXII (ecco perch\u00e9 accolse Michele da Cesena); inoltre nel 1327 part\u00ec per una spedizione in Italia, con lo scopo di affermare il possesso della penisola come imperatore. A Ludovico offr\u00ec i suoi servigi \"dottrinali\" Marsilio da Padova, filosofo e scrittore, autore di un'opera, il \"Defensor pacis\", che gli era costata la condanna del papa nel 1327. Il \"magister\" accompagn\u00f2 personalmente l'imperatore nella sua spedizione romana. Entrato in Roma nel gennaio del 1328, Ludovico il Bavaro fu incoronato Imperatore dal patrizio Giacomo Sciarra Colonna e il 18 aprile dichiarava deposto per eresia papa Giovanni XXII. L'imperatore convoc\u00f2 quindi un'assemblea di sacerdoti e laici che elesse un nuovo papa: un religioso francescano, noto predicatore di origine reatina, tal Pietro Rainalducci, che prese il nome di Niccol\u00f2 V. Dopo aver passato quattro mesi a Roma, Rainalducci si ritir\u00f2 con Ludovico IV a Viterbo (la vita per l'imperatore a Roma incominciava a essere difficile) e quindi giunse a Pisa, nel cui duomo Niccol\u00f2 V presiedette, il 19 febbraio 1329, una stravagante cerimonia nella quale un fantoccio di paglia rappresentante Giovanni XXII e abbigliato con le vesti pontificie, venne formalmente condannato, degradato e consegnato al braccio secolare.\nNaturalmente papa Giovanni XXII scomunic\u00f2 il Rainalducci, il quale, abbandonato da Ludovico, che era rientrato in Germania disinteressandosi alle sorti del pontefice da lui creato, si rec\u00f2 ad Avignone a implorare il perdono. Giovanni glielo concesse e l'ex antipapa si ritir\u00f2 in meditazione, e in dignitosa reclusione, nel Palazzo papale della sede pontificia avignonese, dove mor\u00ec nel 1333.\nGiovanni XXII mor\u00ec il 3 dicembre 1334. La sua salma venne inumata nella Cattedrale di Avignone.\nNel 1793 le sue spoglie furono disperse dai rivoluzionari.\nConcistori per la creazione di nuovi cardinali.\nPapa Giovanni XXII durante il suo pontificato ha creato 28 cardinali nel corso di 6 distinti concistori. Di essi, tre furono suoi nipoti: Giacomo de Via e Gaucelme de Jean, nominati nel concistoro del 17 dicembre 1316, e il fratello del primo, Arnaldo de Via, creato cardinale il 20 giugno 1317.\nQuestioni dottrinali: il Giudizio delle anime.\nGiovanni XXII sostenne l'opinione che le anime dei defunti dimoranti \"sotto l'altare di Dio\" (\"Apocalisse\" 6,9) non ricevessero il Giudizio subito dopo la morte ma venissero ammesse alla piena beatitudine o fossero condannate all'Inferno unicamente dopo il Giudizio Universale. Egli present\u00f2 questa sua concezione soprattutto in tre omelie: il 1\u00ba novembre e il 15 dicembre 1331 e il 5 gennaio 1332. Nella terza omelia afferm\u00f2 che sia i demoni sia gli uomini riprovati andranno al castigo eterno dell'Inferno solo dopo il Giudizio Universale. Per avvalorare la sua concezione Giovanni XXII redasse nell'anno 1333 anche una dissertazione.\nIl re Filippo VI di Francia fece fare un esame dall'Inquisizione. L'esame ebbe inizio il 19 dicembre 1333. Da parte sua anche il Papa convoc\u00f2 una commissione di cardinali e di teologi, che il 3 gennaio 1334 in concistoro lo indusse a dichiarare che avrebbe revocato la sua concezione se essa fosse stata trovata in contrapposizione alla comune dottrina della chiesa.\nNegli ultimi giorni della sua vita scrisse la bolla \"Ne super his\" in cui ritrattava la sua dottrina. Mor\u00ec il giorno dopo averla completata. Il documento fu ritrovato e successivamente emanato dal suo successore papa Benedetto XII.\nOggi la Chiesa Cattolica ritiene che Giovanni XXII parlasse esprimendo un'opinione personale e non \"ex cathedra\". La sua dottrina sul Giudizio delle anime \u00e8 stata recentemente riconsiderata in un saggio del filosofo Andrea Vaccaro.\nPapa Giovanni XXII nella letteratura.\nPapa Giovanni XXII viene citato due volte da Dante Alighieri nella \"Divina Commedia\" e precisamente nella cantica del \"Paradiso\":\nDal canto suo, Umberto Eco ambienta il suo \"Il Nome della Rosa\" proprio all'epoca del pontificato di Giovanni XXII, mettendo in bocca ad alcuni suoi personaggi diversi improperi rivolti al pontefice. L'autore in tal modo esprime come la controversia tra il papa e i francescani fosse molto sentita e radicata tra le persone coinvolte nella causa.\nUn possibile piano di lettura de \"Il Nome della Rosa\" vede questa controversia come un'allegoria delle vicende italiane contemporanee o di poco precedenti all'uscita del libro, gli anni di piombo: papa Giovanni XXII e la corte avignonese a rappresentare i conservatori, Ubertino da Casale e i francescani nel ruolo dei riformisti, Fra Dolcino e i movimenti ereticali in quello dei gruppi, armati e no, legati all'area extraparlamentare.\nPapa Giovanni XXII e il vino francese Ch\u00e2teauneuf-du-pape.\nSi deve a papa Giovanni XXII l'impianto delle colture dei vitigni che portarono alla produzione del famoso vino francese Ch\u00e2teauneuf-du-pape AOC. Fu lui ad assegnare gli appezzamenti per le vigne ad alcuni vignaioli che aveva condotto con s\u00e9 da Cahors. Costoro recuperarono alcuni appezzamenti lasciati dai templari cacciati da Filippo il Bello e costruirono le fondamenta che permisero lo sviluppo del vino Ch\u00e2teauneuf-du-pape. I successori avignonesi di papa Giovanni XXII apprezzarono molto il vino ivi prodotto, facilitandone la produzione e il commercio.\nSuccessione apostolica.\nLa successione apostolica \u00e8:"}
{"id": "58386", "revid": "125994995", "url": "https://it.wikipedia.org/wiki?curid=58386", "title": "Tanzania", "text": "La Tanzania (: o ), formalmente Repubblica Unita di Tanzania (in swahili: \"Jamhuri ya Muungano wa Tanzania\"; in inglese: \"United Republic of Tanzania\"), \u00e8 uno Stato dell'Africa orientale. Confina a nord con Kenya e Uganda, a ovest con Ruanda, Burundi e Repubblica Democratica del Congo, e a sud con Zambia, Malawi e Mozambico. A est \u00e8 bagnata dall'oceano Indiano.\nDar es Salaam \u00e8 la citt\u00e0 pi\u00f9 grande ed \u00e8 stata la capitale fino agli anni settanta. Il trasferimento delle funzioni amministrative nella nuova capitale \u00e8 avvenuto designando Dodoma, posta nel centro della Tanzania, tuttavia non \u00e8 stato ancora completato.\nL'area continentale dello stato fu colonia dell'Impero tedesco a partire dal 1885 con il nome di Africa Orientale tedesca (\"Deutsch-Ostafrika\"). Fu poi occupata dal Regno Unito durante la prima guerra mondiale e integrato nell'Impero britannico prima come mandato della Societ\u00e0 delle Nazioni (dal 1922 al 1946) e poi come amministrazione fiduciaria delle Nazioni Unite (dal 1946 al 1961) con il nome di Territorio del Tanganica (\"Tanganika Territory\"); il paese ottenne poi l'indipendenza il 9 dicembre 1961 come Reame del Commonwealth, trasformandosi in repubblica l'anno successivo. Lo stato nacque nell'aprile 1964 dall'unione tra la Repubblica di Tanganica e la neonata Repubblica Popolare di Zanzibar con la denominazione di Repubblica Unita di Tanganica e Zanzibar, nome che venne cambiato nell'ottobre dello stesso anno in Repubblica Unita di Tanzania.\nEtimologia.\nIl nome \"Tanzania\" \u00e8 una parola macedonia nata dalla fusione di \"Tanganica\" (nome dell'amministrazione fiduciaria britannica che corrisponde alla Tanzania continentale) e \"Zanzibar\"; fu adottato quando i due soggetti si unirono nel 1964.\nIl nome \"Tanganyika\" deriva dalle parole swahili \"tanga\", \"navigare\", e \"nyika\" (\"pianura disabitata\", \"landa desolata\") e si riferiva originariamente al lago Tanganica. Il nome di Zanzibar viene, invece, da \"zengi\", il nome della popolazione locale (per intendere \"nero\"), e dal suffisso persiano \"b\u0101r\", che significa \"costa\" o \"riva\".\nStoria.\nPreistoria.\nIn Tanzania sono stati ritrovati alcuni dei pi\u00f9 antichi reperti fossili umani. La Gola di Olduvai, in particolare, \u00e8 stata resa celebre dagli scavi di Louis Leakey e altri.\nSi ritiene che circa anni fa la Tanzania fosse abitata da una popolazione nativa di cacciatori-raccoglitori di ceppo linguistico khoisan. Intorno a anni fa immigrarono nella regione gruppi di lingua cuscitica, che introdussero l'agricoltura e l'allevamento. In tempi ancora pi\u00f9 recenti la Tanzania fu colonizzata dai bantu provenienti dall'Africa occidentale (Nigeria-Camerun), che oggi costituiscono il gruppo etnico principale.\nArabi e Persiani.\nAll'inizio del II secolo d.C. sulle coste della Tanzania sull'oceano Indiano iniziarono a nascere insediamenti commerciali persiani e arabi. Poi l'interscambio culturale fra Arabi e Bantu contribu\u00ec in gran parte a formare la cultura odierna della regione costiera, e influenz\u00f2 profondamente la lingua swahili, oggi lingua ufficiale della Tanzania. Il commercio di risorse provenienti dall'entroterra africano (avorio e oro) e l'avvio della tratta araba di schiavi consent\u00ec agli insediamenti arabo-persiani di fiorire, trasformandosi in vere e proprie citt\u00e0, come Kilwa; complessivamente, questa epoca di grande sviluppo viene ricordata con il nome di epoca shirazi (\"epoca persiana\"). I rapporti fra Bantu e Arabi continuarono a essere determinanti per la costa della Tanzania orientale per gran parte del millennio. Nel 1840 Zanzibar divenne capitale di un potente sultanato, legato a quello dell'Oman. Gli arabi portarono in Africa orientale la loro cultura, il loro alfabeto, la loro letteratura, l'Islam e coltivazioni come i chiodi di garofano.\nLe grandi esplorazioni.\nGli europei, e quasi esclusivamente i Portoghesi, tentarono una prima colonizzazione della costa orientale dell'odierna Tanzania verso l'inizio del XVI secolo, venendo poi scacciati dagli Arabi, dopo aver governato per alcuni anni e fondato colonie sia sulle coste della Tanzania continentale, sia sull'arcipelago di Zanzibar. L'interesse dell'Europa si riaccese solo verso il XIX secolo. I buoni rapporti fra il sultanato di Zanzibar e l'Europa consentirono a esploratori tedeschi, britannici e di altre potenze europee di dare vita a una serie di missioni esplorative nell'entroterra africano a partire dalla costa orientale. Nel 1848 il tedesco Johannes Rebmann fu il primo europeo a vedere il Kilimangiaro; nove anni dopo, Richard Francis Burton e John Speke giunsero sulle sponde del lago Tanganica. Fu anche in questo periodo che David Livingstone intraprese le sue celebri missioni alla ricerca delle sorgenti del Nilo. Agli esploratori seguirono i missionari.\nAfrica Orientale Tedesca.\nVerso la fine del XIX secolo le diverse potenze europee iniziarono a consolidare le proprie posizioni nell'area in ottica coloniale. Nel 1884 il tedesco Karl Peters convinse diverse trib\u00f9 della regione dei Grandi Laghi ad accettare l'autorit\u00e0 della Germania, e dopo la Conferenza di Berlino del 1885 l'odierna Tanzania continentale (insieme con gli attuali Ruanda e Burundi) divenne formalmente l'Africa Orientale Tedesca. Nel 1890 venne firmato il trattato di Helgoland-Zanzibar, con il quale Zanzibar diventava protettorato britannico.\nL'amministrazione tedesca port\u00f2 un periodo di grande sviluppo, costruendo infrastrutture e introducendo nuovi tipi e nuove tecniche di coltivazione; allo stesso tempo, essa fu anche estremamente rigida nei confronti della popolazione locale, soffocando nel sangue diversi tentativi di rivolta fra la fine del XIX e l'inizio del XX secolo.\nAlla fine della Prima guerra mondiale, l'Africa Orientale Tedesca fu occupata dagli inglesi, dopo un lungo periodo di guerra e guerriglia.\nTanganica.\nAl termine della Prima guerra mondiale, la Lega delle Nazioni assegn\u00f2 al Regno Unito gran parte dell'ex Africa Orientale Tedesca con il nome di Tanganica. Il mandato britannico fu trasformato in amministrazione fiduciaria nel 1946. Dopo la seconda guerra mondiale, comunque, inizi\u00f2 il processo che avrebbe portato all'indipendenza. Fra i principali attori di questo processo ci fu il Tanganyika African National Union (TANU), movimento politico fondato da Julius Nyerere.\nIndipendenza e nascita della Tanzania.\nNel 1961 il Tanganica ottenne l'indipendenza dal Regno Unito, sotto la guida del TANU di Nyerere. Il Tanganica divenne repubblica ed entr\u00f2 nel Commonwealth nel 1962. Nel 1963 anche Zanzibar ottenne l'indipendenza, e l'anno successivo il TANU e l'Afro-Shirazi Party (ASP), il partito di governo di Zanzibar, decisero di unire i rispettivi paesi in una repubblica federale, dando vita all'odierna Repubblica Unita di Tanzania.\n\"Ujamaa\" ed evoluzione politica.\nSotto l'amministrazione di Nyerere, la Tanzania assunse inizialmente un assetto politico ed economico basato su una forma di socialismo agricolo chiamato \"ujamaa\". La costituzione della Tanzania venne modificata nel 1965 per formalizzare la situazione \"de facto\" del paese, ovvero l'egemonia di un unico partito politico, il Chama Cha Mapinduzi (CCM) nato dalla fusione di TANU e ASP. Nel 1979 la Tanzania fu coinvolta nella guerra con l'Uganda di Idi Amin.\nAll'inizio degli anni novanta, il presidente Ali Hassan Mwinyi, succeduto a Nyerere, intraprese una serie di profonde riforme del paese, abbandonando gradualmente l'impianto socialista dell'Ujamaa e introducendo il multipartitismo. Le successive consultazioni elettorali confermarono comunque il CCM stabilmente al governo del paese, pur con qualche contestazione; in particolare, nel 2001 il risultato delle consultazioni politiche dell'anno precedente port\u00f2 a un periodo di scontri fra la polizia e movimenti indipendentisti di Zanzibar. Ben pi\u00f9 problematiche le elezioni del 2010.\nGeografia.\nMorfologia.\n \nCon , la Tanzania \u00e8 il 31\u00ba Paese pi\u00f9 grande del mondo. \u00c8 paragonabile per dimensioni alla Nigeria e all'Egitto, oltre tre volte l'Italia. \nLa Tanzania \u00e8 prevalentemente montuosa nel nord-est, dove si trova il Kilimangiaro, la vetta pi\u00f9 elevata dell'Africa e le Pare Mountains. Nella stessa regione si trova anche il monte Meru. Nel nord e nell'ovest si estende la regione dei Grandi Laghi, tra cui il lago Vittoria (il lago pi\u00f9 grande dell'Africa) e il lago Tanganica (lago pi\u00f9 profondo dell'Africa, noto per le sue specie di pesci endemici). Un altro lago \u00e8 il Natron, caratterizzato dalle acque saline, e situato nella Rift Valley vicino al confine con il Kenya. La Tanzania centrale si conforma come un vasto altopiano, con pianure e aree seminative. La costa orientale che si affaccia sull'oceano Indiano \u00e8 calda e umida. L'isola di Zanzibar si trova di fronte alla costa orientale.\nLa Tanzania possiede molti grandi parchi naturali ecologicamente significativi, tra cui il famoso Ngorongoro, il Parco nazionale del Serengeti nel nord; la Riserva di caccia del Selous e il Parco nazionale di Mikumi, nel sud; il Parco nazionale di Gombe ad ovest, noto per gli studi della dottoressa Jane Goodall sul comportamento degli scimpanz\u00e9.\nIdrografia.\nIl punto pi\u00f9 rilevante dell'idrografia della Tanzania \u00e8 il lago Vittoria, sul confine tra Tanzania, Kenya e Uganda; \u00e8 il lago pi\u00f9 esteso dell'Africa e qui sono identificate le sorgenti del Nilo.\nA sud-ovest di questo, sul confine con la Repubblica Democratica del Congo, c'\u00e8 il lago Tanganica, considerato il secondo lago pi\u00f9 vecchio al mondo (e il secondo per profondit\u00e0) dopo il lago Bajkal in Siberia.\nSul confine con lo Zambia si trovano le Cascate Kalambo, zona di grande interesse archeologico poich\u00e9 vi sono stati trovati i primi segni dell'uso del legno degli alberi da parte dell'uomo.\nClima.\nLa Tanzania ha un clima tropicale. Negli altopiani le temperature variano tra i e i rispettivamente durante le stagioni fredde e calde. La parte restante del paese presenta temperature che raramente scendono sotto i . Il periodo pi\u00f9 caldo va da novembre a febbraio (), mentre il periodo pi\u00f9 freddo si verifica tra maggio e agosto (). Il clima \u00e8 fresco nelle regioni di alta montagna.\nLa Tanzania pu\u00f2 essere divisa in due regioni in base alle precipitazioni. La prima, che caratterizza il sud, il sud-ovest, e la parte centro-occidentale del paese, vede la stagione delle piogge nel periodo dicembre-aprile. La seconda, che si trova nel nord e sulla costa settentrionale, prevede due stagioni delle piogge, rispettivamente ottobre-dicembre (definite le piccole piogge o \"Vuli\") e marzo-maggio (definite le lunghe piogge o \"Masika\").\nPopolazione.\nDemografia.\nNel 2012 la popolazione stimata era di abitanti, con un tasso di crescita annuo intorno al 2%. La distribuzione della popolazione \u00e8 molto eterogenea, con densit\u00e0 variabili da una persona per chilometro quadrato nelle regioni aride, a 51 per chilometro quadrato sugli altopiani umidi, fino ai 134 per chilometro quadrato dell'isola di Zanzibar. Quasi l'80% della popolazione \u00e8 rurale. Dar es Salaam \u00e8 la pi\u00f9 grande citt\u00e0 ed \u00e8 la capitale commerciale; Dodoma, che si trova nel centro della Tanzania \u00e8 sede del Parlamento e (almeno ufficialmente) la capitale amministrativa.\nLa popolazione \u00e8 costituita da pi\u00f9 di 120 differenti etnie, di cui i Sukuma, i Nyamwezi, gli Hehe-Bena, i Gogo, gli Haya, i Makonde, i Chagga e i Nyakyusa composti da almeno un milione di persone. Altri gruppi minoritari comprendono Pare, Shambaa (o Shambala) e Ngoni. La maggior parte dei Tanzaniani, tra cui ad esempio i grandi gruppi etnici dei Sukuma e dei Nyamwezi, sono popoli bantu (almeno dal punto di vista linguistico). Tra i popoli nilotici si includono i nomadi Maasai.\nLa popolazione comprende anche arabi, indiani, pakistani, e piccole comunit\u00e0 europee e cinesi. Nel 1994, la comunit\u00e0 asiatica ammontava a abitanti nella Tanzania continentale e a a Zanzibar, ma poi \u00e8 molto cresciuta. Si stimano circa arabi e cittadini europei residenti in Tanzania.\nCome gran parte dei Paesi africani, la Tanzania \u00e8 afflitta dall'epidemia dell'AIDS. I dati ufficiali indicano il 7% della popolazione adulta, con una forte penetrazione nella classe d'et\u00e0 tra i 20 e i 34 anni.\nLa Tanzania \u00e8 nota anche per l'alta incidenza di condizioni genetiche ereditarie come l'albinismo. ; ci\u00f2 \u00e8 attribuito dagli esperti alla grande diffusione di matrimoni tra consanguinei che avvengono soprattutto nelle zone rurali pi\u00f9 remote del paese. Oltre a evidenti problemi di salute, l'albinismo costituisce anche un grave problema sociale: credenze popolari, diffuse in molte parti dell'Africa subsahariana, attribuiscono alle parti del corpo degli albini poteri taumaturgici e gli \"stregoni\" locali se ne servono per preparare pozioni poi rinvendute a caro prezzo.\nReligioni.\nA livello religioso, secondo i dati CIA, i cristiani (cattolici e protestanti quasi in pari numero) costituiscono il 35% della popolazione, seguiti dai musulmani (35%) e dai seguaci delle religioni tradizionali (ridotti al 30%). A Zanzibar prevalgono invece nettamente i musulmani (99%), seguiti dai cristiani (1%). \nTuttavia un recente studio dello statunitense United States Bureau of Democracy, Human Rights, and Labor per il 2009 suggerisce che ormai il 62% della popolazione sia cristiana, con un 35% di musulmani e 3% di altre religioni.\nLingue.\nLa lingua ufficiale nazionale \u00e8 lo swahili (della sottofamiglia delle lingue bantu), mentre come seconda lingua si usa l'inglese.\nEtnie.\nCi sono circa 125 etnie. La maggioranza degli abitanti appartiene a etnie di ceppo bantu, come sukuma, nyamwezi, hehe-bena, gogo, bahaya, makonde, chagga, ha e nyakyusa. Fra le etnie nilotiche si trovano i nomadi masai e i luo; entrambi i gruppi sono presenti numerosi nel confinante Kenya. Gruppi che parlano lingue cuscitiche risiedono specialmente nella Regione del Manyara. Due piccole trib\u00f9 aborigene appartengono alla famiglia khoisan. Ogni gruppo etnico ha la propria lingua, ma la lingua nazionale \u00e8 lo swahili, una lingua di origine bantu, con forti influenze arabe e ora inglesi.\nLa maggior parte della popolazione dell'isola di Zanzibar \u00e8 originaria della terraferma tranne un gruppo, gli shirazi, le cui origini sono state fatte risalire ai primi coloni persiani dell'isola. Ma quasi tutti hanno una forte percentuale di sangue arabo.\nI residenti non africani della terraferma e di Zanzibar costituiscono l'1% della popolazione e sono costituiti soprattutto da indo-pakistani, arabi ed europei.\nSalute.\nIn Tanzania, il tasso di mortalit\u00e0 nei primi 5 anni di vita nel 2006 era di 118 ogni . La speranza di vita alla nascita nel 2006 era di 50 anni. Negli adulti tra i 15 e i 60 anni il tasso di mortalit\u00e0 nel 2006 era di 518 su maschi e 493 su femmine.\nLa causa principale di morte nei bambini che sopravvivono al periodo neonatale \u00e8 la malaria, per gli adulti \u00e8 l'AIDS. \nDati del 2006 mostrano che il solo il 55% della popolazione aveva accesso a fonti di acqua potabile e il 33% aveva accesso a servizi igienici adeguati.\nOrdinamento dello Stato.\nSuddivisione amministrativa.\nLa Tanzania \u00e8 amministrativamente suddivisa in 30 regioni, chiamate \"mikoa\" che a loro volta sono suddivise in circa 130 distretti (\"wilaya\").\nCitt\u00e0 principali.\nDar es Salaam ( abitanti in tutta la zona metropolitana) \u00e8 situata sulla costa dell'oceano Indiano di fronte all'isola di Zanzibar. \u00c8 capoluogo della piccola regione omonima.\nDar es Salaam \u00e8 il principale porto della nazione e un importante nodo ferroviario (linea per i laghi Tanganica e Vittoria, e linea per Lusaka, capitale dello Zambia). Collegata da un oleodotto a Ndola (Zambia), \u00e8 servita dall'Aeroporto Internazionale Julius Nyerere ed \u00e8 anche il maggior centro industriale del paese (complessi alimentari, del tabacco, tessili, cementieri, farmaceutici e chimici).\nLa citt\u00e0 fu fondata nel 1862 dal sultano di Zanzibar, che le diede il nome attuale (che significa \"porto della pace\"). Nel 1896 sostitu\u00ec Bagamoyo come capitale dell'Africa Orientale Tedesca, passando poi nel 1916 sotto l'amministrazione britannica. \u00c8 stata capitale della Tanzania fino al 1973, quando le funzioni politiche e amministrative vennero trasferite (ufficialmente) a Dodoma.\nZanzibar ( abitanti), capoluogo dell'omonima unit\u00e0 federata, si trova sull'isola di Unguja (spesso indicata come \"isola di Zanzibar\") ed \u00e8 un importante mercato dell'avorio e maggior polo commerciale e scalo marittimo dell'isola. Nell'antichit\u00e0 fu un fiorente centro del commercio degli schiavi.\nArusha (416\u00a0442 abitanti) \u00e8 il capoluogo della regione omonima e si trova a , ai piedi del monte Meru (). La sua posizione le permette di godere di un clima temperato tutto l'anno nonostante la vicinanza all'equatore. Inoltre la prossimit\u00e0 con l'Aeroporto Internazionale del Kilimangiaro l'ha resa il punto di partenza per i safari organizzati nel nord del Paese. La citt\u00e0 nacque come forte di guarnigione durante la colonizzazione tedesca e fu sede della Comunit\u00e0 dell'Africa Orientale dal 1967 al 1977 e di nuovo dopo la sua ricostituzione. Ha poi ospitato il Tribunale penale internazionale per il Ruanda.\nPolitica.\nDal 1977 il Paese \u00e8 stato retto dal partito unico \"Chama Cha Mapinduzi\" (CCM, Partito della Rivoluzione), guidato dal \"padre della patria\" Julius Nyerere. Il movimento era di ispirazione socialista e nacque dalla fusione dei fronti di liberazione nazionali del Tanganica e di Zanzibar. Julius Nyerere lasci\u00f2 liberamente il potere nel 1985.\nNell'ottobre del 1995 termin\u00f2 il regime di partito unico con le prime elezioni multi-partitiche. Il CCM vinse le elezioni e il 23 novembre 1995 si insedi\u00f2 Benjamin Mkapa alla carica di presidente della Repubblica (che \u00e8 anche capo del Governo); il presidente venne riconfermato nel 2000.\nL'opposizione, divisa e instabile, non ha saputo proporsi come alternativa alle elezioni del 1995, del 2000 e del 2005. Cos\u00ec il 20 dicembre 2005 diventa presidente della repubblica Jakaya Mrisho Kikwete che nomina primo ministro Edward Ngoyayi Lowassa, poi dimessosi in seguito a scandali. Anche l'attuale presidente, Samia Suluhu, entrata in carica il 19 marzo 2021, e l'attuale primo ministro Kassim Majaliwa, in carica dal 20 novembre 2015, sono esponenti del CCM.\nAnche dopo le elezioni del 2010, molto combattute, il CCM detiene la maggioranza dei seggi in parlamento.\nNel 2018 il presidente John Magufuli appoggia il giovane governatore Paul Makonda nella caccia agli omosessuali che vivono in Tanzania chiedendo aiuto anche alla popolazione per scovarli. Sostengono che \u00e8 preferibile far arrabbiare i paesi occidentali che \"il Dio dei cristiani e dei musulmani\".\nLa Costituzione della Tanzania (in lingua swahili: Katiba ya Tanzania) venne approvata nel marzo del 1977.\nEconomia.\nIl reddito annuo pro capite nel 2012 \u00e8 di circa (nominali). Il 60% della popolazione \u00e8 privo dell'elettricit\u00e0 e il 40% dell'acqua potabile. Negli ultimi anni si \u00e8 tuttavia registrata una crescita contenuta ma costante permessa dalla stabilit\u00e0 politica.\nL'economia dipende in gran parte dall'agricoltura, che costituisce circa il 60% del PIL e l'85% delle esportazioni, e impiega l'80% della forza lavoro. Le condizioni geografiche e climatiche limitano i campi coltivati al 5% del territorio. L'industria pesa circa il 10% del PIL ed \u00e8 prevalentemente limitata alla trasformazione dei prodotti agricoli. La Banca Mondiale, il Fondo Monetario Internazionale e bilateral donors hanno fornito fondi per risollevare la deteriorata infrastruttura economica della Tanzania. Le grandi risorse naturali come giacimenti d'oro e i parchi nazionali non sono sfruttate appieno e generano poco reddito. La crescita degli anni 1991-99 ha generato un aumento della produzione industriale e un sostanziale incremento dell'output di minerali trainato da oro e cobalto. Recenti riforme del sistema bancario hanno favorito la crescita degli investimenti.\nIl bilancio dello Stato \u00e8 gravato da un onerosissimo debito pubblico, che limita la possibilit\u00e0 di attuare riforme strutturali.\nUn settore molto sviluppato \u00e8 quello del turismo.\nAmbiente.\nParchi nazionali.\nCirca il 32% del territorio della Tanzania (pari a ) \u00e8 considerato area naturale protetta. La Tanzania ha sedici parchi nazionali e numerose altre riserve naturali. Fra le riserve naturali pi\u00f9 celebri della Tanzania si contano il Serengeti National Park, la riserva naturale di Ngorongoro, il Tarangire National Park, il Lake Manyara National Park, la Riserva di caccia del Selous, il Kilimanjaro National Park il Ruaha National Park e il Mikumi National Park. Nella parte ovest della Tanzania sorge il Parco nazionale del Gombe Stream, fondato nel 1960 da Jane Goodall per la salvaguardia e lo studio degli scimpanz\u00e9.\nLa Tanzania ha un'elevata biodiversit\u00e0 e contiene una grande variet\u00e0 di habitat. Nella pianura del Serengeti, lo gnu barba bianca (\"Connochaetes taurinus mearnsi\") e altri bovini partecipano a una migrazione annuale su larga scala. La Tanzania \u00e8 anche sede di circa 130 anfibi e oltre 275 specie di rettili, molte delle quali strettamente endemiche. La Tanzania ha messo a punto un piano d'azione sulla biodiversit\u00e0 per affrontare la conservazione delle specie.\nCultura.\nLetteratura.\nTra i maggiori esponenti della produzione letteraria in Tanzania, vissuto tra il XX e il XXI secolo, possiamo ricordare Euphrase Kezilahabi e Abdulrazak Gurnah, Premio Nobel per la letteratura , nel 2021.\nMusica.\nCome gran parte dei paesi africani, la Tanzania \u00e8 caratterizzata da un vasto patrimonio di musica tradizionale, legata soprattutto alla danza e alla ritualit\u00e0, e diversificata secondo le diverse etnie presenti sul territorio. La musica tradizionale tanzaniana sopravvive soprattutto nelle piccole comunit\u00e0 rurali, ma in tempi recenti, sull'onda del movimento della world music, \u00e8 stata portata all'attenzione del pubblico internazionale da artisti come Hukwe Zawose.\nLe popolazioni della costa, di cultura swahili, hanno una tradizione musicale propria, di influenza araba e indiana, la cui espressione principale \u00e8 il \"taarab\", un tempo musica di corte dei sultanati omaniti, e oggi entrata nella tradizione popolare e suonata, per esempio, in particolari occasioni sociali come i matrimoni. Nonostante la sua chiara ascendenza araba, il taarab \u00e8 cantato principalmente in swahili, e artisti \"taarab\" particolarmente popolari, come Siti binti Saad e Bi Kidude, hanno avuto un ruolo importante nella diffusione dello swahili nell'entroterra della Tanzania e in Africa orientale in genere.\nAltro genere musicale tipico della Tanzania moderna \u00e8 il \"muziki wa dansi\", una rielaborazione (ancora con testi in swahili) della rumba africana (\"soukous\"), un genere musicale nato nello Zaire all'inizio del XX secolo ed estremamente influente in tutta l'Africa centrale e orientale.\nLe correnti pi\u00f9 recenti riflettono invece l'influsso della musica occidentale, e in particolare afroamericana; in particolare, sono estremamente popolari in Tanzania musicisti hip hop come Juma Nature e X Plastaz. L'hip hop della Tanzania continentale, che ha la sua capitale a Dar es Salaam, viene chiamato \"bongo flava\"; quello di Zanzibar, \"zenji flava\".\nArti figurative.\nCome in tutta l'Africa subsahariana, in Tanzania le arti figurative sono tradizionalmente legate alla decorazione artistica di oggetti di uso concreto, sia esso pratico (per esempio oggetti di arredamento e indumenti) o rituale (per esempio maschere). Anche rispetto alle arti figurative esiste una netta distinzione fra la cultura swahili, che anche in questo ambito attinge alla tradizione araba e mediorientale, e quella dell'entroterra, pi\u00f9 vicina alle cultura bantu del resto dell'Africa sudorientale. Nell'arte swahili, influenzata dall'Islam, predominano temi geometrici astratti e l'uso di iscrizioni (originariamente in arabo, oggi pi\u00f9 comunemente in swahili o in inglese) come motivi decorativi. Questa tendenza si riflette anche nei capi di vestiario tradizionali swahili, \"kitenge\" e \"kanga\", simili ai \"sarong\" indiani e decorati tipicamente con arabeschi e proverbi o motti religiosi, politici o morali. Di tradizione invece strettamente bantu \u00e8 la produzione di oggettistica in legno intagliato dell'etnia makonde, fra le pi\u00f9 raffinate dell'Africa subsahariana.\nLa pi\u00f9 nota forma d'arte figurativa della Tanzania moderno \u00e8 probabilmente lo stile pittorico Tinga-tinga, uno stile pittorico na\u00eff nato come \"arte turistica\" ma in seguito divenuto vera e propria scuola d'arte e differenziatosi su due livelli: uno relativamente basso, orientata al mercato turistico, e uno pi\u00f9 raffinato che trova posto nelle gallerie d'arte non solo tanzaniane o africane.\nPatrimoni dell'umanit\u00e0.\nLa Tanzania dispone di ben sette siti iscritti nella Lista dei patrimoni dell'umanit\u00e0 dell'UNESCO.\nSport.\nFilbert Bayi (nei 3000 metri siepi) e Suleiman Nyambui (nei 5000 metri), sono stati gli unici atleti ad aver vinto medaglie (argento), per la Tanzania ai Giochi olimpici, entrambi a Mosca 1980. Da ricordare, inoltre, il maratoneta Fabiano Joseph, campione mondiale di mezza maratona, ad Edmonton in Canada, nel 2005.\nIl calcio \u00e8 ampiamente lo sport pi\u00f9 popolare e giocato del paese. La nazionale di calcio della Tanzania ha come attuale capocannoniere con 25 reti a Mrisho Ngasa. La pallacanestro \u00e8 giocata soprattutto nell'esercito e nelle scuole. Il primo tanzaniano ad aver giocato nell'NBA \u00e8 stato Hasheem Thabeet per i Memphis Grizzlies; tuttora milita negli Oklahoma City Thunder.\nIl cricket \u00e8 uno sport in rapida crescita soprattutto dopo aver ospitato la ICC Cricket League division 4 nel 2008.\nGastronomia.\nUn altro aspetto caratteristico riguarda la gastronomia. Un piatto tipico \u00e8 rappresentato dal kachumbari.\nTradizioni.\nUna delle tradizioni della Tanzania \u00e8 una danza collettiva del 26 aprile."}
{"id": "58387", "revid": "486946", "url": "https://it.wikipedia.org/wiki?curid=58387", "title": "Montagne Cerchianti", "text": ""}
{"id": "58390", "revid": "864416", "url": "https://it.wikipedia.org/wiki?curid=58390", "title": "Paradosso di Richard", "text": "Il paradosso di Richard \u00e8 formulato da Jules Antoine Richard nel 1905.\nImmaginiamo un linguaggio in cui le propriet\u00e0 aritmetiche dei numeri cardinali possano essere formulate e definite.\nLa propriet\u00e0 di essere un numero primo pu\u00f2 essere definita nel modo seguente: \"divisibile solo dall'unit\u00e0 e da s\u00e9 stesso\", la propriet\u00e0 di essere un quadrato perfetto pu\u00f2 essere definita come \"essere prodotto di un intero per s\u00e9 stesso\" e cos\u00ec via.\nPossiamo notare come ogni definizione contenga solo un numero finito di parole, e perci\u00f2 solo un numero finito di lettere dell'alfabeto. Dunque le definizioni vengono ordinate e numerate in serie, come? Una definizione seguir\u00e0 la precedente se il numero di lettere della prima \u00e8 minore, ne consegue che una definizione preceder\u00e0 un'altra se il suo numero di lettere \u00e8 pi\u00f9 piccolo rispetto al numero di lettere della definizione successiva. In caso di parit\u00e0 di numero di lettere allora l'ordine sar\u00e0 stabilito secondo l'ordine alfabetico della prima lettera diversa. Come gi\u00e0 introdotto prima queste definizioni verranno numerate, dunque ad ogni definizione corrisponder\u00e0 un numero intero unico, il quale rappresenter\u00e0 il posto che occupa la definizione nella serie (la definizione con il minor numero di lettere corrisponder\u00e0 al numero 1, la successiva al 2 e cos\u00ec via).\nVisto che ogni definizione \u00e8 associata a un numero intero, pu\u00f2 accadere che, in alcuni casi, il numero assegnato alla proposizione possegga la propriet\u00e0 presente nella definizione a esso correlata. Se, ad esempio, la proposizione \"non divisibile per alcun intero diverso dall'unit\u00e0 e da s\u00e9 stesso\" fosse correlata al numero intero primo 17, allora esso avrebbe la propriet\u00e0 definita dalla proposizione. Supponiamo anche di avere la proposizione \"essere il prodotto di un intero per s\u00e9 stesso\" e che essa sia correlata al numero intero 15, ebbene il suddetto numero intero non possiede la propriet\u00e0 definita dall'espressione. Tale stato di cose sar\u00e0 definito \"richardiano\", dunque ne consegue che 17 \"non\" ha la propriet\u00e0 di essere \"richardiano\". Conveniamo dunque nel dire che: \n\"si definisce richardiano quel numero intero che non soddisfa la propriet\u00e0 definita alla quale esso \u00e8 correlato in maniera unica nell'insieme serialmente ordinato delle definizioni.\"\nUn numero r \u00e8 \"richardiano\" se, e solo se, non possiede la propriet\u00e0 definita dall'espressione con la quale r \u00e8 correlato. Prendiamo ora in questione l'espressione \"r \u00e8 \"richardiano\"\" e ci domandiamo: r, correlato alla proposizione \"r \u00e8 \"richardiano\"\" \u00e8 \"richardiano\"? Cio\u00e8: r ha la propriet\u00e0 espressa dalla proposizione a cui esso \u00e8 correlato?\nSe r fosse \"richardiano\", allora egli non dovrebbe soddisfare la propriet\u00e0 espressa, ma poich\u00e9 la propriet\u00e0 espressa \u00e8 proprio quella di essere \"richardiano\" ecco che incorriamo in una prima difficolt\u00e0. Se r non fosse \"richardiano\", avrebbe la propriet\u00e0 espressa: ma quindi sarebbe \"richardiano\". Si crea dunque il paradosso di Richard.\nPossiamo evitare questo paradosso distinguendo attentamente fra proposizioni nell'ambito dell'aritmetica e intorno all'aritmetica, dunque fra proposizioni aritmetiche e meta-aritmetiche e dunque concludendo che il ragionamento fatto nella costruzione del paradosso di Richard sia ovviamente fallace e scorretto.\nLa costruzione di \"r\" fa uso della procedura diagonale utilizzata da Cantor per dimostrare la non numerabilit\u00e0 dei numeri reali. Il paradosso di Richard \u2013 come quello di Berry e di Zermelo-K\u00f6nig \u2013 fa parte dei cosiddetti paradossi semantici. Il suo interesse nell'ambito dello studio dei fondamenti logici e la sua idea della rappresentazione della matematica aprir\u00e0 la strada alla prova di incompletezza di G\u00f6del"}
{"id": "58391", "revid": "287204", "url": "https://it.wikipedia.org/wiki?curid=58391", "title": "Dedalo (R-01)", "text": "La D\u00e9dalo fu la seconda nave classificata come portaerei dell'Armada Espa\u00f1ola (Marina da guerra spagnola).\nStoria.\nUSS Cabot.\nNata come portaerei leggera USS \"Cabot\" () questa nave partecip\u00f2 alla seconda guerra mondiale nel teatro di guerra dell'Oceano Pacifico, dove fu colpita da un kamikaze il 24 novembre 1944 e gravemente danneggiata. Rimessa in servizio, fu posta in riserva nel 1947 ma presto trasformata in nave per la lotta antisommergibile. Messa di nuovo in riserva nel 1955, fu riattivata nel 1965 per la sua messa a disposizione della Armada Espa\u00f1ola.\nD\u00e9dalo.\nNel 1967 gli Stati Uniti d'America la prestarono per un periodo di cinque anni alla Spagna, e la nave, consegnata alla Armada Espa\u00f1ola il 30 agosto 1967 al comando del capit\u00e1n de nav\u00edo Francisco Javier de Elizalde y La\u00ednez, raggiunse le acque spagnole il 20 dicembre dello stesso anno, dopo avere attraversato l'Atlantico da Filadelfia a Rota, in solo sette giorni; al termine del prestito la nave venne venduta alla Spagna nel 1972.\nNell'ottobre 1969 partecip\u00f2 alle manovre congiunte franco spagnole Faron IV nelle acque di Barcellona con la presenza dell'allora principe Juan Carlos di Borbone.\nUtilizzata inizialmente come portaelicotteri, l'8 novembre 1972, la prima volta nel mondo effettu\u00f2 con successo prove di decollo con un aeromobile a decollo verticale Harrier. Nel dicembre 1973 venne formato con otto Harrier comprati dagli Stati Uniti il nucleo di combattimento aereo della Armada Espa\u00f1ola con base sul \"D\u00e9dalo\".\nNave museo.\nDopo la sua dismissione dal servizio, avvenuta nel 1988 con la concomitante entrata in servizio della nuova portaerei \"Principe de Asturias\", la nave venne presa in consegna dalla associazione dei veterani della USS \"Cabot\" e trasformata in nave museo a New Orleans, ma a causa della perdita dei fondi, venne demolita e parte della sua isola e del ponte di volo sono esposti al National Naval Aviation Museum della Naval Air Station di Pensacola, Florida, Stati Uniti. La nave aveva conservato la configurazione originale di armamento con i cannoni Bofors fino alla fine della sua vita operativa. La vicenda ebbe un seguito legale a causa del comportamento dell'associazione dei veterani \"interessato pi\u00f9 alla demolizione della nave che alla sua conservazione\", e sulla reale propriet\u00e0 della nave stessa."}
{"id": "58393", "revid": "438678", "url": "https://it.wikipedia.org/wiki?curid=58393", "title": "Array", "text": "Un array (detto anche vettore o matrice) in informatica, indica una struttura dati complessa, statica e omogenea.\nGli array, presenti praticamente in tutti i linguaggi di programmazione o di scripting, sono ispirati alla nozione matematica di vettore (quando monodimensionali) o di matrice (nel caso di array bidimensionali). L'array \u00e8 in genere classificato come un costruttore di tipo: in altre parole, esso consente di definire nuovi tipi di dati a partire da tipi preesistenti, attraverso l'aggregazione di diversi oggetti tutti di uno stesso tipo. Ciascun oggetto componente \u00e8 individuato attraverso un \"indice\" intero, nel caso monodimensionale, o attraverso \"D\" indici interi nel caso \"D\"-dimensionale.\nCaratteristiche.\nSi pu\u00f2 immaginare un array come una sorta di contenitore, le cui caselle sono dette \"celle\" (o \"elementi\") dell'array stesso. Ciascuna delle celle si comporta come una variabile tradizionale; tutte le celle sono variabili di uno stesso tipo preesistente, detto \"tipo base\" dell'array. Si parler\u00e0 perci\u00f2 di tipi come \"array di interi\", \"array di stringhe\", \"array di caratteri\" e cos\u00ec via. Quello che si ottiene dichiarandolo \u00e8 dunque un contenitore statico ed omogeneo di valori, variabili o oggetti. In alcuni linguaggi, la \"dimensione\" dell'array (ovvero il numero celle di cui esso \u00e8 composto) viene considerato parte della definizione del tipo array; in tal caso, si parler\u00e0 pi\u00f9 precisamente di tipi come \"array di 100 caratteri\" o \"array di 10 interi\".\nCiascuna delle celle dell'array \u00e8 identificata da un valore di \"indice\". L'indice \u00e8 generalmente numerico e i valori che gli indici possono assumere sono numeri interi \"contigui\" che partono da 0 o da 1 o, pi\u00f9 raramente, da un valore arbitrario, come in Pascal. Si potr\u00e0 quindi parlare della cella di indice 0, di indice 1, e, in generale, di indice N, dove N \u00e8 un intero compreso fra 0 (o 1) e il valore massimo per gli indici dell'array.\nLa possibilit\u00e0 di accedere agli elementi attraverso un indice \u00e8 la principale caratteristica di un array. \u00c8 possibile accedere singolarmente ad una sua generica posizione (\"accesso casuale\", come per la memoria), oltre a scorrerlo sequenzialmente in entrambe le direzioni tramite un ciclo iterativo in tutti i suoi elementi o a partire da alcuni di essi.\nEcco un esempio, che si serve della sintassi C (simile, comunque, a quella di molti altri linguaggi) per definire un array e assegnare valori ai suoi elementi:\n int vettore[10]; /* definisce la variabile di nome \"vettore\" come array di 10 elementi interi */\n vettore[0] = 0; /* assegna il valore \"0\" alla cella di indice 0 */\n vettore[1] = 1;\n vettore[2] = 1;\n vettore[3] = 2;\n vettore[4] = 3;\n(Il vettore sopra indicato contiene i primi cinque numeri della successione di Fibonacci).\nAlcuni linguaggi ammettono indici di tipo non numerico, per esempio stringhe. Si parla in questo caso di hash table, o di array associativo, perch\u00e9 ogni valore stringa utilizzato come indice viene associato a un valore dell'array. Vediamo un esempio in linguaggio PHP:\n$persona[\"nome\"] = \"Mario\";\n$persona[\"cognome\"] = \"Rossi\";\n$persona[\"eta\"] = 32;\nCome si vede, l'esempio \u00e8 molto simile al precedente; l'unica differenza rilevante (se si esclude una piccola differenza puramente sintattica tra i linguaggi) \u00e8 che l'indice dell'array \u00e8 di tipo stringa. Inoltre, il lettore esperto potr\u00e0 osservare che in PHP non esiste il vincolo di un \"tipo base\" fissato per tutte le celle dell'array: alle prima due \u00e8 stata assegnata una stringa, alla terza un numero intero.\nArray multidimensionali.\n\u00c8 infine da segnalare che un array (sia esso associativo, come in PHP, o meno) pu\u00f2 avere pi\u00f9 di una dimensione. Nel caso un array abbia pi\u00f9 dimensioni, e specialmente nel caso bidimensionale, esso viene spesso definito \"matrice\", in riferimento alla nozione matematica di matrice da cui prende ispirazione. La differenza \u00e8 che una matrice ha due (o pi\u00f9) indici, ognuno dei quali \"indicizza\" una dimensione, e ogni elemento \u00e8 identificato dalla combinazione dei valori di tutti gli indici del vettore, in un ordine prefissato. Ecco un esempio:\nA[0][0] = 1;\nA[0][1] = 2;\nA[1][0] = -1;\nA[1][1] = 1;\nIn questo esempio numerico abbiamo dato ai quattro elementi dell'array bidimensionale A alcuni valori numerici. Ogni elemento \u00e8 identificato univocamente, e quindi accessibile, solo specificando entrambi gli indici. Inoltre, non \u00e8 possibile scambiare la posizione degli indici: infatti l'elemento A[0][1], che vale 2, \u00e8 diverso dall'elemento A[1][0], che vale -1.\nNell'esempio seguente, invece, vediamo un caso di indicizzazione mediante stringhe:\n$persona[0][\"nome\"] = \"Samuele\";\n$persona[0][\"cognome\"] = \"Rossi\";\n$persona[1][\"nome\"] = \"Giorgio\";\n$persona[1][\"cognome\"] = \"Bianchi\";\nIn questo caso ogni valore corrisponde a una caratteristica di una certa persona. Il primo indice, in questo caso numerico (per esempio una matricola), identifica una persona. Il secondo indice, in questo caso una stringa, indica la caratteristica in questione. Di conseguenza per accedere a un elemento non \u00e8 sufficiente il primo indice, perch\u00e9 non indica quale caratteristica ci serve; ma nemmeno il secondo, perch\u00e9 non indica a quale persona ci stiamo riferendo. \u00c8 dunque la combinazione di entrambi gli indici a identificare un valore.\nUn array a due dimensioni \u00e8 visualizzabile come una tabella, in cui la prima colonna contiene i valori di un indice, la prima riga i valori di un altro indice e le singole celle i vari elementi. Per gli stessi principi, se ha tre dimensioni \u00e8 visualizzabile come un cubo. Una matrice potrebbe contenere anche pi\u00f9 di tre indici, ma ci\u00f2 avviene solo in casi molto particolari, per esempio in applicazioni scientifiche o di datawarehousing. Una matrice a tre o pi\u00f9 dimensioni \u00e8 pi\u00f9 precisamente definita tensore.\nArray e strutture di controllo.\nLa maggior parte dei programmi che utilizzano array si servono della struttura di controllo \"cicli for\" per \"attraversare\" gli array, ovvero per accedere sequenzialmente alle celle. Il ciclo for si presta molto naturalmente all'uso combinato dell'array proprio perch\u00e9 consente di specificare un tipo particolare di iterazione di un certo insieme di istruzioni, controllato da un indice che assume un insieme di valori solitamente interi e contigui. Per esempio, il codice Java per stampare i contenuti di un array di n interi potrebbe essere come segue:\n for(int i=0; i&lt;vettore.length; i++) // per i crescente con passo 1 da 0 alla lunghezza del vettore\n System.out.println(vettore[i]); // stampa la i-esima cella\nDi seguito un semplice algoritmo per calcolare il massimo, il minimo e la media di un vettore di interi scritto usando il linguaggio di programmazione Java:\nif(vettore.length != 0) //controllo se il vettore contiene almeno un elemento\n int max = vettore[0], min = vettore[0], somma = 0;\n for(int i=1;i&lt;vettore.length;i++) //scansione con passo 1 da 0 fino alla lunghezza del vettore\n { if(vettore[i]&gt;max)\n max = vettore[i];\n if(vettore[i]&lt;min)\n min = vettore[i];\n somma += vettore[i];\n media = ((double)somma)/vettore.length;\n System.out.println(\"Minimo: \"+min);\n System.out.println(\"Massimo: \"+max);\n System.out.println(\"Media: \"+media);\nelse{\n System.out.println(\"Il vettore non contiene alcun elemento\");\nAspetti implementativi.\nGli array sono generalmente allocati in aree contigue della memoria del computer. Un array occuper\u00e0 un'area di memoria le cui dimensioni complessive sono date dalla dimensione del tipo base moltiplicata per il numero totale di celle. Il reperimento di un elemento su base indice avviene sommando all'indirizzo di memoria di partenza dell'array (noto al compilatore o all'interprete) il valore dell'indice moltiplicato per la dimensione del tipo base. Cos\u00ec, se un array di interi viene allocato all'indirizzo 1000 della memoria, su una macchina in cui gli interi occupano 4 byte, il suo quinto elemento (che ha indice 4) sar\u00e0 allocato alla posizione 1000+(4*(5-1))=1016. Questa regola permette di ottenere accessi efficienti alle celle dell'array in termini di tempo speso, attraverso meccanismi di indirizzamento indiretto che sono forniti da tutti i processori (e quindi da tutti i linguaggi macchina) oppure tramite la manipolazione numerica di puntatori all'interno del programma.\nControllo sui limiti.\nAlcuni linguaggi, soprattutto fra quelli compilati, non impongono all'ambiente di esecuzione alcun controllo sulla correttezza degli indici utilizzati per accedere a una determinata cella di un array. Di conseguenza, in un programma scritto in C, se un array di 20 elementi di dimensione 2 byte \u00e8 allocato all'indirizzo 1000, l'ultima cella valida ha indice 19 e indirizzo 1038; ma se il programmatore, per errore, tenta di accedere alla quarantesima cella (che non esiste), il linguaggio non rilever\u00e0 l'errore e fornir\u00e0 un accesso scorretto alla locazione di memoria 1078.\nIn genere, questi linguaggi di programmazione non stabiliscono il risultato esatto della lettura o della scrittura fuori dai limiti degli array, e ci\u00f2 rende questo meccanismo una fonte di bug nei programmi che calcolano un valore degli indici errato. Il motivo \u00e8 che la disposizione e l'allineamento dei dati memorizzati all'interno del programma (quindi, la corrispondenza tra le celle della memoria e le celle degli array e le variabili) dipendono sia dall'implementazione del compilatore adottato, sia dall'implementazione dell'architettura del sistema su cui il programma sar\u00e0 eseguito.\nNel migliore dei casi, se la memoria a cui si \u00e8 tentato di accedere non era stata allocata dal programma, il risultato sar\u00e0 la lettura di un valore casuale o la scrittura su una locazione di memoria non utilizzata in alcun'altra parte del programma; nel caso peggiore, \u00e8 possibile che quella zona di memoria fosse invece allocata per una variabile o per un altro array, e di conseguenza il programma sovrascriverebbe i propri dati, alterando la propria esecuzione in modo imprevedibile.\nQuesto tipo di errori nell'indicizzazione degli array sono, insieme agli errori sui puntatori, fra le pi\u00f9 frequenti cause di malfunzionamento di programmi scritti nei linguaggi C e C++. Altri linguaggi (per esempio Java) impongono che l'ambiente di esecuzione in cui il programma viene lanciato blocchi gli accessi agli array fuori dai limiti imposti, ed eventualmente segnali questo problema con un errore all'interno del programma."}
{"id": "58396", "revid": "2014155", "url": "https://it.wikipedia.org/wiki?curid=58396", "title": "Michele V il Calafato", "text": "Detto il Calafato, fu basileus dei romei dal 10 dicembre 1041 fino al 19 aprile 1042. Cerc\u00f2 di spodestare l'imperatrice Zoe Porfirogenita, che lo aveva associato a lei nella gestione dell'impero. Scoperta la congiura fu fatto arrestare e accecare dalla sorella di Zoe, Teodora, che fu associata a lei nella gestione dell'Impero.\nIl regno.\nNipote di Michele IV e di Giovanni l'Orfanotrofo, di origini popolari (il soprannome gli viene dalla professione del padre) venne adottato dall'imperatrice Zoe e nel 1041 alla morte di Michele gli succedette al trono.\nCerc\u00f2 di rovesciare la politica del suo predecessore esiliandone il fratello ministro e relegando Zoe in un monastero ma, in seguito ad una rivolta dei cosiddetti \"legittimisti\" (costituiti da nobilt\u00e0 e clero) che riconobbero Zoe come ultima discendente della dinastia macedone, Michele venne deposto e accecato nel 1042, per ordine di Teodora, sorella di Zoe, che nel frattempo era stata richiamata sul trono per governare l'impero insieme alla sorella.\nGli succedettero, per breve tempo, prima Zoe poi la sorella Teodora e poi, sempre nel 1042 Zoe e il suo nuovo marito, Costantino IX Monomaco.\nMichele mor\u00ec il 24 agosto dello stesso anno, in seguito alle ferite riportate, all'et\u00e0 di ventisette anni."}
{"id": "58400", "revid": "125463183", "url": "https://it.wikipedia.org/wiki?curid=58400", "title": "Bubble sort", "text": "In informatica il Bubble sort o \"ordinamento a bolla\" \u00e8 un semplice algoritmo di ordinamento di liste di dati. In esso l'insieme di dati viene scansionato, ogni coppia di elementi adiacenti viene comparata ed i due elementi vengono invertiti di posizione se sono nell'ordine sbagliato. L'algoritmo continua nuovamente a ri-eseguire questi passaggi su tutta la lista fino a quando non vengono pi\u00f9 eseguiti scambi, situazione che indica che la lista \u00e8 ordinata.\nDenominazione ed efficienza.\nL'algoritmo deve il suo nome al modo in cui gli elementi vengono ordinati: quelli pi\u00f9 piccoli \"risalgono\" verso un'estremit\u00e0 della lista, mentre quelli pi\u00f9 grandi \"affondano\" verso l'estremit\u00e0 opposta della lista, come le bolle in un bicchiere contenente una bevanda frizzante. In particolare, alcuni elementi attraversano la lista velocemente (in gergo detti \"\"lepri\"), altri invece pi\u00f9 lentamente (detti \"tartarughe\"). I primi vengono spostati nella stessa direzione in cui scorre l'indice dell'algoritmo, mentre i secondi nella direzione opposta.\nCome tutti gli algoritmi di ordinamento, pu\u00f2 essere usato per ordinare dati di qualsiasi tipo per i quali sia definita una relazione d'ordine.\nIl Bubble sort \u00e8 pi\u00f9 efficiente rispetto al pi\u00f9 semplice algoritmo di Ordinamento Ingenuo perch\u00e9, invece di continuare ad eseguire sempre fino alla fine i due cicli annidati, si interrompe appena si accorge di non effettuare pi\u00f9 scambi quando l'ordinamento \u00e8 gi\u00e0 completo. Si tratta comunque di un algoritmo non particolarmente efficiente, presentando una complessit\u00e0 computazionale dell'ordine di \"Oformula_1\" confronti, con \"n\" elementi da ordinare, pertanto il suo utilizzo si limita a scopi didattici in virt\u00f9 della sua semplicit\u00e0 e per introdurre i futuri programmatori al ragionamento algoritmico e alle misure di complessit\u00e0.\nDell'algoritmo esistono numerose varianti, per esempio lo shaker sort.\nSpiegazione astratta.\nIl bubble sort \u00e8 un algoritmo iterativo, ossia basato sulla ripetizione di un procedimento fondamentale. La singola iterazione dell'algoritmo prevede che gli elementi dell'array siano confrontati a due a due, procedendo in un verso stabilito (che si scorra l'array a partire dall'inizio in avanti, o a partire dal fondo all'indietro, \u00e8 irrilevante; d'ora in poi ipotizzeremo che lo si scorra partendo dall'inizio).\nPer esempio, saranno confrontati il primo e il secondo elemento, poi il secondo e il terzo, poi il terzo e il quarto, e cos\u00ec via fino al confronto fra il penultimo e l'ultimo elemento. Ad ogni confronto, se i due elementi confrontati non sono ordinati secondo il criterio prescelto, vengono scambiati di posizione. Durante ogni iterazione almeno un valore viene spostato rapidamente fino a raggiungere la sua collocazione definitiva; in particolare, alla prima iterazione il numero pi\u00f9 grande raggiunge l'ultima posizione dell'array, alla seconda il secondo numero pi\u00f9 grande raggiunge la penultima posizione, e cos\u00ec via.\nIl motivo \u00e8 semplice e si pu\u00f2 illustrare con un esempio. Supponiamo che l'array sia inizialmente disposto come segue:\n 15 6 4 10 11 2\nInizialmente 15 viene confrontato con 6, ed essendo 15&gt;6, i due numeri vengono scambiati:\n 6 15 4 10 11 2\nA questo punto il 15 viene confrontato col 4, e nuovamente scambiato:\n 6 4 15 10 11 2\nNon \u00e8 difficile osservare che, essendo 15 il numero massimo, ogni successivo confronto porter\u00e0 a uno scambio e a un nuovo spostamento di 15, che terminer\u00e0 nell'ultima cella dell'array. Per motivi analoghi, alla seconda iterazione \u00e8 garantito che il secondo numero pi\u00f9 grande raggiunger\u00e0 la sua collocazione definitiva nella penultima cella dell'array, e via dicendo. Ne conseguono due considerazioni:\nOvviamente, a ogni iterazione pu\u00f2 accadere che pi\u00f9 numeri vengano spostati; per cui, oltre a portare il numero pi\u00f9 grande in fondo, ogni singola iterazione pu\u00f2 contribuire anche a un riordinamento parziale degli altri valori. Anche per questo motivo, pu\u00f2 accadere (e normalmente accade) che l'array risulti effettivamente ordinato \"prima\" che si sia raggiunta la N-1\u00aa iterazione. Su questa osservazione sono basate le versioni ottimizzate dell'algoritmo.\nAnalisi dell'algoritmo.\nIl bubble sort effettua all'incirca formula_2 confronti ed formula_2 scambi sia in media che nel caso peggiore.\nIl tempo di esecuzione dell'algoritmo \u00e8 formula_4.\nVarianti e ottimizzazioni.\nEsistono numerose varianti del bubble sort, molte delle quali possono essere definite ottimizzazioni, in quanto mirano a ottenere lo stesso risultato finale (l'ordinamento dell'array) eseguendo, in media, meno operazioni, quindi impiegando meno tempo.\nUn insieme di ottimizzazioni si basa sull'osservazione che se, in una data iterazione, non avviene pi\u00f9 alcuno scambio, l'array \u00e8 necessariamente ordinato e l'algoritmo pu\u00f2 essere terminato anticipatamente (ovvero senza giungere alla N-1\u00aa iterazione). Una tecnica di ottimizzazione pu\u00f2 dunque essere applicata usando una variabile booleana (o equivalente) usata come \"flag\"\" che indica se nell'iterazione corrente si \u00e8 eseguito almeno uno scambio. La variabile viene reimpostata a \"false\" all'inizio di ogni iterazione, e impostata a \"true\" solo nel caso in cui si proceda a uno scambio. Se al termine di una iterazione completa il valore della variabile \"flag\" \u00e8 \"false\", l'array \u00e8 ordinato e l'intero algoritmo viene terminato. Questa tecnica produce una riduzione del tempo \"medio\" di esecuzione dell'algoritmo, pur con un certo overhead costante (assegnamento e confronto della variabile \"flag\").\nUna seconda linea di ottimizzazione (che pu\u00f2 essere combinata con la prima) \u00e8 basata sull'osservazione che (sempre assumendo una scansione dell'array, per esempio, in avanti, e ordinamento crescente) se una data iterazione non sposta nessun elemento di posizione maggiore di un dato valore \"i\", allora si pu\u00f2 facilmente dimostrare che nessuna iterazione successiva eseguir\u00e0 scambi in posizioni successive a tale valore \"i\". L'algoritmo pu\u00f2 dunque essere ottimizzato memorizzando l'indice a cui avviene l'ultimo scambio durante una iterazione, e limitando le iterazioni successive alla scansione dell'array solo fino a tale posizione. Anche questa tecnica evidentemente introduce un piccolo \"overhead\" (gestione della variabile aggiuntiva che indica la posizione di ultima modifica).\nUn'altra variante gi\u00e0 menzionata (lo \"shakersort\") consente di ridurre la probabilit\u00e0 che si verifichi la situazione di caso peggiore (in cui tutte le ottimizzazioni precedentemente citate falliscono e quindi contribuiscono solo negativamente con i relativi \"overhead\"); vedi la voce relativa.\nConigli e tartarughe.\nCome detto, la struttura dell'algoritmo porta ad avere elementi che si spostano verso la posizione corretta pi\u00f9 velocemente di altri. Tutti gli elementi che si spostano nella stessa direzione di scorrimento dell'indice avanzano pi\u00f9 velocemente di quelli che lo fanno in senso contrario. Riprendiamo l'esempio precedente. Data la lista\n 15 6 4 10 11 2\ndopo la prima iterazione la disposizione dei numeri sar\u00e0:\n 6 4 10 11 2 15\nQui si osserva il \"coniglio\" 15 e la \"tartaruga\" 2: il primo numero, in una sola iterazione, ha attraversato tutta la lista posizionandosi nella sua collocazione definitiva. Il secondo, invece, durante la stessa iterazione \u00e8 avanzato di una sola posizione verso la sua collocazione corretta.\nOvviamente sono stati effettuati diversi tentativi per eliminare le tartarughe ed aumentare l'efficienza del Bubble sort: l'algoritmo shaker sort risolve molto bene questo problema utilizzando un indice interno la cui direzione di scorrimento \u00e8 invertita ad ogni passaggio; risulta pi\u00f9 efficiente del Bubble sort ma paga un dazio in termini di complessit\u00e0 (formula_5). Il Comb sort compara elementi divisi da una grossa separazione potendo quindi spostare le tartarughe molto velocemente prima di procedere a controlli fra elementi via via sempre pi\u00f9 vicini per rifinire l'ordine della lista (la sua velocit\u00e0 media \u00e8 comparabile a quella di algoritmi molto pi\u00f9 veloci quali il quicksort).\nPseudocodice.\nDi seguito viene riportato lo pseudocodice base relativo alla versione originale dell'algoritmo:\n procedure BubbleSort(A:lista degli elementi da ordinare)\n scambio \u2190 true\n while scambio do\n scambio \u2190 false\n for i \u2190 0 to length(A)-2 do\n if A[i] &gt; A[i+1] then\n swap( A[i], A[i+1] )\n scambio \u2190 true\nLo pseudocodice appena scritto sposta, ad ogni ciclo while, l'elemento pi\u00f9 grande all'estrema destra.\nUna versione alternativa potrebbe essere la seguente:\n procedure BubbleSort(A:lista degli elementi da ordinare)\n for i \u2190 0 to length(A)-2 do\n for j \u2190 i+1 to length(A)-2 do\n if A[j] &lt; A[i] then\n swap( A[j], A[i] )\nQuesta versione, invece, sposta, ad ogni ciclo for esterno, l'elemento pi\u00f9 piccolo all'estrema sinistra.\nOttimizzazioni.\nLe prestazioni del bubble sort possono essere leggermente migliorate tenendo conto del fatto che dopo la prima iterazione l'elemento pi\u00f9 grande si trover\u00e0 certamente nell'ultima posizione della lista, quella sua definitiva; alla seconda iterazione il secondo pi\u00f9 grande si trover\u00e0 in penultima posizione, quella sua definitiva, e cos\u00ec via. Ad ogni iterazione il ciclo dei confronti pu\u00f2 accorciarsi di un passo rispetto al precedente evitando di scorrere ogni volta tutta la lista fino in fondo: all'n-esima iterazione si pu\u00f2 quindi fare a meno di trattare gli ultimi n-1 elementi che ormai si trovano nella loro posizione definitiva. Possiamo rappresentare quanto detto con questo secondo pseudocodice:\n procedure BubbleSort(A:lista di elementi da ordinare)\n scambio \u2190 true\n n \u2190 length(A) - 2\n while (scambio) do\n scambio \u2190 false\n for i \u2190 0 to n do\n if (A[i] &gt; A[i + 1]) then //sostituire '&gt;' con '&lt;' per ottenere un ordinamento decrescente\n swap ( A[i], A[i+1] )\n scambio \u2190 true\n n \u2190 n-1 //ad ogni passaggio il ciclo for si accorcia di un'iterazione\nUn altro tipo di ottimizzazione deriva dall'osservazione che spesso, alla fine di una iterazione, non uno bens\u00ec due o pi\u00f9 elementi si trovano nella loro posizione definitiva: tutti gli elementi che si trovano a valle dell'ultimo scambio effettuato risultano ordinati e si pu\u00f2 evitare di trattarli ancora nell'iterazione successiva.\nPossiamo rappresentare quanto detto con questo terzo pseudocodice: \n procedure BubbleSort(A:lista di elementi da ordinare)\n n \u2190 length(A) - 1\n ultimoScambiato \u2190 n\n while (ultimoScambiato &gt; 0) do\n ultimoScambiato \u2190 0\n for i \u2190 0 to n do\n if (A[i] &gt; A[i + 1]) then //sostituire '&gt;' con '&lt;' per ottenere un ordinamento decrescente\n swap ( A[i], A[i+1] ) \n ultimoScambiato \u2190 i\n n \u2190 ultimoScambiato //ad ogni passaggio si accorcia il ciclo for fermandosi in corrispondenza dell'ultimo scambio effettuato\nIl terzo pseudocodice accorcia ulteriormente, se possibile, il ciclo di for: mentre nello pseudocodice base ad ogni passaggio il ciclo si ripete sempre n-1 volte e nel secondo pseudocodice esso si accorcia progressivamente di una unit\u00e0, nel terzo pseudocodice l'accorciamento pu\u00f2 essere ancora pi\u00f9 marcato dipendendo dal punto in cui si \u00e8 verificato l'ultimo scambio."}
{"id": "58401", "revid": "1442080", "url": "https://it.wikipedia.org/wiki?curid=58401", "title": "Papa Benedetto XII", "text": "Biografia.\nMonaco cistercense.\nNato da una famiglia modesta della contea di Foix, divenne un monaco cistercense a Boulbonne. Fu accolto nell'abbazia di Fontfroide da suo zio, Arnaud Nouvel, che lo invi\u00f2 a studiare a Parigi al collegio Saint-Bernard. Maestro di teologia, successe a suo zio come abate di Fontfroide nel 1311. Vescovo di Pamiers nel 1317, persegu\u00ec attivamente la lotta contro i seguaci del Catarismo. Fu allora che pratic\u00f2 di persona una politica inquisitoria molto attiva contro gli eretici. I registri dei suoi interrogatori, che teneva scrupolosamente, serviranno allo studio dei comportamenti e delle mentalit\u00e0, soprattutto all'interno del villaggio di Montaillou. Nel 1326 divent\u00f2 vescovo di Mirepoix e cardinale con il titolo di Santa Prisca nel 1327.\nSoprannominato il \"cardinale bianco\" \u2014 poich\u00e9 aveva mantenuto la sua veste da cistercense \u2014 fu un uomo austero e severo, che intervenne con autorit\u00e0 in tutti i dibattiti teologici del momento: povert\u00e0 evangelica, fraticelli, visione beatifica. Su quest'ultimo punto, fiss\u00f2 la dottrina nella sua \"Benedictus Deus\" del 1336.\nElezione al Pontificato.\nPer i cardinali, era a quell'epoca pratica comune votare al primo scrutinio per un candidato considerato senza reali possibilit\u00e0 di diventare pontefice (un \"non papabile\", insomma), al fine di vedere l'assetto generale delle posizioni, ossia come e quanti voti gli altri cardinali ricevevano. Quella volta per\u00f2 accadde un evento inusuale: tutti i cardinali votarono indipendentemente per il cardinale Fournier (ovviamente il prelato francese non si autovot\u00f2). I porporati non avevano pianificato insieme questa scelta, cosicch\u00e9 l'elezione di Fournier al primo scrutinio risult\u00f2 un evento del tutto casuale.\nCos\u00ec scrive Giovanni Villani nella Nuova Chronica (Libro XII, Capitolo XXI) della sua elezione:\nIl pontificato.\nEletto papa il 20 dicembre 1334 alla morte di papa Giovanni XXII, non prosegu\u00ec con le politiche del suo predecessore. Raggiunse la pace con l'imperatore Luigi IV, che era stato precedentemente scomunicato, e, per quanto possibile, scese a patti con l'ordine francescano, che era all'epoca in contrasto con la Sede apostolica.\nTentato di riportare la sede pontificia a Roma nel 1335, alla fine si accontent\u00f2 di dimorare ad Avignone, dove costru\u00ec il primo palazzo pontificio, la cui austerit\u00e0 architettonica ne riflesse la personalit\u00e0. Non rifiut\u00f2 comunque di dare un certo decoro all'edificio, motivo per cui chiam\u00f2 presso di s\u00e9 il noto pittore senese Simone Martini.\nNel 1336 dispose alla filiale di Avignone della nota famiglia di banchieri fiorentini Bardi l'incarico di inviare agli armeni, assaliti dalle popolazioni turche, il corrispettivo di diecimila fiorini d'oro in grano. Il 10 aprile arriv\u00f2 l'ordine, poche settimane dopo gli agenti italiani dei Bardi comprarono il grano sulle piazze di Napoli e Bari tramite le loro filiali, e prima della fine del mese navi cariche delle vettovaglie erano gi\u00e0 salpate verso il Mar Nero.\nBenedetto fu un papa riformatore e cerc\u00f2 di limitare il lusso degli ordini monastici, ma senza molto successo. Mise ordine nel sistema di collezione dei benefici e di conseguenza nel fisco pontificio.\nConcistori per la creazione di nuovi cardinali.\nPapa Benedetto XII durante il suo pontificato ha creato 7 cardinali nel corso di 2 distinti concistori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "58402", "revid": "712828", "url": "https://it.wikipedia.org/wiki?curid=58402", "title": "Strada Diritta", "text": ""}
{"id": "58405", "revid": "2014155", "url": "https://it.wikipedia.org/wiki?curid=58405", "title": "Romano II", "text": "Era figlio di Costantino VII e di Elena, figlia a sua volta di Romano I Lecapeno. Fu basileus dei romei dal 9 novembre 959 fino alla sua morte.\nGiovent\u00f9.\nIl re d'Italia Ugo di Provenza aveva promesso di dare sua figlia Berta (nata nel 929) in sposa a Romano II (nato nel 938) ancora in tenera et\u00e0. Il \u201cmatrimonio\u201d era perci\u00f2 di puro e futuribile interesse ed era stato celebrato nel 944 quando Berta aveva quindici anni e Romano solo sei. Berta morir\u00e0 prematuramente nel 949.\nNel 956 Romano II sposa Teofano, figlia di un oste, che avr\u00e0 poi una certa rilevanza negli intrighi politici dopo la morte di Romano.\nIl regno.\nNel 946 viene associato al trono e il 9 novembre del 959, alla morte del padre, Costantino VII, Romano diviene imperatore all'et\u00e0 di 20 anni.\nLo cronache del tempo lo descrivono come inetto, corrotto e del tutto disinteressato alle questioni di governo.\nIl merito di aver retto l'impero durante il suo regno va a Giuseppe Bringa, che prese in pratica in mano le redini dello stato, al generale Niceforo II Foca, che sar\u00e0 imperatore in seguito, che riconquist\u00f2 Creta, Aleppo e la Cilicia agli Arabi ed a Giovanni Zimisce che sconfisse gli Arabi in Mesopotamia.\nRomano II mor\u00ec il 15 marzo 963, all'et\u00e0 di 25 anni, due giorni dopo la nascita della figlia, Anna. Secondo un cronista del tempo, dietro la morte del basileus, ci sarebbe stata la mano della moglie, che poi sposer\u00e0 Niceforo Foca, ma ci\u00f2 pare essere un'accusa ingiusta, infatti questa dichiarazione \u00e8 smentita da altri cronisti del tempo, che non vedono un motivo per cui Teofano dovesse uccidere suo marito, visto che era lei a detenere il potere. Lo stesso cronista che accusa la basilissa di aver avvelenato l'imperatore, poi si smentisce dicendo che lo stesso era morto dopo una lunga cavalcata, che gli aveva causato dei disturbi interni. Questa morte, fu probabilmente causata dagli eccessi compiuti da Romano II, che lo portavano a vivere una vita sregolata.\nI figli di Romano Basilio e Costantino, minori alla sua morte e sottoposti alla tutela della madre giungeranno al trono solamente dopo l'usurpazione di Niceforo II Foca e di Giovanni I Zimisce.\nDiscendenza.\nDalla seconda moglie Teofano Romano ebbe tre figli:"}
{"id": "58409", "revid": "2145227", "url": "https://it.wikipedia.org/wiki?curid=58409", "title": "Papa Clemente VI", "text": "Era figlio di un cavaliere, Guglielmo Roger, divenuto nel 1333 signore di Rosier-d'\u00c9gleton, nella Corr\u00e8ze, e di Guglielmina de Mestre.\nBiografia.\nMonaco benedettino.\nEntr\u00f2 all'et\u00e0 di 10 anni nell'Abbazia di Chaise-Dieu e, divenuto monaco benedettino, studi\u00f2 a Parigi. Maestro di teologia e forte di una grande cultura classica e sacra, divent\u00f2 presto noto come predicatore.\nDivenne abate di F\u00e9camp nel 1326, vescovo di Arras nel 1328, arcivescovo di Sens nel 1329 e di Rouen nel 1330. Fu consigliere e a pi\u00f9 riprese ambasciatore di Filippo VI di Francia in Inghilterra e ad Avignone. Nel 1329, fu portavoce del clero all'assemblea di Vincennes sulle giurisdizioni ecclesiastiche. Nel 1333, venne incaricato da papa Giovanni XXII di predicare per la Crociata. Nominato cardinale nel 1338 con il titolo di cardinale presbitero dei Santi Nereo e Achilleo, venne eletto papa il 7 maggio 1342.\nIl pontificato.\nGoverno della Chiesa.\nIl 1342 segn\u00f2 il riconoscimento pontificio della Custodia di Terra Santa. Si concludeva cos\u00ec un percorso avviato nel 1217, quando i Francescani avevano diviso il proprio ordine in province per volont\u00e0 di San Francesco di Assisi. In particolare, con la bolla \"Gratias Agimus\" e \"Nuper Carissimae\" (21 novembre 1342), Clemente VI riconobbe l'operato del francescano re di Napoli Roberto d'Angi\u00f2, che aveva ottenuto dal Sultano d'Egitto il riconoscimento del diritto dei Frati Minori di rappresentare la Chiesa cattolica in Terra Santa.\nIl 19 maggio 1346 Clemente VI condann\u00f2 la dottrina di Nicola d'Autrecourt come eretica. Il teologo fu costretto a bruciare i suoi libri e a ritrattare, cosa che avvenne a Parigi nel 1347. Nel 1350, con la bolla \"Unigenitus Dei Filius\", indisse un giubileo in Roma, disponendo inoltre che per il futuro esso venisse celebrato ogni 50 anni (anzich\u00e9 ogni 100, come aveva stabilito il suo predecessore Bonifacio VIII).\nRelazioni con i monarchi cristiani.\nCome i suoi immediati predecessori, Clemente VI fu devoto alla Francia e fece mostra di questa sua simpatia rifiutando un invito solenne a far ritorno a Roma e acquistando la sovranit\u00e0 su Avignone dalla regina Giovanna I di Napoli \nPer quanto riguarda gli altri regni, i principali eventi del suo pontificato furono le dispute con Edoardo III d'Inghilterra a causa dell'intromissione di quest'ultimo nella giurisdizione ecclesiastica, la scomunica dell'imperatore Ludovico il Bavaro, i negoziati per la riunificazione con la Chiesa d'Oriente, e l'inizio della rivolta di Cola di Rienzo a Roma.\nLa sua famiglia svolse nella Chiesa un ruolo che giudicarono eccessivo: quattro dei suoi nipoti divennero cardinali (uno di questi diventer\u00e0 papa Gregorio XI e un altro arcivescovo); un altro nipote fu Maresciallo della Chiesa.\nAltri documenti.\nIl 3 settembre 1343, con la bolla \"In Supremae Dignitatis\", siglata ad Avignone, il papa istitu\u00ec lo Studium Generale di Pisa, ovvero l'attuale Universit\u00e0 di Pisa.\nDurante la peste nera del 1348, diede esempio di coraggio e di lucidit\u00e0: seguendo le istruzioni del suo medico personale, Guy de Chauliac, sopravvisse rimanendo ad Avignone in piena epidemia, passando la maggior parte del tempo chiuso in una stanza del palazzo seduto fra due grandi fuochi, anche se \u00e8 pi\u00f9 plausibile che si sia salvato dal contagio semplicemente per il fatto che l'edificio non fosse infestato dai topi vettori della malattia; condann\u00f2 il fanatismo dei flagellanti e protesse gli ebrei. Questi ultimi vennero accusati dalla popolazione di diffondere l'epidemia. Clemente VI \u00abinterpose a loro difesa la sua autorit\u00e0 pontificia e, con bolla del 4 luglio 1348, viet\u00f2 di ascrivere agli ebrei delitti immaginari o toccarne vita o sostanze prima di sentenza del legittimo giudice\u00bb. Il papa dovette nuovamente intervenire il 26 settembre con un'altra bolla (\"Quamvis perfidiam Iudaeorum\"), in cui spiegava che gli ebrei morivano di peste esattamente come gli altri e che la peste si era diffusa anche nelle zone dove non vivevano gli ebrei.\nNel 1350 decise di celebrare l'Anno santo ogni 50 anni, per parificare l'intervallo a quello del Giubileo ebraico.\nMorte e sepoltura.\nMor\u00ec il 6 dicembre 1352, lasciando di s\u00e9 la reputazione di \u00ab...un distinto gentiluomo, un principe munifico fino alla profusione, un patrono delle arti e dello studio, ma non un santo\u00bb (Gregorovius).\nFu sepolto nell'Abbazia di Chaise-Dieu, ove aveva iniziato la sua vita monastica. Nel 1562 gli ugonotti, che avevano saccheggiato l'abbazia, ne profanarono la tomba e ne bruciarono i resti.\nConcistori per la creazione di nuovi cardinali.\nPapa Clemente VI durante il suo pontificato ha creato ventisette cardinali nel corso di quattro distinti concistori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "58414", "revid": "539155", "url": "https://it.wikipedia.org/wiki?curid=58414", "title": "Novella", "text": "La novella \u00e8, come il racconto, un componimento letterario in prosa di carattere narrativo, pi\u00f9 breve e meno complesso del romanzo e generalmente dedicato a una sola vicenda. Come genere si diffuse in Italia a partire dal 1349 con il \"Decameron\" di Boccaccio ma ha origini antiche difficilmente identificabili e si \u00e8 evoluto nel corso dei secoli in funzione delle diverse culture e societ\u00e0; in tempi moderni \u00e8 stato sostituito dal racconto.\nTracce di novella sono presenti nelle letterature dell'antico Egitto e della Mesopotamia (Sumeri, Babilonesi). Il genere \u00e8 presente nelle letterature orientali in particolare in quella indiana dove vi sono varie raccolte, tra cui la celebre \"Pa\u00f1catantra\". In India nasce anche la struttura delle novelle precedute da una \"cornice narrativa\", struttura che poi avr\u00e0 diffusione anche in Occidente con il \"Decameron\". La novella ebbe scarsa autonomia nelle letterature greca e latina. Si ricordano gli arguti e burleschi \"Racconti sibaritici\" e la \"Fabula Milesia\".\nNella letteratura orientale celeberrima \u00e8 la raccolta \"Le mille e una notte\".\nAlla base della struttura che la novella assumer\u00e0 poi nel Medioevo troviamo l'\"exemplum\", un genere che si potrebbe definire una forma semplice di novella ma che possiamo descrivere anche come a met\u00e0 strada tra la fiaba e la parabola. Anche l'\"exemplum\" \u00e8 inglobato in altri generi, come la vita dei Santi perch\u00e9 era usato molto spesso dai predicatori con finalit\u00e0 educative e morali. I predicatori se ne servivano allora per ricondurre sulla giusta strada coloro che avevano commesso qualche peccato. Nel Medioevo il \"fabliau\" \u00e8 un altro antecedente della novella.\nLa novella sorge pi\u00f9 tardi, in et\u00e0 medievale, nell'ambito di culture molto diverse tra loro. Ancora assente in Francia e in Germania, la novella era un genere praticato in Spagna dove risentiva della novellistica arabo-orientale, come attestano \"Furberie e perfidie delle donne\" (1253), una versione del \"Libro de' sette savi\" scritta da Fadrique di Castiglia, fratello del re Alfonso X il Saggio; il \"Libro degli esempi del conte Lucanor e di Patronio\" (1335) di Juan Manuel e le novelle in versi del \"Libro del buon amor\" (1330-1343) di Juan Ruiz. In Inghilterra la novella si svilupp\u00f2 a partire dai \"Racconti di Canterbury\" di Geoffrey Chaucer (secolo XIV).\nXIII secolo.\nIn Italia.\nLa novellistica ha, nel Duecento italiano, un carattere di freschezza e originalit\u00e0 che si esprime in alcuni validi testi come il \"Libro de' sette savi\" opera di traduzione dal francese di una trama che in seguito si \u00e8 diffusa in tutte le letterature, i \"Conti di antichi cavalieri\", anch'essi derivati dal francese, un poema formato di varie storie cavalleresche e, soprattutto, il \"Novellino\", chiamato anche \"Le cento novelle antiche\" o \"Libro del bel parlare\", che trova nella borghesia comunale che stava affermandosi in quel periodo, con i suoi ideali di gentilezza, di cortesia, di sottile intelligenza e del bel parlare, la sua migliore celebrazione.\nIl \"Novellino\"\nIl \"Novellino\" medievale, da non confondere con l'opera omonima del 1476 (appunto, \"Il Novellino\") di Masuccio Salernitano, passato all'indice dei libri proibiti, \u00e8 senza dubbio una delle pi\u00f9 notevoli opere in prosa del secolo. Della sua storia esterna, poco di sicuro si pu\u00f2 affermare ancora oggi malgrado i numerosi studi fatti su di essa.\nL'opera dovette essere composta non prima del 1281 e non dopo il 1300 e si discute se da uno o pi\u00f9 autori; certamente il compilatore fu unico e a lui, quasi sicuramente, si deve il \"Proemio\" dove i contenuti dell'opera e i suoi scopi sono indicati con sufficiente chiarezza e sintesi: sebbene la fonte fosse quasi certamente di area toscana, alcuni non escludono che le sue origini siano venete.\nVi si legge:\nLa brevit\u00e0 quasi schematica del maggior numero dei racconti del \"Novellino\" (cento in tutto) \u00e8 parsa per lungo tempo dovuta all'immaturit\u00e0 e semplicit\u00e0 dello scrittore, ma un pi\u00f9 accurato studio dell'opera ha rivelato che esso non pu\u00f2 essere inteso nella sua realt\u00e0 se non inquadrandolo sullo sfondo della civilt\u00e0 culturale medievale.\nLa brevit\u00e0 e la schematicit\u00e0 del Novellino sono volute dal suo autore, e sono dovute a precisi intenti stilistici e morali.\nGli aneddoti e le brevi narrazioni erano collocati infatti nel Medioevo nei trattati morali come \"esempi\" di verit\u00e0 o riprove degli insegnamenti e delle esortazioni, e perci\u00f2 erano tanto pi\u00f9 efficaci quanto pi\u00f9 brevi e calzanti.\nIl Novellino trasporta nel volgare, con esperta disciplina retorica e stilistica, proprio gli esempi delle scritture medievali, pertanto il suo pregio sta proprio nella sua rapidit\u00e0 ed essenzialit\u00e0.\nIl Novellino perci\u00f2 non \u00e8 da considerarsi l'inizio ingenuo ed elementare della novellistica italiana, ma un documento in volgare della matura civilt\u00e0 letteraria del Medioevo latino.\nPertanto non si dovrebbe guardare questa opera tenendo l'occhio al \"Decameron\", ma allo sfondo di cultura al quale si collega, e se da esso si vuole guardare al \"Decameron\", si pu\u00f2 farlo solamente per rendersi conto di quale rivoluzione abbia operato nell'ambito letterario l'opera di Giovanni Boccaccio.\nIl Novellino ha pertanto singolari pregi di vivacit\u00e0, di disegno essenziale e anche di felice rilievo. Sono narrazioni brevi, ma proporzionate e armoniche, ravvivate da un gusto narrativo che va dal tragico al fiabesco, dal comico al drammatico, il tutto scritto in una lingua toscana viva e schietta.\nXIV secolo.\nIn Italia.\nSe nel Duecento la novella aveva mirato sia ad educare che a dilettare, nel Trecento queste finalit\u00e0 prendono vie diverse: da una parte novelle di pura ispirazione morale e religiosa, dall'altra novelle che intendono essenzialmente dilettare.\nDi ispirazione religiosa e morale sono le novelle di Jacopo Passavanti, frate domenicano, che incluse nel suo libro di prediche intitolato \"Lo specchio di vera penitenza\". Si tratta di racconti di grande rilievo drammatico, in cui si avverte sempre la presenza dell'al di l\u00e0 come conseguenza della condotta dell'uomo sulla terra. Un altro domenicano, Domenico Cavalca, \u00e8 da ricordare per la sua prosa religiosa tra aneddoto ed exemplum.\nAnche \"I Fioretti di San Francesco\", aneddoti sulla vita del Santo raccolti da un ignoto frate francescano, sono pervasi di profondo spirito religioso: non cupo come nei racconti del Passavanti, ma gioioso, sereno, tipicamente francescano.\nScritte invece per dilettare ed indifferenti ad ogni pretesa morale sono le novelle di Giovanni Boccaccio, novelle tra le pi\u00f9 belle non solo di questo secolo, ma di tutta la letteratura italiana.\nSono cento e sono tenute insieme da un racconto cornice che \u00e8 il seguente: nella peste del 1348 dieci giovani fiorentini, tre uomini e sette donne, per evitare il contagio si rifugiano nel contado e qui, per trascorrere lietamente il tempo, raccontano per dieci giorni una novella ciascuno, per questo il titolo dell'opera \u00e8 Decameron, che, secondo l'etimologia greca, significa, dieci giornate.\nLa caratteristica dell'opera risiede innanzi tutto nell'utilizzo da parte di Boccaccio della cornice, espediente di cui l'autore si serve per indicare i temi delle giornate e dare giudizi al riguardo delle novelle. Queste vengono pertanto ad inserirsi in questo complesso apparato narrativo proveniente dalla tradizione indiana che nel XIII secolo trova nella toscana fiorentina il centro narrativo pi\u00f9 prolifico della storia. Inoltre da sottolineare \u00e8 l'interesse boccacciano per il mondo femminile, al quale per l'appunto viene destinato il libro nell'intento di distrarle dai mali d'amore. Argomento delle novelle sono la gaia vita cortese, l'esuberanza esplosiva dell'amore in tutti i suoi infiniti atteggiamenti, l'astuzia sottile che pone in ridicolo i creduloni. Un mondo, insomma, in cui l'intelligenza e la bellezza dominano incontrastate e non conoscono remore morali. In questo mondo vivono mille personaggi, uomini e donne, giovani e vecchi, buoni e cattivi, furbi e sciocchi, onesti e furfanti, nobili e sguatteri, tutti cos\u00ec vivamente rappresentati, che una volta incontrati non si dimenticano pi\u00f9. Ed \u00e8 proprio in questa grande abilit\u00e0 di delineare caratteri, oltre che in quella di tessere trame, la grande arte di Boccaccio.\nBoccaccio ebbe nel suo secolo diversi imitatori. Tra questi il migliore fu Franco Sacchetti che scrisse il \"Trecentonovelle\", ideato intorno al 1385, ma realizzato in parte tra il 1392 e 1396, senza un piano e un ordinamento. Si tratta appunto di trecento novelle che si rifanno ad alcuni temi boccacceschi, per lo pi\u00f9 brevi e piene di brio, ma lontane dalla grande arte di Boccaccio.\nL'opera esordisce con un proemio nel quale l'autore dichiara i suoi intenti: secondo il modello del Boccaccio, il Sacchetti raccoglie tutte le novelle dalle antiche alle moderne, oltre ad alcune in cui egli stesso fu protagonista. Il testo, che \u00e8 costruito sul tipo dell'exemplum, si rif\u00e0 al Decameron ma anche alla tradizione orale del popolo, ed \u00e8 scritto in una lingua che risente di dialettismi, parole del gergo, modi della lingua parlata e con notevoli libert\u00e0 di carattere sintattico. Si ricava pertanto dall'opera la predisposizione all'autobiografia e un marcato senso moralistico, che viene spiegato dall'autore stesso quando dichiara di voler prendere a modello Dante \u201cche quando avea a trattare di virt\u00f9 e lode altrui, parlava egli, e quando avea a dire \u00e8 vizi e biasimare altrui, lo facea dire agli spiriti\u201d . Vi \u00e8 da dire, che per quanto il Sacchetti riprenda pi\u00f9 o meno apertamente i motivi boccacceschi, il suo stile si stacca notevolmente dall'arte del narrare tipico di quest'ultimo, fino a dar vita ad un'opera per molti versi completamente differente dal Decameron. Le novelle infatti non sono incluse in una \u201ccornice narrativa\u201d, ma si dipanano liberamente senza seguire alcun progetto unitario di contenuto. Sacchetti si rif\u00e0 piuttosto alla tradizione duecentesca della raccolta disorganica di tipo arcaico, mostrando uno spiccato gusto per la narrazione aneddotica, comica e realistica.\nLa grande innovazione di Sacchetti sta nel suo proporsi come narratore delle proprie novelle, assottigliando la distanza fino allora esistente tra narratore e destinatario. \nEntrambe le raccolte, seppur con fortune diverse, costituiscono una fonte storica decisamente interessante per analizzare gli usi e i costumi del Trecento.\nAltri autori di novelle, precedute da una cornice narrativa, furono Giovanni Fiorentino (\"Il Pecorone\") e Giovanni Sercambi.\nXV secolo.\nLa novellistica quattrocentesca, come accade per molti aspetti della cultura del XV secolo, \u00e8 in parte connotata da una ripresa del volgare in chiave umanistica. Vedono cos\u00ec la luce il \"Paradiso degli Alberti\" di Giovanni Gherardi da Prato (1367-1442) e \"Le Porrettane\" del bolognese Giovanni Sabbadino degli Arienti.\nIn questo periodo per\u00f2 il fenomeno pi\u00f9 importante nell'ambito del genere \u00e8 rappresentato dall'affermazione della novella spicciolata, cio\u00e8 trasmessa come testo singolo avulso da qualsiasi struttura organica o 'incorniciata' di ascendenza decameroniana. Fra le spicciolate si distinguono la \"Historia de duobus amantibus\" (rielaborata da Enea Silvio Piccolomini in forma di epistola umanistica) e soprattutto la \"Novella del Grasso legnaiuolo\" (la cui versione pi\u00f9 elaborata \u00e8 quella pervenutaci sotto il nome dell'astrologo Antonio Tucci Manetti), in cui si racconta con dovizia di particolari la beffa ordita da Filippo Brunelleschi (con la complicit\u00e0 di Donatello) ai danni di un ingenuo ebanista.\nSono da ricordare anche la novella del Bianco Alfani e la novella di Lisetta Levaldini, abbinate in quattro manoscritti.\nIl clima culturale dell'umanesimo, volto all'esaltazione dei valori individualistici dell'ingegno e dello spirito critico, recupera da Boccaccio soprattutto il tema del motto e della facezia, cio\u00e8 di un parlare pronto e scaltrito grazie al quale il personaggio manipola a suo vantaggio una situazione problematica. Vanno ricondotte a questo filone la raccolta \"Motti e facezie del Piovano Arlotto\", compilazione anonima di 218 aneddoti conclusi da un motto arguto, ma anche il \"Liber facetiarum\" di Poggio Bracciolini, gli \"Apologhi\" di Leon Battista Alberti e i \"Detti piacevoli\" di Poliziano.\nUn posto a s\u00e9, nel panorama della novellistica quattrocentesca, spetta infine a Masuccio Salernitano, autore del \"Novellino\". In questa raccolta (costituita da 50 testi suddivisi in cinque decadi tematiche) una notevole inventivit\u00e0 narrativa e linguistica perviene a esiti ambigui, ora di pura e cruda comicit\u00e0, ora di cupezza grottesca, assai distanti dall'equilibrio del modello decameroniano - rispetto al quale si rafforza notevolmente lo spunto misogino. L'opera venne messa quasi subito all'Indice per la frequenza del tema osceno e anticlericale.\nXVI secolo.\nLa novella del Cinquecento \u00e8 boccaccesca: boccacceschi sono i temi, boccacceschi i personaggi. Solo che quella che era stata licenza in Boccaccio, diventa ora, molto spesso, oscenit\u00e0.\nLa ragione sta nel fatto che la novella in questo secolo, pi\u00f9 che proporsi un intento letterario, persegue un intento di intrattenimento e divertimento, divertimento di una societ\u00e0 sensuale, tutta intrisa di terrenit\u00e0, disinteressata ai grandi temi della morale, della fede, della politica.\nIl modello pi\u00f9 vicino al Boccaccio fu Matteo Bandello, autore di poco pi\u00f9 che duecento novelle. Non senza ragione Bandello chiamava \"casi\" le sue \"Novelle\". In esse, infatti, il caso e non il personaggio (come era stato invece in Boccaccio) \u00e8 il vero protagonista.\nNovelle tra le pi\u00f9 vivaci e interessanti del secolo le compose Anton Francesco Doni, un letterato che scrisse e si interess\u00f2 di tutto.\nAnche le novelle di Giovanni Francesco Straparola, riunite nelle \"Piacevoli notti\", si fanno leggere con piacere per il modo sciolto e garbato con cui l'autore racconta le sue storie, alcune delle quali di argomento fiabesco.\nAltri autori di novelle furono Pietro Fortini, Agnolo Firenzuola e il Lasca, e lo stesso Niccol\u00f2 Machiavelli, fu autore di una notevole novella, intitolata \"Belfagor arcidiavolo\".\nXVII secolo.\nNel Seicento ebbe poca valenza letteraria, .\nUno scrittore di racconti ci fu (e anche valido): il napoletano Giambattista Basile, autore de \"Lo cunto de li cunti\". Ma i suoi racconti sono da considerarsi pi\u00f9 simili alle fiabe che alle novelle.\nAutore di un libro di novelle e facezie, alcune piacevoli e vivaci, fu Giovanni Sagredo autore de \"L'Arcadia in Brenta\" e Lorenzo Magalotti che, pur essendo soprattutto uno scienziato, seppe raccontare alcune novelle con una prosa spigliata e moderna.\nAltro interessante ambito \u00e8 quello della novella libertina, sviluppata intorno alla veneziana Accademia degli Incogniti, i cui membri crearono un\u2019opera collettiva Le Cento Novelle Amorose dei Signori Accademici Incogniti pubblicata in tre volumi a distanza di alcuni anni l\u2019uno dall\u2019altro. I maggiori rappresentanti furono Giovan Francesco Loredano, Maiolino Bisaccionie, soprattutto Girolamo Brusoni, autore di una raccolta di novelle erotiche, Le Curiosissime novelle amorose\nXVIII secolo.\nSembra che il Settecento, , non abbia trovato il tempo di scrivere novelle. Poche, infatti, ne furono scritte, ed anche queste poche, mosse pi\u00f9 da un interesse pedagogico che dal disinteressato gusto del raccontare.\nUn'eccezione possono essere considerate le novelle di Gaspare Gozzi, arguto riformatore, scritte in una lingua semplice e priva di artifici e di piacevole lettura.\nPi\u00f9 studiata, invece, perch\u00e9 modellata su quella di Giovanni Boccaccio, \u00e8 la lingua con cui Antonio Cesari scrisse le sue novelle, che certamente non sono dei capolavori di fantasia.\nXIX secolo.\nL'Ottocento fu un secolo fondamentalmente romantico nella prima parte, verista nella seconda e la novella ne segu\u00ec le correnti.\nIl romantico Giuseppe Giusti, poeta di satire politiche, ma anche autore di belle pagine di prosa, scrisse alcune novelle argute e briose.\nAgli ideali romantici s'ispir\u00f2 anche Edmondo De Amicis, autore del popolare libro \"Cuore\", scritto principalmente per i ragazzi.\nScrittore per ragazzi fu anche Carlo Lorenzini, noto con lo pseudonimo di Collodi, autore di Pinocchio ma anche di fiabe e novelle.\nEsiti pi\u00f9 ricchi e vitali ebbe la novella verista.\nIl catanese Giovanni Verga, che del verismo fu il pi\u00f9 illustre rappresentante, scrisse bellissime novelle, le pi\u00f9 famose raccolte sono \"Novelle rusticane\" e \"Vita dei campi\".\nIn queste novelle, come nel suo pi\u00f9 famoso romanzo, \"I Malavoglia\", egli s'ispir\u00f2 agli stenti, alle fatiche, al duro destino della povera gente della sua Sicilia e lo fece con una prosa che sarebbe dovuta essere oggettiva ed impersonale ed invece \u00e8 personalissima e ricca di tanta umana empatia.\nAlla gente semplice di campagna toscana s'ispir\u00f2, invece, Renato Fucini, che fu un fecondo autore di novelle, raccolte nei volumi \"Le veglie di Neri\", \"Nella campagna toscana\", \"All'aria aperta\".\nGrazia Deledda, anche se vissuta tra Ottocento e Novecento, fu assai vicina all'arte del Verga e alla poetica verista. Il mondo rude e primitivo della sua Sardegna \u00e8 scenario di buona parte dei suoi romanzi e delle sue novelle.\nGabriele D'Annunzio, anche lui vissuto tra Ottocento e Novecento, fu poeta, romanziere, drammaturgo ed anche autore di novelle. E fu proprio con le novelle che comp\u00ec le prime esperienze letterarie, che nonostante fossero ancora legate all'arte verista, intravedevano numerose direzioni di innovamento, segnando la fine della narrazione del \"dato umano\" tipica del verismo ed inaugurando una scrittura che poco dopo dar\u00e0 i suoi miglior frutti nel versante del decadentismo europeo. Nelle sue raccolte \"Terra vergine\" e \"Le novelle della Pescara\", l'ambiente \u00e8 sempre la sua aspra terra d'Abruzzo, altera, pagana e selvaggia.\nUn posto a parte spetta a Ugo Tarchetti, che, pur essendo vissuto a met\u00e0 dell'Ottocento, sembra preludere con la sua narrativa a temi e gusti che torneranno nel secolo seguente. I suoi \"Racconti\", infatti, ispirati da una pura acrobazia intellettuale, si muovono ai confini dell'assurdo.\nXX secolo.\nNel Novecento la novella presenta una variet\u00e0 infinita di aspetti. Innanzi tutto i suoi confini geografici e storici diventano meno precisi, perch\u00e9 non \u00e8 facile distinguerla dalla pagina di memoria, dall'appunto di viaggio, dalle riflessioni su tema, dal documento socio-ambientale, dalla satira di costume e spesso si fa confluire in quel genere letterario che viene definito del racconto breve.\nLa novella del Novecento non sempre \u00e8 trama, ma molto spesso \u00e8 memoria, riflessione, intimismo, documento, satira, partecipazione sociale, ricerca della bella pagina.\nAgli inizi del secolo, Alfredo Panzini, autore di romanzi e di novelle, appare come un narratore un po' antiquato, ma dalla prosa nitida ed elegante con venature di satira e di costume.\nNella prima met\u00e0 del Novecento, Luigi Pirandello \u00e8 l'autore pi\u00f9 noto anche al di l\u00e0 dei confini d'Italia. Pi\u00f9 famoso come autore di commedie, scrisse anche romanzi e novelle, \"Novelle per un anno\". A base delle sue opere \u00e8 l'indagine sui recessi pi\u00f9 misteriosi della coscienza, sull'essenza stessa dell\"'io\".\nMassimo Bontempelli, anche lui drammaturgo e narratore ebbe il pregio di raccontare storie irreali ed impensabili con lucida e realistica chiarezza.\nNarratore elegante, ma per certi versi legato agli interessi del verismo \u00e8 Corrado Alvaro, che con la sua narrativa, fatta di romanzi e novelle, si ispira spesso alla vita problematica della gente del meridione d'Italia.\nPer buona parte del secolo Alberto Moravia autore di romanzi e novelle, \"I racconti romani\", ha rappresentato un importante punto di riferimento nella narrativa italiana. Con una prosa precisa, aderente alle cose, realistica. Moravia ha espresso un ricco quadro di costume, borghese e popolare, rappresentato con oggettivit\u00e0 e senza alcuna pretesa morale.\nContemporaneamente Dino Buzzati, autore di romanzi e novelle fa argomento della sua narrativa le ansie, le paure, le angosce, gli incubi che vivono nel fondo della coscienza dell'uomo, creando situazioni di surrealistica potenza.\nUna trascrizione surrealistica della vita contemporanea ispira anche le novelle di Achille Campanile ed Ennio Flaiano.\nIl mondo della memoria e delle esperienze di vita \u00e8 invece il motivo ispiratore fondamentale delle novelle di Michele Saponaro, Natalia Ginzburg, Giorgio Saviane, Vittorio Gassman.\nAlla rievocazione d'ambiente, condotta in chiave tra ironica e sentimentale si rifanno le novelle di Giuseppe Marotta, Luca Goldoni, Ugo Gregoretti, Luciano De Crescenzo, Gianni Rodari, Massimo Grillandi e di tanti altri scrittori, noti e meno noti, che vanno ad arricchire questo genere letterario ancora oggi, e forse pi\u00f9 che mai, attuale pur con le sue mille sfaccettature.\nImportante \u00e8 anche la novellistica femminile: tra le autrici pi\u00f9 importanti e di successo del Novecento, va ricordata Ada Negri, che con \"Le solitarie\" apre alla problematica della condizione femminile, attraverso un insistito autobiografismo."}
{"id": "58416", "revid": "767487", "url": "https://it.wikipedia.org/wiki?curid=58416", "title": "Terra promessa (film 2004)", "text": "Terra promessa (\"Promised Land\") \u00e8 un film del 2004 diretto da Amos Gitai.\nPellicola di produzione francese-israeliana interpretata, fra gli altri, dalle attrici Anne Parillaud e Hanna Schygulla.\n\u00c8 stato presentato in concorso alla 61\u00aa Mostra internazionale d'arte cinematografica di Venezia.\nIl regista Gitai era presente alla rassegna cinematografica veneziana anche nel 2003 con il film \"Alila\".\nTrama.\nAnna, una trafficante di schiave bianche vende alcune donne dell'Est Europa introdotte illegalmente in Israele. Il loro destino \u00e8 lo stupro, le percosse e la vessazione, per il piacere dei turisti facoltosi sulle spiagge del Mar Rosso. Un attentato terroristico coinvolger\u00e0 tenutari e clienti, salvando probabilmente la sfortunata protagonista. \u00c8 il compimento del salmo \"Chad Gadya\" che la ragazza cantilena all'inizio della storia, sulla piramide di eventi che fanno giustizia sulle persone."}
{"id": "58419", "revid": "1494169", "url": "https://it.wikipedia.org/wiki?curid=58419", "title": "A cavallo della tigre", "text": ""}
{"id": "58420", "revid": "21371", "url": "https://it.wikipedia.org/wiki?curid=58420", "title": "Shijie", "text": ""}
{"id": "58422", "revid": "4327", "url": "https://it.wikipedia.org/wiki?curid=58422", "title": "Udalionnyj Dostup", "text": ""}
{"id": "58424", "revid": "212348", "url": "https://it.wikipedia.org/wiki?curid=58424", "title": "Terminal", "text": ""}
{"id": "58429", "revid": "2207", "url": "https://it.wikipedia.org/wiki?curid=58429", "title": "Cinque per due", "text": ""}
{"id": "58430", "revid": "125750432", "url": "https://it.wikipedia.org/wiki?curid=58430", "title": "Papa Innocenzo VI", "text": "Biografia.\nFormazione e carriera ecclesiastica.\n\u00c9tienne Aubert nacque nel 1282 nel villaggio di Monts, nella parrocchia di Beyssac, nella Francia centrale (regione del Limosino). Suo padre Adh\u00e9mar Aubert, originario di Pompadour, apparteneva alla piccola nobilt\u00e0 locale: ci\u00f2 consent\u00ec ad \u00c9tienne Aubert di accedere agli studi superiori, ricevendo una formazione come giurista. Studi\u00f2 legge all'Universit\u00e0 di Tolosa ed ottenne la licenza nel 1321 e il dottorato in diritto canonico tra il 1329 ed il 1330. Dapprima insegn\u00f2 diritto civile nella stessa universit\u00e0, poi intraprese la carriera in magistratura: nel 1321 venne nominato giudice ordinario. Luogotenente del primo giudice del siniscalcato di Tolosa e guardiano dei sigilli del medesimo tribunale, fu confermato nel 1328 (o 1329) per poi divenire egli stesso primo giudice dal 1330 al 1335.\nNegli stessi anni avviava la carriera ecclesiastica. Canonico del capitolo della cattedrale di Notre-Dame, re Filippo VI di Francia lo chiam\u00f2 alla propria corte e gli concesse un'ambasceria per papa Benedetto XII nel 1337 e poi nuovamente nel 1338 e nel 1341. Uditore della Sacra Rota durante il pontificato di Benedetto XII, ricevette numerosi benefici minori, canonicati ed arcidiaconati. Eletto vescovo di Noyon il 23 gennaio 1338, nell'ottobre del 1340 venne trasferito all'arcidiocesi di Clermont, ministero che mantenne sino alla sua elevazione al cardinalato.\nCreato cardinale presbitero dei Santi Giovanni e Paolo nel concistoro del 20 settembre 1342, fu quindi legato in Francia ed in Inghilterra con il cardinale Annibaldo Caetani per scongiurare l'insorgere di un conflitto tra i monarchi di tali nazioni ed ottenere la firma di un trattato di pace; gli sforzi fallirono in questo senso e le ostilit\u00e0 iniziarono con la Battaglia di Cr\u00e9cy il 26 agosto 1346 e l'occupazione di Calais il 4 agosto 1347. Il 28 settembre 1347 venne siglato un armistizio ed i cardinali fecero ritorno ad Avignone. Penitenziere maggiore dal 1348, l'Aubert divenne amministratore della sede di Avignone in assenza del suo vescovo. Opt\u00f2 quindi per l'ordine dei cardinali vescovi e per la sede suburbicaria di Ostia e Velletri, cui venne assegnato il 13 febbraio 1352.\nIl pontificato.\nIn quello stesso anno prese parte al conclave svoltosi subito dopo la morte di Clemente VI, in cui venne eletto pontefice il 18 dicembre.\nLa sua politica fu diversa rispetto a quelle degli altri papi di Avignone. Innocenzo port\u00f2 a molte riforme di cui si sentiva la necessit\u00e0 nell'amministrazione degli affari della Chiesa. Nomin\u00f2 legato per l'Italia il cardinale spagnolo Egidio Albornoz e lo incaric\u00f2 di riportare l'ordine a Roma, dove nel 1355, Carlo IV venne incoronato imperatore con il suo permesso, dopo aver in precedenza giurato che avrebbe lasciato la citt\u00e0 il giorno stesso, a cerimonia conclusa.\nDal 1355-56, inizi\u00f2 a far bandire, in varie parti d'Europa, una crociata contro i Forlivesi, a causa dell'inefficacia dell'azione di Egidio Albornoz nel tentativo di recuperare l'irriducibile citt\u00e0 di Forl\u00ec, allora governata dagli Ordelaffi, al dominio papale.\nNel 1360, con la bolla \"Quasi lignum vitae\", Innocenzo VI trasform\u00f2 le scuole domenicane e francescane di Bologna in Facolt\u00e0 di Teologia, su modello delle universit\u00e0 di Parigi e Oxford, col privilegio quindi di concedere i gradi dottorali.\nFu in gran parte grazie alle esortazioni di Innocenzo che si giunse al trattato di Br\u00e9tigny (1360) tra Francia e Inghilterra. Durante il suo pontificato inoltre, l'imperatore bizantino Giovanni V Paleologo offr\u00ec di sottomettere la Chiesa greca alla sede romana, a condizione che gli venisse fornita assistenza contro il rivale Giovanni Cantacuzeno. Le risorse a disposizione del Papa, comunque, erano gi\u00e0 tutte impegnate per esigenze pi\u00f9 vicine a casa, e l'offerta venne declinata.\nMor\u00ec il 12 settembre 1362 e il suo successore fu papa Urbano V.\nVenne sepolto nella chiesa della certosa di Notre-Dame-du-Val-de-B\u00e9n\u00e9diction, da lui fondata, a Villeneuve-l\u00e8s-Avignon.\nConcistori per la creazione di nuovi cardinali.\nPapa Innocenzo VI durante il suo pontificato ha creato 15 cardinali nel corso di 3 distinti concistori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "58432", "revid": "125876970", "url": "https://it.wikipedia.org/wiki?curid=58432", "title": "Dieta mediterranea", "text": "La dieta mediterranea \u00e8 un modello nutrizionale ispirato ai modelli alimentari diffusi in alcuni Paesi del bacino mediterraneo, ispirato alle abitudini alimentari di Spagna, Italia e Grecia negli anni '60. La dieta venne riconosciuta dall'UNESCO come bene protetto e inserito nella lista dei patrimoni orali e immateriali dell'umanit\u00e0 nel 2010.\nIl regime alimentare si fonda su alimenti il cui consumo \u00e8 abituale in Paesi del bacino mediterraneo, in una proporzione che privilegia cereali, frutta, verdura, semi, olio di oliva, rispetto ad un pi\u00f9 raro uso di carni rosse e grassi animali (grassi saturi), mentre presenta un consumo moderato di pesce, carne bianca (pollame), legumi, uova, latticini, vino rosso e dolci.\nGi\u00e0 alcuni dietologi medici - come il francese Paul Carton o lo svizzero Maximilian Bircher-Benner - avevano avanzato alcune ipotesi sugli effetti di un regime alimentare con limitato consumo di alimenti di origine animale come latticini, carne, uova. Il concetto di dieta mediterranea \u00e8 stato introdotto e studiato inizialmente dal fisiologo statunitense Ancel Keys.\nLa dieta mediterranea \u00e8 associata a una riduzione della mortalit\u00e0 per tutte le cause negli studi osservazionali. La dieta mediterranea pu\u00f2 aiutare con la perdita di peso nelle persone obese.\nPremessa.\nMolti popoli risiedono sulle coste del Mediterraneo con grandi differenze etniche, culturali, religiose, economiche e politiche, le quali possono aver influito sulla quantit\u00e0 e sulla qualit\u00e0 dell'alimentazione. Per questo l'identificazione di elementi dietetici comuni ha rappresentato una sfida per gli studiosi. Data la grande variet\u00e0 delle abitudini gastronomiche dei paesi che si affacciano sul Mar Mediterraneo e le loro variazioni nel corso della storia, si \u00e8 ritenuto di dover riservare il termine di Dieta Mediterranea, in senso stretto, alle abitudini alimentari associate a esiti pi\u00f9 salutari in alcune localit\u00e0 dell'isola di Creta e dell'Italia meridionale a cavallo degli anni cinquanta e sessanta, quelle cio\u00e8 studiate da Ancel Keys. E poich\u00e9 il principale apporto di grassi di quei gruppi sociali veniva dall'olio d'oliva, il modello dietetico \u00e8 stato esteso a includere le diete consumate nei paesi mediterranei produttori di olive.\nLe implicazioni storiche e antropologiche della Dieta mediterranea hanno portato l'UNESCO alla sua inclusione dal 2010 nella Lista dei patrimoni culturali immateriali dell'umanit\u00e0 di Italia, Marocco, Spagna e Grecia; dal 2013 tale riconoscimento \u00e8 stato esteso anche a Cipro, Croazia e Portogallo.. Attualmente la definizione di Dieta mediterranea si \u00e8 estesa a molte varianti di quella originaria, soprattutto nel campo della pratica gastronomica di molti paesi che rivendicano la qualit\u00e0 della propria cucina, tanto da includere stili dietetici ampiamente eterogenei, per i quali non esistono altrettante evidenze scientifiche.\nAccanto al significato dietologico del termine Dieta mediterranea, si \u00e8 fatto quindi spazio sia l'allargamento del concetto a una vastissima gamma di gastronomie ad opera di una pubblicistica popolare, sia l'opinione critica di alcuni storici, che ne hanno evidenziato l'aspetto astratto o di nuova mitologia. Il significato che si attribuisce al termine Dieta mediterranea \u00absi \u00e8 plasmato nel tempo, acquisendo connotati non sempre documentati, nel rispetto della migliore \u201ctradizione\u201d generatrice di miti. Basti pensare a come l'attuale approccio riduzionistico appaia inadeguato per spiegare un fenomeno complesso come il \u201cmodello\u201d alimentare mediterraneo. \u00c8 infatti di modello o \u201cmediterraneit\u00e0\u201d che si deve parlare, evitando di confinare l'argomento al pur importante aspetto dell'assunzione di cibi specifici (la dieta), come invece sembra fare la ricerca medica. \u00abLa dieta mediterranea non \u00e8 solo dieta e non c'\u00e8 una sola dieta mediterranea\u00bb.\nDefinizione.\nCon il termine Dieta mediterranea si intende un modello nutrizionale ispirato alla tipica alimentazione delle popolazioni di Italia meridionale Grecia e Spagna. La scelta di questa area geografica e di questo periodo storico si basa su alcune evidenze scientifiche ed epidemiologiche.\nInfatti i paesi che si affacciano sul bacino mediterraneo condividono tradizionalmente la disponibilit\u00e0 degli stessi alimenti, derivati dall'agricoltura, dalla pastorizia e dalla pesca. Inoltre alcuni studi, ampiamente accettati dalla comunit\u00e0 scientifica, hanno provato che in queste aree geografiche, nei primi anni sessanta, l'aspettativa di vita era tra le pi\u00f9 alte del mondo; al contrario l'incidenza di malattie come la cardiopatia ischemica, alcuni tumori e altre malattie croniche correlate alla dieta era invece tra le pi\u00f9 basse del mondo; questo avveniva nonostante l'elevata abitudine al fumo, il livello socio-economico basso e la scarsit\u00e0 di assistenza sanitaria in quei luoghi e in quel contesto storico.\nIn numerosi altri studi condotti in contesti geografici ed economici differenti, utilizzando una dieta con le stesse caratteristiche, \u00e8 stata osservata ugualmente una minore frequenza di malattie croniche e una maggiore longevit\u00e0.\nLa dieta mediterranea \u00e8 una tra le pi\u00f9 utilizzate e salutari. \u00c8 significativo che la dieta mediterranea sia diffusa nelle aree che si affacciano sul mar Mediterraneo dove tradizionalmente vengono coltivati gli olivi, tanto che un'altra definizione accettata di questo pattern alimentare fa riferimento alla dieta praticata nelle zone mediterranee di crescita degli ulivi.\nEsistono varianti della dieta mediterranea, meno definite e meno studiate, in altre parti dell'Italia e della Francia, in Libano, Marocco, Portogallo, Spagna, Siria, Tunisia, Turchia ecc. Infatti sul bacino mediterraneo si affacciano sedici nazioni: la dieta e le tradizioni gastronomiche di esse variano ampiamente a causa di differenze etniche, culturali, religiose, economiche e di produzione agricola.\nLe sue caratteristiche.\nLe caratteristiche della dieta mediterranea sono: abbondanti alimenti di origine vegetale (frutta, verdura, ortaggi, pane e cereali, soprattutto integrali, patate, fagioli e altri legumi, noci, semi), freschi, al naturale, di stagione, di origine locale; frutta fresca come dessert giornaliero, dolci contenenti zuccheri raffinati o miele poche volte la settimana; olio di oliva come principale fonte di grassi; latticini (principalmente formaggi e yogurt) consumati giornalmente in modesta-moderata quantit\u00e0; pesce e pollame consumato in quantit\u00e0 abbastanza bassa; da zero a quattro uova la settimana; carni rosse in minime quantit\u00e0 e vino consumato in quantit\u00e0 modesta-moderata, generalmente durante il pasto.\nQuesta dieta ha un contenuto basso in grassi saturi (inferiore al 7-8%), ed un contenuto totale di grassi da meno del 25% a meno del 35% a seconda delle zone. Inoltre originariamente era associata a regolare attivit\u00e0 fisica lavorativa, ad esempio nei campi o in casa.\nIl contenuto calorico della dieta mediterranea nelle indagini di popolazione non superava le 2500 Kcal per l'uomo e le 2000 Kcal per la donna, comunque l'introito calorico non andava oltre il consumo metabolico con l'attivit\u00e0 fisica. In sostanza si trattava della dieta di una popolazione rurale, povera e frugale.\nCome dieta mediterranea di riferimento nel Seven Countries Study \u00e8 stata considerata quella della citt\u00e0 calabrese di Nicotera; i vari componenti di essa, espressi come percentuali dell'apporto calorico totale (in rilievi della durata di sette giorni in differenti stagioni del 1960) sono: cereali 50-59%, olio di oliva extravergine 13-17%, vegetali 2,2-3,6%, patate 2,3-3,6%, legumi 3-6%, frutta 2,6-3,6%, pesce 1,6-2%, vino rosso 1-6%, carne 2,6-5%, latticini 2-4%, uova e grassi animali molto scarsi.\nStoria.\nI pionieri.\nCornelis De Langen (1887\u00a0\u2013 1967), medico olandese, visse in Indonesia nei primi anni del XX secolo; misurando la colesterolemia dei suoi connazionali immigrati e quella degli indonesiani, si accorse che gli indonesiani avevano valori molto pi\u00f9 bassi. E gli mise in relazione ci\u00f2 alla dieta prevalentemente vegetariana di essi. Not\u00f2 anche che l'angina pectoris era una malattia quasi inesistente in Indonesia.\nIsidore Snapper (1889 -1973), un altro medico olandese, allievo di De Langen, visse in Cina intorno al 1930. Registrando l'elettrocardiogramma not\u00f2 che l'infarto miocardico era molto raro tra i Cinesi, mentre era molto pi\u00f9 frequente tra gli Europei che vivevano in Cina. Anche lui mise in relazione questa osservazione con la dieta prevalentemente vegetariana\ndei Cinesi.\nHaqvin Malmros, uno studioso svedese, mise in relazione la bassa mortalit\u00e0 per infarto in Svezia nel periodo della seconda guerra mondiale con le ristrettezze economiche ed alimentari di quel periodo.\nElizabeth David (1913 - 1992), scrittrice inglese di gastronomia, negli anni trenta viaggi\u00f2 col marito su un piccolo yacht in Italia, visse a Marsiglia, in Corsica, in Grecia, in Sicilia, fugg\u00ec dal fascismo in Egitto, al Cairo. Dopo la guerra torn\u00f2 in Inghilterra; avvilita dal cibo inglese e dai razionamenti del dopoguerra, scrisse degli articoli sui cibi consumati sulle coste del Mediterraneo, che raccolse nel \"A Book of Mediterranean Food\" pubblicato nel 1950. Il libro colp\u00ec l'immaginazione dei lettori inglesi; molti degli ingredienti citati non erano presenti nei mercati, neanche a Londra: basilico, melanzane, aglio, fichi, olio d'oliva, zafferano, vini italiani. La scrittrice contribu\u00ec alla conoscenza di piatti come paella, moussak\u00e0, ratatouille, pasta con salsa di pomodori freschi e al cambiamento dei gusti alimentari in Inghilterra. Si occup\u00f2 di gastronomia, prevalendo l'interesse per il gusto e la cultura alimentare mediterranea rispetto agli effetti sulla salute. Nel 1954 pubblic\u00f2 il libro \"Italian Food\" con Renato Guttuso.\nAncel Keys.\nLa dieta mediterranea \u00e8 un moderno modello alimentare studiato, per la prima volta in maniera sistematica, dall'epidemiologo e fisiologo statunitense Ancel Keys in alcuni paesi del bacino mediterraneo negli anni cinquanta, in una situazione di severa difficolt\u00e0 economica e di limitazione delle risorse a causa della Seconda guerra mondiale. Queste condizioni, associate ad un basso livello di tecnologia, favorivano uno stile di vita fisicamente attivo e frugale, con una predominanza di prodotti vegetali e scarsit\u00e0 di prodotti di origine animale nella dieta.\nAncel Keys proveniva dall'Universit\u00e0 del Minnesota, aveva una grande esperienza in molti campi della medicina, era stato l'ideatore della razione K, che era entrata in uso nelle Forze armate americane. Nei primi anni cinquanta, intu\u00ec la relazione tra alimentazione e stato di salute e arriv\u00f2 a postulare l'importanza della dieta nella \"teoria lipidica\" delle malattie cardiovascolari. Insieme alla moglie Margaret Haney (1909\u20132006), biologa, e a un altro medico americano, Paul D. White, cardiologo del Presidente Eisenhower, durante alcuni viaggi in molti paesi del mondo - Grecia, Finlandia, Giappone, Spagna, Sud Africa ed Italia - si accorse che valori bassi del colesterolo nel sangue si associavano a rarit\u00e0 di infarto miocardico, come gli segnalavano i medici locali. In particolare fu fruttuoso l'incontro, durante un convegno internazionale sull\u2019alimentazione mondiale svoltosi a Roma nel 1951, con il fisiologo Bergami dell'Universit\u00e0 di Napoli, che lo invit\u00f2 a compiere uno studio preliminare dosando la colesterolemia in persone di diverso livello sociale e ad incontrare i medici del luogo che descrivevano la rarit\u00e0 dell'infarto nelle classi meno abbienti.\nAncel Keys prosegu\u00ec le sue osservazioni in Citt\u00e0 del Capo, a Cagliari, a Ilomantsi in Finlandia, a Fukuoka in Giappone, a Honolulu, a Bologna. Nel 1957 Keys si rese conto che era necessario progettare uno studio pilota prospettico in piccoli centri e mettere insieme un gruppo internazionale di ricercatori che lavorassero in sperduti villaggi. Un collega di Flaminio Fidanza, Antonio Del Vecchio, sugger\u00ec di iniziare nel suo paese di nascita, Nicotera in Calabria.\nIl lavoro prosegu\u00ec con l'organizzazione di un altro gruppo internazionale a Creta, con base a Heraklion e attivit\u00e0 in sei villaggi di montagna, collegati da strade malmesse e dove si parlava solo in greco. Nel 1957 Keys prese accordi con Ratko Bulina dell'Universit\u00e0 di Zagabria per iniziare le ricerche anche in piccoli villaggi in Yugoslavia, sul modello di Creta. Furono scelti Makarska e Slavonia. A quel punto il Seven Countries Study era avviato.\nAncel Keys si stabil\u00ec in seguito in Italia, a Pioppi, un villaggio di pescatori del comune di Pollica, dove acquist\u00f2 una casa. in una contrada isolata a nord del borgo, lungo la costa, la stessa in cui scelsero di stabilirsi vari altri protagonisti di quella stagione di ricerche, come Flaminio Fidanza, Martti Karvonen, Jeremiah Stamller. Ribattezz\u00f2 quella localit\u00e0 col nome di \"Minnelea\", per rendere omaggio alla sua citt\u00e0 di provenienza, Minneapolis, e alla vicina localit\u00e0 della Magna Grecia, Elea, del Cilento, divenuta sua terra di adozione. Mor\u00ec poco prima di compiere 101 anni nel 2004 a Minneapolis.\nAncel Keys pubblic\u00f2 anche tre libri divulgativi: nel 1959 \"Eat well &amp; stay well\", nel 1972 \"The Benevolent Bean\", nel 2009 \u00e8 stata pubblicata l'edizione italiana del best seller \"Mangiar bene e stare bene (con la dieta mediterranea)\".\nIl \"Seven Countries Study\".\nBasandosi su queste osservazioni Ancel Keys progett\u00f2 un ambizioso ed originale studio epidemiologico su varie popolazioni nel mondo (multicentrico), seguite per molti anni, il \"Seven Countries Study\", che negli anni seguenti divenne leggendario nel campo della medicina e della pubblicistica divulgativa.\nL'indagine fu condotta su 16 gruppi (coorti) di uomini di et\u00e0 tra 40 e 59 anni in sette Paesi. Una coorte venne arruolata negli Stati Uniti, due in Finlandia, una in Olanda, tre in Italia (in tre comuni rurali del nord, centro e sud, Crevalcore in provincia di Bologna, Montegiorgio in provincia di Fermo e Nicotera in provincia di Vibo Valentia), due in Yugoslavia (ora Croazia e Serbia), due in Grecia (Corf\u00f9 e Creta) e due in Giappone, per un totale di oltre 12.000 individui. Inoltre venne incluso nello studio un campione di ferrovieri, nella zona di Roma, per rappresentare il gruppo di confronto europeo di un analogo\ncampione di ferrovieri arruolato nel \"midwest\" e \"northwest\" degli Stati Uniti.\nLo scopo era di confrontare popolazioni con tradizioni alimentari, stili di vita e incidenza di malattie cardiovascolari molto lontane tra loro. Le aree di Crevalcore, Montegiorgio e il gruppo dei Ferrovieri di Roma furono utilizzate per lo studio dei cibi e nutrienti e seguite per 50 anni, mentre quella di Nicotera fu studiata solo all'inizio nel 1957; per la carenza degli stanziamenti non venne pi\u00f9 seguita, ma, data la forte somiglianza con l'alimentazione in Dalmazia e Creta, fu considerata come la \"dieta di riferimento\" per la definizione di Dieta Mediterranea.\nI diversi modelli alimentari identificati da Ancel Keys all'inizio dello studio mostravano, per quanto riguardava i nutrienti, un elevato consumo di grassi saturi nelle popolazioni del Nord-America e del Nord-Europa, e un consumo molto pi\u00f9 basso nel sud Europa, specie nelle aree Mediterranee ed in Giappone.\nPer quanto riguarda gli alimenti i pattern erano molto diversi da nazione a nazione. In Finlandia e Olanda gli alimenti prevalenti erano latte, patate, grassi animali e dolci; negli Stati Uniti erano elevati i consumi di carne, frutta e dolci; in Italia erano alti i consumi di cereali (pane, pasta) e di vino; nell'ex Yugoslavia i consumi di pane, eccetto che a Belgrado, con molti vegetali e pesce in Dalmazia; in Grecia prevalevano i consumi di olio di oliva e frutta; in Giappone quelli di pesce, riso e prodotti derivati dalla soia.\nLe popolazioni furono seguite con analisi ogni 5 anni per alcuni decenni. Venne dimostrato che il consumo di grassi saturi era fortemente correlato con la malattia delle coronarie; invece esisteva una relazione inversa tra rapporto grassi poli-insaturi/saturi e rapporto grassi mono-insaturi/saturi da un lato ed incidenza e mortalit\u00e0 per cardiopatia ischemica. L'apporto elevato di grassi monoinsaturi rifletteva un abbondante uso di olio di oliva, tipico delle aree Mediterranee. I risultati dello studio furono valutati nel corso degli anni da diversi gruppi di ricercatori e con vari e complessi metodi statistici.\nIn generale i gruppi di alimenti di origine animale e lo zucchero erano direttamente correlati con la mortalit\u00e0 coronarica, mentre quelli di origine vegetale, il pesce ed il consumo di alcool lo erano in forma inversa. Inoltre esisteva un rapporto diretto e significativo tra consumo di grassi saturi, colesterolemia media delle singole coorti e incidenza e mortalit\u00e0 coronarica. I risultati contrapponevano i gruppi di popolazione nord-americana e nord-europea ai gruppi di popolazione del Sud Europa e Giappone (particolarmente nelle coorti pi\u00f9 strettamente Mediterranee, situate a Creta, Corf\u00f9, in Dalmazia e a Montegiorgio in Italia).\nUn gruppo di studiosi italiani utilizz\u00f2 una tecnica statistica \"a priori\" con la costruzione dell'\"indice MAI\" (\"Mediterranean Adequacy Index\"): fu identificato un \"pattern\" dietetico tipico mediterraneo di riferimento; l'indice numerico MAI era un punteggio che indicava lo scostamento delle abitudini alimentari di una popolazione da quel \"pattern\" ideale; il MAI \u00e8 tanto maggiore quanto maggiore \u00e8 la differenza rispetto al modello mediterraneo di riferimento. La dieta di riferimento era quella della coorte di Nicotera, la pi\u00f9 coerente con quella di Grecia e Dalmazia, che aveva dimostrato i massimi vantaggi sulla salute. L'indice MAI poneva a confronto l'apporto di calorie da alimenti mediterranei (pane, cereali, legumi, patate, vegetali, frutta, pesce, vino e oli vegetali) con l'apporto di calorie derivanti da alimenti non tipici del Mediterraneo (latte, formaggio, carne, uova, grassi animali, margarina, dolci, zucchero, bevande dolci).\nL'OMS pubblic\u00f2 nel 1990 uno studio parallelo al \"Seven Countries Study\", che conferm\u00f2 i risultati sul rapporto tra dieta, nutrizione e prevenzione delle malattie croniche.\nUna validazione del \"Seven Countries Study\" \u00e8 venuta anche da ricerche basate su dati della FAO per i consumi alimentari e su quelli dell'OMS per la mortalit\u00e0 su 40 Paesi, pubblicate nel 1993; tra questi Paesi erano presenti tutti quelli considerati nel Seven Countries Study. La correlazione tra alcuni gruppi di alimenti di originale animale e la mortalit\u00e0 coronarica risult\u00f2 comparabile a quella osservata nel \"Seven Countries Study\".\nGli alimenti secondo la piramide della dieta mediterranea del \"Seven Countries Study\".\nNel 1999 un gruppo di studio del Ministero della Salute della Grecia, basandosi sugli studi epidemiologici effettuati (soprattutto il \"Seven Countries Study\"), che avevano dimostrato l'efficacia della dieta mediterranea sulla longevit\u00e0, elabor\u00f2 uno schema dietologico pubblicandolo col nome di \"Piramide della Dieta Mediterranea greca per l'adulto\".\nLa piramide era gi\u00e0 stata elaborata graficamente in un altro studio internazionale del 1980. In quest'ultimo studio ci si basava sul pattern dietetico dell'isola di Creta e della Calabria nei primi anni sessanta, dove l'aspettativa di vita era tra le pi\u00f9 alte del mondo e l'incidenza della malattia coronaria, di alcuni tumori e di altre malattie croniche correlate alla dieta, come il diabete e l'obesit\u00e0, era ugualmente tra le pi\u00f9 basse. Accanto alle abitudini in cucina lo studio includeva una regolare attivit\u00e0 fisica giornaliera.\nLa piramide della dieta mediterranea comprende il consumo di circa 22-23 porzioni di alimenti al giorno, divise in 3 o 4 pasti. La frequenza con la quale consumare ogni componente \u00e8 cos\u00ec stabilita:\nQuesta dieta prevedeva un'ampia variabilit\u00e0 di cibi e permetteva di evitare carenze nutrizionali.\nLa piramide era costruita indicando i cibi e non i nutrienti affinch\u00e9 il pubblico potesse adeguarsi con pi\u00f9 facilit\u00e0. Inoltre era seguito un criterio semiquantitativo: le quantit\u00e0 erano codificate come \u201cporzioni\u201d (\"servings\") e non in peso.\nLe linee guida della piramide davano anche delle indicazioni per standardizzare la quantit\u00e0 di ciascuna porzione di ogni classe di alimento: ogni porzione veniva definita in prima approssimazione come la met\u00e0 della porzione del \"Greek market regulations\" (circa met\u00e0 della quantit\u00e0 servita in un ristorante greco). L'aspetto fondamentale della Dieta mediterranea \u00e8 la modesta quantit\u00e0 di ogni porzione. Queste le equivalenze per ogni porzione di alimento:\nLa dieta mediterranea deve essere considerata nella sua globalit\u00e0, poich\u00e9 le analisi multivariate effettuate dimostrano che gli effetti favorevoli sulla salute non derivano dall'assunzione di un singolo componente o nutriente; soltanto l'olio di oliva sembra avere un ruolo specifico proprio.\nNella piramide veniva aggiunto il consiglio di praticare attivit\u00e0 fisica giornaliera in modo da tenere l'indice di massa corporea (BMI) al di sotto di 25\u00a0kg/m\u00b2.\nIn seguito, alle modalit\u00e0 di produzione, selezione, trattamento e consumo dei cibi della dieta mediterranea sono state aggiunti altri elementi di tipo culturale riguardanti lo stile di vita: l'adozione del concetto di pasto principale, la frugalit\u00e0 e la moderazione per evitare il rischio di obesit\u00e0, la convivialit\u00e0, le pratiche culinarie, l'attivit\u00e0 fisica ricreazionale, un riposo adeguato, la preservazione delle tradizioni.\nNel 2015, lo studio condotto dal MedEatResearch diretto dall'antropologo Marino Niola, ha allargato la tradizionale piramide nutrizionale alla pratiche sociali, formulando la Piramide Universale della Dieta Mediterranea.\nIndice di aderenza alla dieta mediterranea.\nIl \"Mediterranean Diet Serving Score\" \u00e8 stato elaborato per poter calcolare in maniera semplice e rapida, ma altrettanto corretta e validata, l'aderenza dell'alimentazione alle caratteristiche della dieta mediterranea, basata sulla piramide alimentare mediterranea. L'indice va da 0 a 24 punti per un adulto e da 0 a 23 per un adolescente (il consumo di alcol \u00e8 sconsigliato in questo gruppo di et\u00e0). Maggiore \u00e8 il punteggio totale maggiore \u00e8 l'aderenza alla dieta mediterranea. Per ciascun elemento \u00e8 dato un punteggio di 1, 2 o 3. Il punteggio 0 \u00e8 dato se il numero di porzioni \u00e8 pi\u00f9 basso o pi\u00f9 alto di quello raccomandato. Nell'adulto viene proposto 1 punto per l'assunzione di bevande fermentate (vino o birra) nella misura di un bicchiere per la donna e di due bicchieri per l'uomo. \u00c8 considerato pasto principale la colazione, il pranzo e la cena.\nControversie su alcuni alimenti della dieta mediterranea.\nOrigine degli alimenti.\nGli alimenti pi\u00f9 caratterizzanti della dieta mediterranea sono i cereali integrali, l'olio d'oliva e il vino in modica quantit\u00e0. Al contrario di questi, la cui presenza \u00e8 documentata da alcuni millenni, altri alimenti oggi considerati \"tradizionali\" della dieta mediterranea sono stati adottati solo di recente nel bacino mediterraneo.\nL'importazione delle spezie dall'oriente ha influenzato pochissimo l'alimentazione popolare mediterranea a causa del costo esorbitante di esse. Anche lo zucchero di canna (di origine indiana) non ha sostituito l'abitudine a dolcificare con il miele; lo zucchero rimaneva riservato ai ceti sociali pi\u00f9 ricchi. Il t\u00e8, di origine cinese, venne conosciuto dagli europei in India e importato per la prima volta solo agli inizi del 1600. La sua diffusione nella comune alimentazione sulla coste del Mediterraneo riguarda quasi esclusivamente i popoli del nord Africa, dove viene aromatizzato con la menta. Tra i cereali, il riso, fondamentale nell'alimentazione degli abitanti dell'Asia orientale, si diffonde lentamente in Europa, dove le prime coltivazioni risalgono al XIII-XIV secolo nella Spagna meridionale (Andalusia) e nell'Italia settentrionale (Veneto); le tecniche di coltivazione vengono apprese dagli arabi. Tuttavia il riso diverr\u00e0 un prodotto di successo nell'alimentazione europea solo a partire dal XVIII secolo. Con la colonizzazione europea delle Americhe vengono introdotti in Europa alimenti che diventeranno fondamentali per le popolazioni del Mediterraneo: essi entrano quindi a costituire la \u201ctradizione\u201d della dieta mediterranea solo in tempi relativamente recenti. Tra di essi la patata, il pomodoro, il mais, nuove variet\u00e0 di fagiolo e di zucca, il peperoncino. Il mais ha subito una grande diffusione. La patata e il pomodoro invece stentano ad entrare nell'alimentazione popolare in Europa. Il pomodoro rimane una pianta ornamentale fino al XVIII secolo, di cui si discute addirittura la commestibilit\u00e0: la sua ampia diffusione nelle regioni mediterranee parte dall'inizio del XIX secolo.\nGli agrumi originano in India, Cina ed Estremo Oriente. Le varie specie hanno raggiunto l'Europa in tempi diversi. Sembra che il primo sia stato il cedro, ben noto tra i Romani come \u201cpomo di Persia\u201d. \u00c8 documentato che i Romani conoscevano gi\u00e0 nel primo secolo pure il limone e l'arancio amaro, ma la loro coltivazione \u00e8 stata introdotta nel Mediterraneo (Andalusia) solo nel decimo secolo dai Saraceni.\nLa coltivazione dell'arancio dolce invece \u00e8 stata introdotta dai Portoghesi nel secolo sedicesimo: i navigatori portoghesi hanno conosciuto le arance dolci nei porti della Cina, coltivate in quel luogo da tempo immemorabile, e si pu\u00f2 supporre che nella prima met\u00e0 del XVI secolo siano giunte nel porto di Lisbona. Dal Portogallo passano in Spagna e quindi in Italia. Quelle arance all'inizio furono chiamate \u201carance di Lisbona\u201d. L'acquisizione del mandarino risale al secolo diciannovesimo.\nL'olio d'oliva.\nAncel Keys racconta:\nGli acidi grassi monoinsaturi (tipicamente l'acido oleico) possono derivare da altri oli vegetali della dieta, come l'olio di girasole o l'olio di colza, oppure da noci, arachidi, avocado, e da prodotti animali come carni e uova. In realt\u00e0 \u00e8 stato dimostrato che solo l'assunzione di grassi monoinsaturi con l'olio d'oliva \u00e8 correlata a una significativa diminuzione di eventi e mortalit\u00e0 cardiovascolare, ictus e mortalit\u00e0 totale. Al contrario non vi \u00e8 associazione degli effetti salutari con il contenuto di acidi grassi monoinsaturi (in compresenza di altri grassi e nutrienti) di altri alimenti sia di altra origine vegetale sia animale. Una metanalisi che prende in considerazione circa 840.000 soggetti porta alla conclusione che solo l'olio d'oliva sembra correlato alla riduzione del rischio.\nI cereali integrali.\nVi sono ampie dimostrazioni del ruolo protettivo dei cereali integrali sui fattori di rischio della cardiopatia ischemica, come il diabete mellito di tipo 2, i livelli di colesterolo totale e LDL, l'ipertensione, l'obesit\u00e0, il livello di infiammazione sistemica, e su alcuni tumori (tipicamente quello al colon-rettale). Non sembra che sia altrettanto protettiva l'alimentazione con cereali raffinati, che invece appaiono avere un effetto neutro o addirittura favorente le malattie croniche. Una revisione della letteratura porta a concludere che un consumo di oltre il 50% di cereali raffinati (senza aggiunta di grassi, sale o zucchero) non \u00e8 associato al peggioramento del rischio di malattie croniche correlate alla dieta. Gli autori per\u00f2 consigliano che comunque non si dovrebbero assumere cereali raffinati pi\u00f9 di un terzo o met\u00e0 della quantit\u00e0 totale, per raggiungere gli effetti protettivi offerti dalle fibre vegetali. Alcuni autori italiani hanno proposto di mantenere alla base della piramide alimentare mediterranea solo i cereali integrali ricchi di fibre e a basso indice glicemico, come pasta, pizza, couscous, pane integrali, riso bruno, e invece spostare all'apice della piramide i cereali privi di fibre, le patate e gli altri amidi ad elevato indice glicemico, come pasta e riso bianco.\nIl vino.\nGli autori che presentarono nel 1995 la Piramide della Dieta mediterranea conclusero con molta prudenza riguardo al consumo del vino.\nAd eccezione dei popoli di religione islamica che vivono sul Mediterraneo e che generalmente non bevono alcolici, \u00e8 diffusa negli altri popoli da molti secoli l'abitudine comune di bere modiche quantit\u00e0 di vino durante i pasti principali in famiglia, a volte mescolato con l'acqua; spesso tradizionalmente le donne erano escluse da questa consuetudine. La quantit\u00e0 moderata \u00e8 stata codificata nella Piramide della Dieta mediterranea come uno o due bicchieri al giorno (uno per il sesso femminile): questa sarebbe la quantit\u00e0 con effetti favorevoli sul rischio di cardiopatia ischemica. Non tutti gli autori sono d'accordo su tali benefici, anzi viene sconsigliato universalmente di iniziare l'assunzione di vino in qualsiasi quantit\u00e0 in persone astemie per diminuire il rischio di malattia coronarica, perch\u00e9 \u00e8 preferibile adottare altre misure per raggiungere questo fine. Ad esempio \u00e8 noto l'aumento di incidenza, seppur piccolo, di cancro del seno nelle consumatrici di alcolici, cos\u00ec il rischio di cirrosi epatica, e di alcolismo in determinati contesti psico-sociali.\nLe caratteristiche della Dieta mediterranea originarie sono state adattate a diverse popolazioni dei paesi industrializzati che d'abitudine non consumano vino, ma altri alcolici come birra e superalcolici (ottenuti con distillazione e non con fermentazione). Infatti in molti indici a punteggio (\"score\") utilizzati negli studi epidemiologici non si fa distinzione sul tipo di bevanda, ma solo sulla quantit\u00e0 netta di alcool etilico. In realt\u00e0 ci sono evidenze che il vino offre un maggior grado di protezione a confronto di altre bevande alcoliche. Ci\u00f2 viene attribuito alla presenza di polifenoli.\nNel gennaio 2016 l'agenzia inglese \"UK Chief Medical Officers\u2019\" (CMOs) del Ministero della Salute ha pubblicato delle linee guida sul consumo di alcolici per la popolazione inglese, nelle quali sconsiglia fortemente l'assunzione di alcolici, sulla base delle evidenze scientifiche accumulate pi\u00f9 di recente, data la dimostrazione che non esiste una soglia di consumo che escluda i rischi per la salute. Il rischio sanitario esiste per qualsiasi quantit\u00e0 di alcol assunto in modo abituale: a lungo termine aumenta l'incidenza anche delle malattie cardiovascolari, ictus, cancro, neuropatie ed epatopatie. Se si vuole mantenere il rischio a lungo termine (uno o due decenni) al di sotto dell'1% (equivalente a quello di guidare l'automobile) \u00e8 necessario bere meno di 14 bicchieri di vino la settimana.\nIl riconoscimento dell'UNESCO.\nIl percorso per l'iscrizione della Dieta mediterranea nella Lista dei patrimoni culturali immateriali dell'umanit\u00e0 \u00e8 stato iniziato nel 2006 dall'allora ministro dell'agricoltura Paolo De Castro con la sottoscrizione, assieme alla Spagna, di una dichiarazione congiunta presentata all'UNESCO. Il 16 novembre 2010 a Nairobi, in Kenya, ad esito di un lungo e complesso negoziato durato 4 anni condotto dal professor Pier Luigi Petrillo, autore del \"dossier\" internazionale, il Comitato intergovernativo dell'Unesco ha inserito la Dieta Mediterranea nella Lista dei patrimoni culturali immateriali dell'Umanit\u00e0, riconoscendo tale patrimonio appartenere a Italia, Marocco, Grecia e Spagna. Nel novembre 2013 tale riconoscimento \u00e8 stato esteso a Cipro, Croazia e Portogallo.\nLa delegazione italiana del Ministero delle Politiche agricole alimentari e forestali era guidata dal professor Pier Luigi Petrillo che in precedenza aveva ottenuto l'iscrizione nell'Unesco delle Dolomiti, delle Isole Eolie, dell'albero della vite ad alberello, dei paesaggi vitivinicoli delle Langhe Roero e Monferrato e dell'arte dei pizzaiuoli napoletano.\nAccanto al parere entusiasta di Italia, Grecia, Marocco e Spagna, un altro membro del comitato intergovernativo, l'Albania, intervenne duramente nei confronti della candidatura ritenendo che il riconoscimento potesse avere valore commerciale. In effetti in quegli anni le esportazioni nel mondo dei prodotti agroalimentari italiani tipici della dieta mediterranea erano aumentate significativamente (l'ISTAT registrava un aumento del 9% nei primi sette mesi del 2010).\nLe motivazioni dichiarate dall'UNESCO sono soprattutto di ordine antropologico e non danno una definizione precisa della dieta mediterranea in senso alimentare o sanitario.\n L'UNESCO sottolinea che il riferimento geografico \u00e8 ai paesi del bacino mediterraneo e alla loro identit\u00e0 e continuit\u00e0 culturale.\nIl comportamento fondamentale \u00e8 il \"mangiare insieme\", che enfatizza la rilevanza della famiglia, del gruppo e della comunit\u00e0. A questo si accompagnano i valori dell'ospitalit\u00e0, del rapporto di vicinato, del dialogo interculturale e del rispetto della diversit\u00e0.\nEsplicitamente viene sottolineato il ruolo della donna nel salvaguardare le tecniche della dieta mediterranea e la sua trasmissione alle generazioni future, il rispetto dei ritmi delle stagioni e delle tradizioni delle festivit\u00e0. Vengono anche richiamati altri aspetti connessi alla cultura della Dieta Mediterranea come l'artigianato e la produzione dei recipienti tradizionali per il trasporto, la conservazione e il consumo degli alimenti, ad esempio i piatti di ceramica e i bicchieri, ed anche il ruolo svolto dalle celebrazioni religiose e laiche, dalle feste e dai mercati.\nLa letteratura scientifica.\nDopo i risultati favorevoli del \"Seven Countries Study\", che \u00e8 ancora in corso dopo pi\u00f9 di sessant'anni dall'inizio, numerose altre ricerche sia nel campo dell'epidemiologia in ampie popolazioni, sia in campo fisiopatologico, tese a spiegare i meccanismi dell'efficacia della dieta mediterranea, si sono succedute fino al momento attuale. Esiste un corpus di evidenze scientifiche assai vasto che dimostra gli esiti positivi della dieta mediterranea (nell'accezione portata avanti da Ancel Keys) sia sulla longevit\u00e0, sia sulle malattie cardiovascolari, sia su alcuni tumori, sia su malattie croniche, come il diabete e l'obesit\u00e0.\nGli studi successivi al \"Seven Countries Study\" hanno introdotto delle varianti a questo tipo di dieta per poterla adattare in larga scala a popolazioni differenti da quelle mediterranee, come quella statunitense o anglosassone o nordeuropea. Sono stati elaborati diversi \u201cscore\u201d o \u201cindici a punteggio\u201d per calcolare l'aderenza di queste varianti dietetiche alla originaria dieta mediterranea. Questi indici sono una misura dei fattori dietetici associati tra loro (possono essere gruppi di cibi, cibi, nutrienti, porzioni), a volte in combinazione con fattori non alimentari dello stile di vita.\nSono stati utilizzati almeno 22 score differenti: le differenze riguardano il numero dei componenti alimentari considerati (da 7 a 28), il punteggio (nei vari indici pu\u00f2 andare da 0 a 10 a partire dalla non aderenza all'aderenza totale alla dieta mediterranea), il range (da 0 a 100%), il sistema di punteggio (in mediane, terzili, numero di porzioni) e il tipo di componenti (cibi, gruppi di cibi, varie combinazioni tra essi, nutrienti).\nAl di l\u00e0 di questa forte eterogeneit\u00e0 di calcolo, tra i componenti positivi della dieta vi sono sempre frutta e vegetali, tra i negativi le carni. Ci sono anche sensibili variazioni riguardo ad alcuni componenti della dieta (ad esempio la definizione di moderato consumo di alcool).\n\u00c8 stato provato che gli effetti favorevoli sulla salute si ottengono quanto pi\u00f9 il regime dietetico (oltre allo stile di vita, che \u00e8 un'altra variabile indipendente) si avvicina alla dieta mediterranea del \"Seven Countries Study\".\nI criteri degli indici a punteggio (\"score\"), elaborati nel tempo dai vari ricercatori, si discostano, a volte sensibilmente, dalle caratteristiche dell'alimentazione \u201cdel contadino povero dell'Italia meridionale degli anni cinquanta\u201d. Per questo vi \u00e8 una grande eterogeneit\u00e0 nella definizione stessa di dieta mediterranea, oltre che in campo scientifico, anche nel campo della cultura gastronomica; a cui hanno contribuito anche gli interessi commerciali dell'industria agroalimentare e i sentimenti localistici delle nazioni pi\u00f9 o meno aggettanti sul Mediterraneo.\nRiguardo agli indici a punteggio (\"score\") di aderenza dell'alimentazione alla dieta mediterranea in senso stretto, utilizzati nelle ricerche epidemiologiche, alcuni studiosi hanno valutato che solo alcuni di questi score indicano effettivamente l'osservanza della dieta mediterranea originaria: il \"DS score\", utilizzato nell\"ATTICA study\", e il \"MSDPS score\", costruito sulla piramide alimentare greca e adattato ad una popolazione non mediterranea (la \"Framingham Offspring Cohort\" negli Stati Uniti); per ultimo l'MDSS (\"Mediterranean Diet Serving Score\") pubblicato nel 2015 e realizzato da autori spagnoli con l'intento di fornire un indice aggiornato, semplice e validato.\nIn dettaglio le principali differenze tra le varianti della dieta mediterranea proposte via via nel tempo riguardano la sostituzione dei cereali integrali con cereali raffinati, la sostituzione dell'olio di oliva con altri grassi monoinsaturi, la mancata distinzione tra vino e altre bevande alcoliche, le quantit\u00e0 di latte e prodotti caseari e delle carni.\nUna metanalisi di studi prospettici di coorte pubblicati dal 1966 al 2008 (in totale pi\u00f9 di un milione e mezzo di soggetti seguiti da 3 a 18 anni) ha dimostrato che una stretta aderenza alla dieta mediterranea \u201c\u00e8 associata a un significativo miglioramento dello stato di salute, sia per la riduzione della mortalit\u00e0 complessiva (9%), sia della mortalit\u00e0 per malattie cardiovascolari (9%), sia dell'incidenza o mortalit\u00e0 per tumori (6%), sia per l'incidenza di malattia di Parkinson e di malattia di Alzheimer\u201d.\nGli studi scientifici sulla dieta mediterranea si sono succeduti numerosi negli ultimi cinquanta anni. Inizialmente i ricercatori hanno cominciato a provare gli effetti sfavorevoli sulla salute di alimenti diffusi nei paesi occidentali industrializzati, ma poco rappresentati nella dieta mediterranea, soprattutto quelli di origine animale e quelli ricchi di grassi saturi. In seguito le ricerche si sono concentrate sugli alimenti per i quali emergevano prove favorevoli nei confronti della salute: veniva enfatizzati i benefici dei cereali non raffinati, dei vegetali, frutta, ortaggi, olio di oliva, pesce, e di tutti i micronutrienti contenuti in essi, come gli antiossidanti, i complessi vitaminici, gli acidi grassi mono e poliinsaturi, i polifenoli, le fibre ecc.\nI risultati sono stati raccolti anche in pubblicazioni divulgative.\nLa rivista \"Science\" pubblicava nel 1994 un articolo che riassumeva le conoscenze accumulate fino a quel momento sui rapporti tra dieta e salute, riconoscendo l'efficacia di una dieta ricca di frutta e vegetali, e richiamando l'attenzione sulla longevit\u00e0 degli abitanti di Grecia, Italia del sud e Giappone. L'articolo confermava l'utilit\u00e0 nella prevenzione delle malattie della diffusione di questo modello alimentare negli Stati Uniti e in genere nel mondo industrializzato.\nSono stati dimostrati effetti preventivi della Dieta mediterranea complessivamente su tutti i tumori, in particolare sul tumore dello stomaco, sui tumori esofagei, sui tumori colon-rettali, sui tumori mammari.\nNumerosi studi sono stati condotti sulla prevenzione delle malattie croniche. Effetti benefici della Dieta mediterranea sono stati provati sull'obesit\u00e0, sulle malattie cardiovascolari e sull'infarto cardiaco, sul diabete mellito.\n\u00c8 stata dimostrata anche la diminuzione del rischio di broncopneumopatia cronica ostruttiva in soggetti che seguivano la Dieta mediterranea.\nUna revisione sistematica della letteratura nel 2011 ha evidenziato che la Dieta mediterranea appare essere pi\u00f9 efficace di una dieta a basso contenuto di grassi nel modificare a lungo termine i fattori di rischio cardiovascolari, come il colesterolo plasmatico e la pressione arteriosa.\nUno studio con follow up di quarant'anni, condotto nella popolazione rurale italiana del \"Seven Countries Study\", che teneva in conto non solo l'abitudine alimentare, ma anche il fumo e l'attivit\u00e0 fisica, ha dimostrato che i soggetti che seguivano una dieta non mediterranea, fumatori e sedentari, presentavano una speranza di vita inferiore di 4,8 anni (in 20 anni) e di 10,7 anni (in 40 anni) rispetto a coloro che adottavano una Dieta Mediterranea, erano non fumatori e svolgevano un'attivit\u00e0 fisica vigorosa."}
{"id": "58434", "revid": "2145227", "url": "https://it.wikipedia.org/wiki?curid=58434", "title": "Papa Urbano V", "text": "Biografia.\nMonaco e abate.\nNacque intorno al 1310 nel Castello di Grizac, figlio di Guglielmo de Grimoard, signore di Bellegarde e di Amph\u00e9lise (o Elisa) de Montferrand.\nFu monaco benedettino in giovanissima et\u00e0, quindi teologo insigne e dottore in diritto canonico; insegn\u00f2 successivamente a Montpellier e ad Avignone. Fu insignito del titolo di abate di Saint-Victor a Marsiglia. Si distinse in varie missioni diplomatiche come inviato della curia avignonese in Italia nel decennio 1352-1362. Pur non essendo cardinale venne eletto papa il 28 settembre 1362, succedendo a Innocenzo VI.\nIl pontificato.\nSevero e ligio alla disciplina, pose freno alla pompa e al lusso dei cardinali, introdusse notevoli riforme nell'amministrazione della giustizia e fu un patrono liberale degli studi. Nel 1363 proclam\u00f2 una crociata che sfoci\u00f2 nella spedizione di Pietro di Lusignano, Re di Cipro, che prese Alessandria d'Egitto (11 ottobre 1365), ma dovette abbandonarla poco dopo.\nLa decisione di ritornare in Italia.\nSegno distintivo del pontificato di Urbano V fu lo sforzo di riportare la Santa Sede in Italia e sopprimere i potenti rivali alla sovranit\u00e0 temporale che vi si trovavano. Deciso a sottrarre la Santa Sede alle ingerenze del re di Francia, aspett\u00f2 che il cardinale Egidio Albornoz riuscisse a completare il recupero dei possedimenti dello Stato della Chiesa.\nAnche se l'Albornoz aveva fatto un buon lavoro nel Centro Italia, in Toscana e nelle terre dell'ex Esarcato, altrove la situazione era pi\u00f9 difficile e complessa. Nonostante fosse riuscito a farsi molti alleati (Este, Gonzaga, ecc.), Urbano trovava un ostacolo nei Visconti, che spadroneggiavano a Milano e imperversavano nel Modenese, nel Bresciano e nel Bolognese. Essi, inoltre, rappresentando l'ultimo baluardo ghibellino in Italia, non riconoscevano la sovranit\u00e0 temporale del Papa e, armi in mano, avevano incamerato i beni ecclesiastici di cui erano venuti in possesso.\nGi\u00e0 il predecessore Innocenzo VI aveva fatto dei tentativi di conciliazione, e uno dei due ambasciatori inviati dal pontefice a Bernab\u00f2 Visconti a Milano era proprio Guglielmo de Grimoard, latore di due lettere pontificie. Guglielmo e il suo compagno incontrarono il potente signore milanese sul fiume Lambro; quando terminarono la lettura delle lettere, questi, in modo sprezzante, chiese loro se volessero mangiare e, alla risposta affermativa, fece loro mangiare le due lettere papali. Sarebbe bastato questo episodio per giustificare e spiegare i sentimenti poco favorevoli che Urbano V nutriva per Bernab\u00f2.\nLo stesso mese della sua consacrazione, Urbano V cit\u00f2 il Visconti a comparirgli davanti entro tre mesi e, poich\u00e9 il signore di Milano non ubbid\u00ec all'intimazione, il 3 marzo 1363 emise la scomunica contro di lui.\nIl Visconti non temeva la scomunica, fra l'altro da un papa che non riconosceva; quindi per altri tre anni mise a soqquadro citt\u00e0 lombarde, piemontesi, liguri e di altre regioni, senza che l'Albornoz e i suoi alleati potessero fermarlo. L'anno seguente Papa Urbano fu costretto a firmare una pace umiliante ritirando la scomunica e facendo molte concessioni al suo avversario.\nSi era cos\u00ec giunti al 1366, cio\u00e8 al quarto anno di pontificato di Urbano V, senza che si aprisse uno spiraglio per il suo ritorno a Roma come lui desiderava fin dal primo giorno. Ma Urbano aveva deciso e aveva perfino dato ordine al suo vicario a Roma di allestirgli l'appartamento nel palazzo pontificio. La voce non si era sparsa solo a Roma: buona parte dell'Italia esult\u00f2 nell'apprendere la notizia che aspettava da 60 anni. 23 galee inviate dalla regina Giovanna di Napoli, dai Veneziani, dai Genovesi, dai Pisani e dagli Anconitani raggiunsero Marsiglia per far la scorta al Papa nel suo rientro a Roma.\nIl ritorno a Roma.\nIl 30 aprile 1367 Urbano prese la via di Marsiglia e qui tra le tante navi delle citt\u00e0 marinare andate ad incontrarlo, c'era una galea di Ancona e proprio su questa il pontefice si imbarc\u00f2 per intraprendere il suo viaggio approdando il 3 giugno, con tutto il suo seguito (solo tre cardinali francesi si rifiutarono di accompagnarlo) a Corneto, sulla costa dell'Alto Lazio.\nAd attenderlo c'erano l'Albornoz, tutti i Grandi dello Stato Pontificio e una moltitudine di popolo, che da giorni aveva dormito in spiaggia per non perdersi lo storico avvenimento. Appena giunto a terra Urbano celebr\u00f2 la Messa; l'indomani, giorno della Pentecoste, ne celebr\u00f2 un'altra, ricevendo tutti i rappresentanti della citt\u00e0 di Roma, poi si diresse a Viterbo, dove avrebbe dovuto fare solo una breve sosta prima di raggiungere la citt\u00e0 eterna.\nA Viterbo per\u00f2 il cardinale Albornoz, braccio destro di Urbano in Italia, cess\u00f2 di vivere, forse colpito dalla peste o da una febbre malarica. Dopo quattordici anni passati in Italia con lo scopo di rimettere un papa sulla cattedra di San Pietro, non riusc\u00ec a vedere il compimento della sua opera. Cos\u00ec, solo il 16 ottobre 1367 Urbano si decise ad abbandonare Viterbo per fare il suo trionfale ingresso a Roma.\nGoverno dell'Urbe.\nIl primo anno romano di Urbano fu molto attivo: s'impegn\u00f2 a ridare vita a una citt\u00e0 da anni in decadenza; le costruzioni di inizio secolo erano come antichi ruderi romani, quelle nuove devastate o svuotate dai saccheggiatori; le strade, senza manutenzione da anni, erano diventate degli acquitrini. Urbano sapeva che Roma era una citt\u00e0 in decadenza, ma quando la vide di persona si rese conto che era una citt\u00e0 in disfacimento e vederla faceva tristezza.\nFu infaticabile nel ricostruire chiese e basiliche, forse fu anche troppo zelante nel riformare il governo mettendo al posto dei sette eletti dal popolo tre funzionari della Santa Sede ed eliminando cos\u00ec quella democrazia che il popolo era convinto di aver ottenuto. Iniziarono in questo modo i primi malcontenti. I cardinali francesi, che Urbano si era portati dietro, non si erano adattati all'ambiente e si lamentavano delle offese che ricevevano dai romani, che ricambiavano l'antipatia.\nRelazioni con i monarchi cristiani.\nNella primavera del 1368 scese a Roma l'imperatore Carlo IV, per ossequiarlo e per esserne incoronato; ma in questa incoronazione non ci fu molto entusiasmo. Anche il Papa, che, perso il valido Albornoz, credeva di poter contare su un aiuto militare del tedesco in quelle contrade ancora in fermento, fu giocato. L'imperatore, presa la corona, risal\u00ec in fretta e furia la penisola lasciando al loro destino gli Stati della Chiesa e lo stesso Urbano.\nAll'inizio dell'anno seguente sal\u00ec a Roma l'imperatore d'Oriente Giovanni V Paleologo a rendere omaggio a Urbano e ad abiurare lo scisma, ma il vero scopo della visita era quello di implorare un aiuto per il suo impero pericolante, ormai quasi tutto in mano ai Turchi, bandendo una crociata. Il Pontefice fece un appello, ma nessuno si mosse, salvo Amedeo VI di Savoia che per\u00f2 arriv\u00f2 solo fino a Gallipoli.\nIn Italia tutti gli Stati erano impegnati a difendersi dalle scorrerie delle compagnie di ventura, che con la massima indifferenza passavano al soldo ora di uno ora dell'altro potente signore per dedicarsi a scorrerie, guerriglie e assalti. In Francia era cominciata la guerra dei cent'anni con l'Inghilterra. E la Germania era in mano a Carlo IV e ai suoi principi.\nL'abbandono dell'Italia.\nLa presa in giro di Carlo IV, la mancanza di un valido condottiero come l'Albornoz, la situazione critica negli Stati della Chiesa, quella sempre pi\u00f9 caotica di Roma, dove anche Urbano V era malvisto (per colpa dei francesi), riempirono di amarezza il Pontefice che era sceso a Roma con tanto entusiasmo. Quando poi la stessa Viterbo, Perugia, Todi e altre citt\u00e0 tornarono alle vecchie rivolte e il Visconti riprese a minacciare le terre pontificie, Urbano lasci\u00f2 Roma per Montefiascone e manifest\u00f2 l'intenzione di tornare ad Avignone. I cardinali francesi, zelanti nell'incitarlo, si adoperarono per tramutare l'intenzione in una vera e propria volont\u00e0 di abbandonare Roma.\nMolti supplicarono il Papa di riconsiderare la sua decisione: il Petrarca gli scrisse per persuaderlo a rimanere in Italia; una pia principessa svedese, che da vent'anni soggiornava a Roma, Santa Brigida, si rec\u00f2 personalmente a Montefiascone per manifestare al Papa una rivelazione avuta dalla Vergine, secondo la quale gravi disgrazie lo attendevano se fosse tornato nel luogo dov'era stato eletto; i romani gli inviarono un'ambasceria per supplicarlo a rimanere.\nMa Urbano non si lasci\u00f2 smuovere dalla decisione presa e il 5 settembre 1370, in quello stesso porto di Corneto dov'era approdato tre anni prima, s'imbarc\u00f2 con tutta la sua corte sulle navi inviategli dai re di Francia e d'Aragona, dalla regina di Napoli e di Pisa. Il 16 dello stesso mese sbarc\u00f2 a Marsiglia, il 24 fece il suo solenne ingresso in Avignone. Ma nemmeno due mesi dopo si ammal\u00f2 gravemente e il 19 dicembre dello stesso anno mor\u00ec.\nVestito del suo saio monastico, venne inumato nella cattedrale di Avignone, dalla quale fu poi traslato per essere sepolto nel monastero marsigliese di cui era stato abate.\nNel 1870 papa Pio IX lo proclam\u00f2 beato.\nConcistori per la creazione di nuovi cardinali.\nPapa Urbano V durante il suo pontificato ha creato 14 cardinali nel corso di 4 distinti concistori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "58444", "revid": "76963", "url": "https://it.wikipedia.org/wiki?curid=58444", "title": "Jacques Tati", "text": "Biografia.\nLa famiglia.\nLe origini di Jacques Tati erano franco-russo-italo-olandesi.\nSuo padre, Georges-Emmanuel Tatischeff (Parigi, 1875-1957), era il figlio naturale del conte Dmitrij Tati\u0161\u010dev (\u0414\u043c\u0438\u0442\u0440\u0438\u0439 \u0422\u0430\u0442\u0438\u0449\u0435\u0432), generale dell'esercito russo, diplomatico militare all'ambasciata di Russia a Parigi, che mor\u00ec poco dopo la nascita del figlio, e di una francese, Rose Anathalie Alinquant.\nIl bambino ebbe un'infanzia agitata: venne allevato in Russia e sua madre non pot\u00e9 riportarlo in Francia che nel 1883, quando si trasfer\u00ec in una localit\u00e0 abbastanza defilata: Le Pecq, vicino a Saint-Germain-en-Laye.\nNel 1903 Georges-Emmanuel spos\u00f2 Claire van Hoof (morta nel 1968), lei stessa di origine italo-olandese, da cui ebbe due figli, Nathalie (nata nel 1905) e Jacques.\nIl padre di Claire era proprietario di un rinomato atelier che produceva cornici e fece entrare Georges-Emmanuel nella propria impresa.\nLa famiglia Tatischeff disponeva, dunque, di un livello di vita molto agiato.\nIn seguito Georges-Emmanuel divent\u00f2 direttore della ditta Van Hoof.\nInfanzia e giovinezza.\nPare che Jacques Tatischeff fosse uno studente mediocre.\nAl contrario gli piacevano gli sport: pratic\u00f2 il tennis, la boxe, il calcio e pi\u00f9 ancora l'equitazione. Abbandon\u00f2 gli studi a 16 anni e, nel 1923, entr\u00f2 come apprendista nell'impresa familiare, dove fu formato dal nonno Van Hoof.\nNegli anni 1927 e 1928 prest\u00f2 il proprio servizio militare a Saint-Germain-en-Laye, nella cavalleria (nel 16\u00ba Reggimento Dragoni, la storica unit\u00e0 a cavallo dell'esercito francese istituita nel 1718).\nAl termine del servizio si rec\u00f2 per uno stage a Londra e, nel corso della sua permanenza, si interess\u00f2 al rugby.\nAl suo ritorno, scopr\u00ec il suo talento comico tra le file del Racing Club de France, il cui capitano era Alfred Sauvy, e uno dei sostenitori Tristan Bernard.\nAbbandon\u00f2 il mestiere di corniciaio nel 1931 o nel 1932, nel momento in cui la crisi economica mondiale attanagliava anche la Francia e, soprattutto, il mondo dello spettacolo.\nConobbe quindi un periodo molto difficile, durante il quale, malgrado tutto, elabor\u00f2 il numero che diventer\u00e0 \"Impressions sportives\".\nPartecip\u00f2 allo spettacolo dilettantesco organizzato da Alfred Sauvy ogni anno dal 1931 al 1934.\nGli inizi nel mondo dello spettacolo.\n\u00c8 probabile che Tati abbia avuto degli ingaggi remunerati nei music-hall, ma non sono documentati che a partire dal 1935, anno in cui recit\u00f2 per il gala del quotidiano \"Le Journal\", quotidiano francese pubblicato dal 1892 al 1944, che festeggiava il record della traversata dell'Atlantico dalla Normandia. Tra gli spettatori c'era Colette, che in seguito fece commenti di grande elogio al numero di Tati. Venne ingaggiato nella rivista del Th\u00e9\u00e2tre-Michel, e, in seguito, nel 1936, dopo un soggiorno a Londra, anche dall'A.B.C., celebre Music-hall parigino, nella rivista diretta da Marie Dubas. Da quel momento lavor\u00f2 senza interruzioni fino alla guerra.\nDurante gli anni trenta inizi\u00f2 a recitare anche come attore di cinema:\nLa Seconda Guerra Mondiale.\nNel settembre del 1939 venne mobilitato presso il 16\u00ba reggimento Dragoni, dopo di che venne trasferito in una nuova unit\u00e0, con cui partecip\u00f2, nel maggio 1940, alla battaglia della Mosa. Nel corso del crollo, la sua unit\u00e0 ripieg\u00f2 in Dordogna, dove venne congedato.\nTra il 1940 e il 1942 Tati present\u00f2 le sue \"Impressions sportives\" al Lido di Parigi, dove incontr\u00f2 la danzatrice Herta Schiel, che era fuggita dall'Austria con la sorella Molly al momento dell'Anschluss. Nell'estate del 1942, Herta partor\u00ec una bimba, Helga Marie-Jeanne Schiel. Influenzato dalla sorella Nathalie, Tati rifiut\u00f2 di riconoscere la bambina e abbandon\u00f2 la madre. All'inizio del 2009 Helga Marie-Jeanne Schiel abitava in Inghilterra con la propria famiglia. Nel 1942 Tati si esib\u00ec anche alla Scala di Berlino. Dopo di che lasci\u00f2 Parigi e trascorse qualche mese del 1943 a Sainte-S\u00e9v\u00e8re con un amico, lo sceneggiatore Henri Marquet, scrivendo la sceneggiatura de \"L'\u00c9cole des facteurs\".\nSi spos\u00f2 il 25 marzo 1944 con Micheline Winter. Ricominci\u00f2 a lavorare come attore di cinema alla fine della guerra. Selezionato come eventuale sostituto di Jean-Louis Barrault per \"Amanti perduti\" (1945), recit\u00f2 nel ruolo del fantasma in \"Solo una notte\" (1945) di Claude Autant-Lara e comparve anche in \"Il diavolo in corpo\" (1947) dello stesso regista. In quel periodo conobbe Fred Orain, direttore degli studi cinematografici di Saint-Maurice e di quelli della Victorine a Nizza.\nIl debutto come regista.\nAll'inizio del 1946 Orain e Tati fondarono una casa di produzione, la Cady-Films, che fu all'origine dei primi tre film di Tati.\nNel 1946, anno di nascita di Sophie-Catherine Tatischeff, Tati realizz\u00f2 un cortometraggio intitolato \"L'\u00c9cole des facteurs\". Il regista prescelto era Ren\u00e9 Cl\u00e9ment, che era per\u00f2 occupato nella realizzazione di \"Operazione Apfelkern (La Bataille du rail)\", ed il compito venne affidato a Jacques Tati.\n\"Giorno di festa\".\nIl suo primo lungometraggio, \"Giorno di festa\", in cui recit\u00f2 anche la moglie, fu girato nel 1947 e terminato nel 1948, ma in Francia non usc\u00ec che il 4 luglio 1949, a causa della renitenza dei distributori francesi. Debutt\u00f2 con successo a Londra nel marzo del 1949, dopo di che, finalmente, conobbe un grande successo di pubblico in Francia. Anche se le critiche furono generalmente poco entusiasmanti, la pellicola ottenne il Grand prix du cin\u00e9ma fran\u00e7ais nel 1950.\nIl film venne singolarmente girato sia in bianco e nero che a colori, anche se la seconda versione, per la difficolt\u00e0 di ottenere stampe a causa del sistema usato, il Thomson color, non venne utilizzata e fu recuperata solo con il restauro operato a cura della figlia Sophie nel 1995.\nIl 1949 \u00e8 anche l'anno in cui nacque Pierre-Fran\u00e7ois Tatischeff, alias Pierre Tati.\n\"Le vacanze di Monsieur Hulot\".\nAll'epoca delle riprese de \"Le vacanze di Monsieur Hulot\" a Saint-Marc-sur-Mer (Loira Atlantica), Jacques Lagrange, allora scenografo, divenne collaboratore di Tati, rimanendolo poi fino alla fine della vita di quest'ultimo.\n\"Les Vacances de Monsieur Hulot\", primo film nel quale appare il personaggio di Monsieur Hulot, venne presentato nel 1953; questo nuovo personaggio venne molto ben accolto dalla critica e anche dal pubblico del mondo intero e il film ricevette numerosi riconoscimenti, tra cui il Prix Louis-Delluc.\nVari problemi ritardarono l'uscita del film seguente, a cui Tati pensava dal 1954. Nel 1955 sub\u00ec un incidente d'auto molto grave, a ricordo del quale conserv\u00f2 un'infermit\u00e0 della mano sinistra e un certo indebolimento fisico. Il successo de \"Le vacanze di Monsieur Hulot\" gener\u00f2 guadagni consistenti, ma Jacques Tati si ritenne danneggiato da Fred Orain; la lite provoc\u00f2 la rottura della loro collaborazione e la creazione da parte di Tati di una propria casa di produzione, la Specta Films nel 1956. Nello stesso anno inizi\u00f2 una collaborazione con Pierre \u00c9taix. Nel 1975 Tati aggiunse a \"Le vacanze di Monsieur Hulot\" una nuova sequenza di quattro minuti di durata.\n\"Mon Oncle\".\n\"Mio zio\" usc\u00ec nel 1958 anche in una versione inglese, \"My Uncle\", leggermente diversa per la durata e la sceneggiatura. Si tratta del primo film a colori di Tati e la trama ruota attorno alle vicende comiche di Monsieur Hulot, questa volta alle prese con un nuovo lavoro, con l'ossessione francese per la modernit\u00e0 e per il consumismo statunitense e con il nipotino di nove anni G\u00e9rard. Il film ricevette riconoscimenti importanti sia in Francia che all'estero, tra cui l'Oscar al miglior film straniero a Hollywood. Grazie a questa ricompensa, la famiglia Tati si trasfer\u00ec a Saint-Germain-en-Laye.\nIn qualit\u00e0 di direttore artistico ospite all'AFI FEST 2010, David Lynch selezion\u00f2 \"Mio zio\" di Tati insieme a \"L'ora del lupo\" (1968) di Ingmar Bergman, \"Lolita\" (1962) di Stanley Kubrick, \"La finestra sul cortile\" (1954) di Alfred Hitchcock e \"Viale del tramonto\" (1950) di Billy Wilder per essere proiettati durante la sua rassegna, spiegando di \"aver scelto questi film in particolare perch\u00e9 sono quelli che pi\u00f9 lo avevano ispirato, ritenendoli tutti dei capolavori\".\nCirca Tati, Lynch avrebbe inoltre aggiunto durante una conversazione con Jonathan Rosenbaum: \u00abLo sai, lo sento come un'anima affine... Quel tizio \u00e8 cos\u00ec creativo, \u00e8 semplicemente incredibile. Penso che sia uno dei pi\u00f9 grandi di sempre\u00bb.\n\"Playtime\" e il fallimento della Specta Films.\nDal 1964 al 1967, bench\u00e9 molto occupato dal progetto di \"Tempo di divertimento\" (\"Playtime\"), Tati co-realizz\u00f2 ugualmente il cortometraggio \"Cours du soir\", in cui ricopr\u00ec il ruolo del professore che mostra le varie costruzioni delle gag, basate sull'osservazione dei comportamenti altrui, ad una classe di adulti.\nNel 1967, gravi problemi causati alla realizzazione di \"Playtime\" lo obbligarono a ipotecare la sua casa di Saint-Germain-en-Laye; i suoi film precedenti vennero messi sotto sequestro. \"Tempo di divertimento\" usc\u00ec alla fine del 1967 e venne molto ben accolto in Gran Bretagna, Svezia e Sud America; in Francia fu un mezzo fiasco e, contrariamente a quello che Tati sperava, non usc\u00ec negli Stati Uniti.\n\"Playtime\" richiese degli investimenti enormi (la costruzione della scenografia di \"Tativille\") e si rivel\u00f2 pi\u00f9 costoso del previsto.\nAlla fine Tati si ritrov\u00f2, nel 1968, in una situazione finanziaria catastrofica. La casa di Saint-Germain venne venduta dopo la morte di Claire Van Hoof. Tati si trasfer\u00ec a Parigi insieme a sua moglie Micheline, mentre la Specta Films venne sottoposta ad amministrazione giudiziale, la cui conclusione fu, nel 1974, la liquidazione della societ\u00e0 con la vendita all'asta di tutti i diritti dei film per poco pi\u00f9 di 120.000 franchi.\nGli anni settanta.\nJacques Tati fond\u00f2 nel 1969 una nuova societ\u00e0 di produzione, la CEPEC, ma dovette ridurre le proprie ambizioni: \"Monsieur Hulot nel caos del traffico\", bench\u00e9 proiettato nelle sale nel 1971, fu concepito inizialmente come telefilm. Il regista non pot\u00e9 montare il suo ultimo lungometraggio, \"Il circo di Tati\", che con l'aiuto della televisione svedese nel 1973.\nNel 1977 ricevette un Premio C\u00e9sar onorario per la sua opera complessiva.\nIndebolito da gravi problemi di salute, Jacques Tati mor\u00ec il 4 novembre 1982 di embolia polmonare, lasciando un'ultima sceneggiatura intitolata \"Confusion\", che aveva terminato con Jacques Lagrange e pi\u00f9 volte rivisto.\nIn Paris Match Philippe Labro scrisse un articolo sulla morte di Jacques Tati intitolandolo \u00ab \"Addio Monsieur Hulot. Lo piangiamo da morto, ma avremmo dovuto aiutarlo da vivo!\" \u00bb\nL'opera di Jacques Tati dopo la morte.\nNel 2001, la figlia Sophie Tatischeff e un cugino alla lontana di Tati, J\u00e9r\u00f4me Deschamps, e Macha Make\u00efeff fondarono la societ\u00e0 \"Les films de Mon Oncle\" per riacquistare i diritti del catalogo Tati e restaurare le copie dei film del regista.\n\"Confusion\".\nPrima della sua morte nel 1982, Tati aveva pianificato di girare un altro film. \"Confusion\", una collaborazione con il duo pop degli Sparks, avrebbe dovuto raccontare la storia di una citt\u00e0 futuristica (Parigi) dove tutte le attivit\u00e0 ruotano intorno alla televisione, ai mezzi di comunicazione, alla pubblicit\u00e0, e alla fascinazione della societ\u00e0 moderna per l'apparenza in quanto tale.\nNella sceneggiatura originale un ormai anziano Mr. Hulot viene scelto per essere accidentalmente ucciso in diretta tv. Ron Mael e Russell Mael avrebbero dovuto interpretare due americani funzionari di uno studio televisivo ingaggiati da una tv locale francese per aumentare l'audience grazie alla loro esperienza nel settore. Sebbene il copione esista ancora, le riprese di \"Confusion\" non ebbero mai luogo. Quello che avrebbe dovuto essere il tema portante della colonna sonora del film, la canzone \"Confusion\", apparve comunque nell'album degli Sparks \"Big Beat\" del 1976.\nFilm Tati No. 4, \"L'illusionista\".\nCatalogata negli archivi del CNC (Centre National de la Cin\u00e9matographie) sotto l'anonima dicitura di \"Film Tati N\u00ba 4\", giacque parecchi decenni una sceneggiatura originale inedita di Tati scritta verso la fine degli anni cinquanta, per un soggetto che avrebbe dovuto seguire cronologicamente l'acclamato \"Mon Oncle\". La storia narra le vicende di un malinconico prestigiatore di poco talento \u2014 nominato con il solo appellativo di \"illusionista\" \u2014 che, durante un decadente tour in vari localetti d'Europa, prende sotto la sua protezione una ragazzina povera.\nIl soggetto semi-autobiografico che Tati scrisse a partire dal 1956 fu successivamente ripreso dal regista d'animazione francese Sylvain Chomet che ne fece un adattamento cinematografico a cartoni animati dal titolo \"L'illusionista\" nel 2010 Il protagonista \u00e8 una versione animata caricaturizzata di Tati stesso.\nL'arte di Jacques Tati.\nCon il personaggio di \"Monsieur Hulot\", impassibile e stralunato, vestito di impermeabile e cappello, con l'ombrello in mano e una pipa in bocca, Tati ripropose un'interpretazione essenzialmente mimica che riecheggiava in modo personale quelle dell'epoca del muto di Buster Keaton e Charlie Chaplin.\nI suoi film sono improntati quindi ad una comicit\u00e0 prevalentemente visiva, con pochissimi dialoghi \u2013 ma Jacques Tati, in realt\u00e0, curava le colonne sonore dei suoi film in modo meticoloso \u2013 e sono riconducibili al genere slapstick.\nRitraggono, in un continuo susseguirsi di gag senza un apparente filo conduttore, le abitudini e i tic del francese medio, che negli anni cinquanta iniziava ad essere sempre pi\u00f9 vittima dei meccanismi di una societ\u00e0 che accelerava i propri ritmi.\nTuttavia, a dispetto del riferimento ad un esemplare umano facilmente individuabile, l'ironia misurata e la garbata comicit\u00e0 \u2013 che hanno caratterizzato in modo inimitabile l'opera di Tati \u2013 hanno contribuito a farle assumere un valore che supera la collocazione temporale ed ogni contesto culturale, tanto da conferirle una dimensione universale che solo pochi grandi autori del cinema hanno raggiunto."}
{"id": "58445", "revid": "806615", "url": "https://it.wikipedia.org/wiki?curid=58445", "title": "Jacques Tatischeff", "text": ""}
{"id": "58446", "revid": "1482985", "url": "https://it.wikipedia.org/wiki?curid=58446", "title": "Papa Gregorio XI", "text": "Biografia.\nFormazione e carriera ecclesiastica.\nNacque il 9 maggio 1330 nel Castello di Maumont, presso Rosiers-d'\u00c9gletons, nella regione francese del Limosino, figlio del conte Guglielmo di Beaufort e di Marie du Chambon e nipote (e omonimo) di papa Clemente VI. Fece una precoce carriera ecclesiastica e studi\u00f2 all'Universit\u00e0 di Angers. Nel 1342, appena dodicenne, divenne canonico del capitolo della cattedrale di Rouen, poi di quello di Rodez e quindi di quella di Parigi, di cui divenne anche arcidiacono.\nAl compimento dei diciotto anni, nel 1348 lo zio Clemente lo fece cardinale diacono della diaconia di Santa Maria Nuova. Successivamente comp\u00ec diversi importanti studi in teologia e in giurisprudenza anche presso l'Universit\u00e0 di Perugia sotto la guida di Baldo degli Ubaldi, ed effettu\u00f2 moltissimi viaggi in Italia, ove nel 1367 fu pure accompagnatore di papa Urbano V. Fu arciprete della basilica di San Giovanni in Laterano dal 1348 al 1370, e dal 1368 al 1370 anche della basilica liberiana. Nel 1368 divenne cardinale protodiacono.\nConclavi.\nDopo la nomina a cardinale, Pierre Roger de Beaufort partecip\u00f2 ai conclavi:\nIl pontificato.\nMorto Urbano V nel 1370, venne eletto suo successore con voto unanime.\nNon essendo ancora divenuto sacerdote, dovette essere ordinato presbitero e vescovo prima dell'incoronazione ufficiale. La consacrazione fu effettuata dal vescovo e cardinale Guy de Boulogne\nNel 1371 promosse una lega contro i Visconti di Milano che cercavano d'impadronirsi del Piemonte e della Romagna, concludendo poi con essi la pace nel 1375.\nDurante il suo pontificato vennero prese misure vigorose contro le eresie che avevano preso piede in Germania, in Inghilterra e in altre parti d'Europa; venne inoltre fatto uno sforzo sincero di portare a una riforma dei vari ordini monastici. Le diciannove proposizioni di John Wyclif e i tredici articoli del \"Sachenspiegel\" vennero condannati formalmente da Gregorio XI nel 1373.\nFu convinto assertore della necessit\u00e0 che il Papa dovesse risiedere a Roma: questa convinzione venne in lui ampiamente stimolata dalle parole evocatrici di Caterina da Siena, alle quali si deve quasi completamente il ritorno della sede pontificia in Italia, avvenuto il 17 gennaio 1377.\nGregorio non sopravvisse molto al ritorno, morendo il 27 marzo 1378. I suoi resti riposano in un pregevole monumento sepolcrale situato nel transetto di destra della basilica di Santa Francesca Romana, che all'epoca era conosciuta come \"chiesa di Santa Maria Nuova\".\nConcistori per la creazione di nuovi cardinali.\nPapa Gregorio XI durante il suo pontificato ha creato 21 cardinali nel corso di 2 distinti concistori.\nDopo Gregorio XI.\nAlla sua morte fu eletto pontefice a Roma Urbano VI (Bartolomeo Prignano, vescovo di Bari e ultimo papa scelto fuori dal collegio cardinalizio). Cinque mesi dopo, in un successivo conclave convocato a Fondi, pressoch\u00e9 gli stessi cardinali - dopo aver dichiarato invalida la precedente elezione - elessero al suo posto il cardinale Roberto di Ginevra (Clemente VII, successivamente considerato antipapa), innescando lo scisma d'occidente, che dur\u00f2 una quarantina d'anni e termin\u00f2 soltanto col Concilio di Costanza; nel corso di esso (1415) avvenne la rinuncia del Papa dell'obbedienza romana (simultaneamente all'atto col quale riconvocava il Concilio) e la deposizione di quelli delle altre obbedienze, aprendo la strada all'elezione di Martino V a unico pontefice della Chiesa cattolica.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "58447", "revid": "806617", "url": "https://it.wikipedia.org/wiki?curid=58447", "title": "Monsieur Hulot", "text": ""}
{"id": "58449", "revid": "1663934", "url": "https://it.wikipedia.org/wiki?curid=58449", "title": "Claudio Treves", "text": "Biografia.\nTreves nacque a Torino il 24 marzo del 1869 da una famiglia ebraica, figlio di Graziadio Treves, i cui avi paterni erano emigrati in Italia dalla citt\u00e0 tedesca di Treviri, e di Susanna Valabrega.\nStudente all'Universit\u00e0 degli Studi di Torino, si avvicin\u00f2 dapprima al Partito Radicale Italiano per poi iscriversi al Partito dei Lavoratori Italiani nel 1892, anno in cui consegu\u00ec la laurea in Giurisprudenza.\nL'impegno nel Partito Socialista.\nMembro della direzione piemontese del partito, che nel congresso di Reggio Emilia del 1893 era diventato Partito Socialista dei Lavoratori Italiani, nel 1894 venne condannato a due mesi di confino.\nPer alcuni anni viaggi\u00f2, come corrispondente del quotidiano socialista \"Avanti!\", fra diverse citt\u00e0 europee: tra il 1894 e il 1896 fu a Berlino, nel 1897 visit\u00f2 la Svizzera, i Paesi Bassi, il Belgio, e infine, nel 1898, Parigi.\nRientrato in Italia, collabor\u00f2 al periodico milanese \"Critica Sociale\" di Filippo Turati e a molte riviste di area socialista, per poi dirigere il quotidiano radicale \"Il Tempo\" di Milano dal 1902 al 1910, anno in cui divent\u00f2 direttore dell\"Avanti!\", posizione che manterr\u00e0 fino al 1912.\nIl 10 gennaio 1907 si spos\u00f2 con la veneziana Olga Levi, di ricchissima famiglia ebrea.\nIl duello con Mussolini.\nNel pomeriggio del 29 marzo 1915, dopo una lunga serie di articoli contenenti reciproche accuse d'incompetenza, giunti all'insulto personale, Treves sfid\u00f2 a duello Benito Mussolini, nonostante la proibizione nel paese e nello Statuto del Partito di appartenenza.\nLa sfida venne accolta e il duello si svolse alla Bicocca di Niguarda, nel pomeriggio del 29 marzo 1915. Fu un combattimento alla sciabola violentissimo, durato 25 minuti suddivisi in otto assalti consecutivi, nei quali i duellanti infersero, l'un l'altro, varie ferite e contusioni. Al termine dell'ottavo assalto, su consiglio dei medici, i padrini decisero di porre termine allo scontro, comunque constatando l'univoco rifiuto dei duellanti alla riconciliazione. Pur restando ferito all'avambraccio, alla fronte e all'ascella, Treves riusc\u00ec a colpire all'orecchio il futuro Duce, che era uscito indenne da sei precedenti duelli.\nSecondo il ricordo del figlio Piero: \"Non credo vi siano mai state due persone pi\u00f9 antitetiche. Mio padre era fondamentalmente un uomo di cultura, odiava la demagogia, la retorica vana, il gonfiarsi le gote, insomma tutto ci\u00f2 che caratterizza il cosiddetto 'villan rifatto'. Questo era precisamente Mussolini, il quale si faceva bello di una cultura che non aveva...\".\nIl ruolo svolto nella prima guerra mondiale.\nQuando, nel 1914, la prima guerra mondiale era gi\u00e0 scoppiata e in Italia si dibatteva circa la possibilit\u00e0 di un intervento armato, Claudio Treves si era distinto per avere pi\u00f9 volte sostenuto la necessit\u00e0, da parte dell'Italia, di mantenere un atteggiamento neutrale.\nUna volta che il conflitto invest\u00ec anche l'Italia, egli continu\u00f2 a essere portavoce di una politica pacifista in linea con l'internazionalismo socialista, a tal punto che tra i soldati si diffuse, ispirato dagli orientamenti di Treves, lo slogan: \u00abIl prossimo inverno non pi\u00f9 in trincea\u00bb.\nTuttavia, in seguito alla disfatta di Caporetto, avvenuta nella notte tra il 23 e il 24 ottobre 1917, mise da parte, almeno per il momento, le sue posizioni ideologiche, ritenendole inconciliabili con la situazione del fronte. Un\u00ec pertanto la sua voce a quelle del governo e degli altri partiti, che invitavano gli italiani alla compattezza in nome della difesa dell'indipendenza nazionale.\nL'impegno nel giornalismo socialista.\nStrettamente legato a Filippo Turati e alle posizioni gradualiste, divent\u00f2 deputato nel 1906; negli anni venti del XX secolo ader\u00ec al PSU di Turati e Matteotti, divenendo direttore dell'organo ufficiale del partito, il quotidiano \"La Giustizia\", poi messo al bando dal regime fascista nel 1925.\nL'esilio e la morte in Francia.\nIl 14 novembre 1925, il Partito Socialista Unitario fu il primo a essere sciolto d'imperio del regime fascista, a causa del fallito attentato a Mussolini da parte del suo iscritto Tito Zaniboni, avvenuto il 4 novembre precedente.\nIl 26 novembre 1925, tuttavia, si costitu\u00ec un triumvirato, composto da Treves, Giuseppe Saragat e Carlo Rosselli, i quali il 29 novembre successivo ricostituirono clandestinamente il PSU come \"Partito Socialista dei Lavoratori Italiani (PSLI)\".\nIl 16 novembre 1926 entr\u00f2 in vigore il Regio Decreto n. 1848 del 1926 che prevedeva \"lo scioglimento di tutti i partiti, associazioni e organizzazioni che esplicano azione contraria al regime\", onde l'unico movimento politico legale rimase il Partito Nazionale Fascista. Pertanto, tutti gli esponenti dei partiti antifascisti diventavano passibili di arresto o, peggio, di violenze fisiche da parte delle Camicie Nere.\nQuindi, Carlo Rosselli organizz\u00f2, assieme a Ferruccio Parri, un programma di espatrii clandestini per mettere in salvo l'intero gruppo dirigente del PSU/PSLI: innanzitutto, nella notte tra il 19 e il 20 novembre 1926, Treves e Saragat passarono il confine svizzero, prendendo la via dell'esilio.\nRosselli, per questo e per aver programmato la fuga dall'Italia di Turati e Sandro Pertini, verr\u00e0 arrestato e prima recluso nel carcere di Como, poi inviato al confino a Lipari.\nDalla Svizzera Treves raggiunse poi la Francia e Parigi, dove partecip\u00f2 attivamente alle iniziative degli antifascisti, anche dirigendo il quindicinale \"Rinascita Socialista\" (organo del PSLI) e, dal 1\u00ba maggio 1927, il settimanale \"La Libert\u00e0\", organo della Concentrazione Antifascista.\nNel 1927, il PSLI assunse la denominazione di \"Partito Socialista Unitario dei Lavoratori Italiani\" (PSULI), che, il 19 luglio 1930, anche con il sostegno di Treves, in occasione del XXI Congresso socialista, tenutosi in esilio a Parigi, si riunific\u00f2 con il PSI di Pietro Nenni.\nNello stesso anno Treves partecip\u00f2 al congresso del Labour Party britannico. Nel giugno 1931 prese parte al congresso internazionale sindacale di Madrid e nel luglio ai lavori dell'assemblea dell'Internazionale Socialista a Vienna.\nMor\u00ec a Parigi la notte dell'11 giugno 1933, in un modesto albergo del quartiere latino, poche ore dopo aver commemorato la morte dell'amico Matteotti, alla sezione socialista della capitale francese.\nTreves venne cremato, ma le sue ceneri, assieme a quelle di Filippo Turati, verranno riportate in Italia soltanto il 10 ottobre 1948 e tumulate nel Cimitero Monumentale di Milano, accompagnate da un'imponente manifestazione di autorit\u00e0 e popolo.\nAnche i suoi figli Paolo, Piero e la sorella Annetta furono militanti del Partito Socialista Unitario. La sorella era madre di Carlo Levi."}
{"id": "58453", "revid": "2145227", "url": "https://it.wikipedia.org/wiki?curid=58453", "title": "Papa Urbano VI", "text": "Biografia.\nTeologo.\nNato a Itri, all'epoca nel Regno di Napoli, fu un teologo casuista. Divenne arcivescovo metropolita di Acerenza e Matera nel 1363 e, nel 1377, arcivescovo di Bari.\nTrasferitosi nel 1368 ad Avignone grazie all'ottima fama di cui godeva presso la curia francese, torn\u00f2 in Italia dieci anni dopo, alla morte di Gregorio XI. Dopo tanti anni il nuovo conclave si teneva nella Citt\u00e0 eterna. L'8 aprile 1378 fu eletto all'unanimit\u00e0, soddisfacendo le richieste dei romani, che chiedevano un papa italiano.\nIl pontificato.\nLo scontro con l'antipapa Clemente VII.\nMentre i cardinali erano convinti di avere scelto un uomo della loro parte, che avrebbe garantito le loro prerogative, Bartolomeo Prignano mostr\u00f2 invece comportamenti scomodi quanto inusuali per un Papa. Consider\u00f2 la sua elezione scelta ab aeterno da Dio e, per questo, si occup\u00f2 di eliminare i mali che ormai da tempo affliggevano la Chiesa, prima di tutti la simonia (compravendita di cariche ecclesiastiche); rifiut\u00f2 categoricamente di concedere privilegi di varia natura ai suoi cardinali (come per tradizione era solito fare il Papa dopo l'elezione per ringraziare i cardinali che l'avevano eletto). Inoltre il papa li obblig\u00f2 a stabilirsi a Roma e a finanziare di tasca propria la ristrutturazione delle principali basiliche della capitale. Il pontefice si rivel\u00f2 perci\u00f2 assai diverso da come i porporati se l'erano immaginato al momento dell'elezione, seppur per i primi mesi era comunque considerato il legittimo pontefice.\nPer reazione 13 cardinali, sui 16 presenti, si incontrarono a Fondi il 9 agosto 1378 e sottoscrissero una dichiarazione in cui si considerava non valida l'elezione del Prignano a causa delle irregolarit\u00e0 che avevano gravato il conclave, tra cui le minacce di morte rivolte ai cardinali dal popolo romano nel caso in cui avessero eletto un papa non italiano. I convenuti elessero il 20 settembre successivo, Roberto da Ginevra, cugino del re di Francia, che prese il nome di Clemente VII. Questo episodio diede il via al Grande Scisma, che divise la cristianit\u00e0 per quasi quarant'anni. Roberto da Ginevra fu immediatamente scomunicato da Urbano e designato come l'anticristo; in un solo giorno Urbano nomin\u00f2 ventisei nuovi cardinali e, con un'arbitraria alienazione delle propriet\u00e0 della Chiesa, inizi\u00f2 a raccogliere i fondi per prepararsi a uno scontro aperto.\nCastel Sant'Angelo venne assediato e conquistato, e l'antipapa Clemente VII fu costretto alla fuga, mentre Carlo di Durazzo venne investito con la sovranit\u00e0 di Napoli, abbandonata dalla Regina Giovanna. Questa alleanza si consolid\u00f2 ulteriormente con il matrimonio di Francesco Prignano, nipote del papa, con Agnese Ruffo, parente stretta di Carlo di Durazzo.\nL'assedio nel castello di Nocera e la congiura dei Cardinali.\nIn seguito, tuttavia, i rapporti tra papa e re si incrinarono, poich\u00e9 il re sembrava intenzionato a non voler mantenere fede alla promessa di concedere i feudi stabiliti a Francesco Prignano. Il papa, portatosi a Napoli con la vana speranza di prendere in pugno la situazione, nel giugno del 1384 si rifugi\u00f2 a Nocera nel castello del Parco, in uno dei pochi feudi che erano stati effettivamente concessi al nipote Francesco.\nMentre era assediato furono i suoi stessi cardinali che pensarono di deporlo. Il giurista Bartolino da Piacenza, che era con loro, afferm\u00f2 che era giusto porre sotto la tutela di uno o pi\u00f9 cardinali un papa capriccioso e ostinato che metteva in pericolo la Chiesa Universale. I congiurati erano:\nI cardinali passarono all'azione: avrebbero attirato il papa nel convento di San Francesco, ai piedi della collina sulla quale sorgeva il castello. Qui l'avrebbero processato, dichiarato eretico e condannato al rogo, eseguendo immediatamente la sentenza. Fu scelto il giorno 13 gennaio 1385, ma il papa fu avvertito dal cardinale Tommaso Orsini e quando i congiurati giunsero al castello, furono arrestati, interrogati (usando anche la tortura) e quindi deposti e giustiziati.\nLo scontro con il re di Napoli.\nIl papa riusc\u00ec a conquistarsi l'appoggio del popolo, che si diede al saccheggio e all'assassinio di . La rivolta dur\u00f2 pochi giorni in quanto arrivarono a Nocera le truppe regie guidate dal condottiero romagnolo Alberico da Barbiano che il 3 febbraio occuparono la citt\u00e0 e posero l'assedio al castello.\nL'assedio dur\u00f2 oltre sette mesi, durante i quali il papa rifiut\u00f2 qualunque proposta di accordo, sperando nell'aiuto promessogli da Genova e dal conte di Nola, Ramondello Orsino, originario di Nocera e capo del partito avverso al re Carlo. Ramondello Orsino riusc\u00ec a portare nel castello un certo numero di uomini d'arme che rafforzarono la resistenza.\nCarlo fu costretto a porre una taglia di 10.000 fiorini sulla testa del papa, mentre il suo avversario, affacciandosi quotidianamente alle finestre del castello, lanciava scomuniche sugli assedianti e invitava i buoni cristiani nocerini a combattere per lui e per la Chiesa. Alla fine per\u00f2 i nemici riuscirono a superare la prima e la seconda cerchia di mura della collina e a penetrare nella rocca, dove solo il nucleo centrale della fortificazione resisteva ancora.\nQuando ormai era chiusa ogni via di scampo, sopraggiunsero in aiuto le truppe dell'Orsini che ruppero l'assedio e portarono in salvo il papa con la sua corte, il tesoro e i cardinali prigionieri attraverso le localit\u00e0 di Sanseverino e Giffoni per poi rifugiarsi un giorno nel castello Gerione e poi nel castello di Buccino. La fuga si concluse alla marina di Paestum, dove il papa si imbarc\u00f2 su navi genovesi, pagando il loro aiuto con tutto il suo tesoro. Dopo aver toccato la Sicilia, il papa si diresse a Genova e ivi, alla Commenda di San Giovanni di Pr\u00e9, fece eliminare i cardinali prigionieri, con la sola eccezione del benedettino Adam Easton, che ebbe salva la vita grazie all'intercessione del re d'Inghilterra, Riccardo II.\nAlla morte di Carlo, si pose alla testa delle sue truppe, con l'intenzione di conquistare Napoli per suo nipote Francesco Prignano, essendo chiaramente l'unica persona di cui Bartolomeo potesse realmente fidarsi, il quale era diventato nel frattempo principe di Capua, duca d'Amalfi e Signore di Nocera.\nPer raccogliere fondi proclam\u00f2 un Giubileo, anche se solo trentatr\u00e9 anni erano trascorsi da quello indetto da Clemente VI, ma mor\u00ec prima di dare il via alle celebrazioni, a Roma, a seguito delle ferite riportate da una caduta dal suo mulo, il 15 ottobre 1389.\nGli succedette Bonifacio IX.\nConcistori per la creazione di nuovi cardinali.\nPapa Urbano VI durante il suo pontificato ha creato 42 cardinali nel corso di 6 distinti concistori.\nSuccessione apostolica.\nLa successione apostolica \u00e8:"}
{"id": "58455", "revid": "466539", "url": "https://it.wikipedia.org/wiki?curid=58455", "title": "Marcello Pagliero", "text": "Biografia.\nFiglio di un genovese e di una francese, nel 1914 venne condotto in Italia per gli studi regolari, arrivando a laurearsi in legge. Dopo aver collaborato a diverse riviste e giornali come critico letterario e d'arte, inizi\u00f2 a dedicarsi al cinema come traduttore di dialoghi per film stranieri, e dal 1940 scrisse copioni per film italiani di non grande rilievo diretti da Giorgio Simonelli, Flavio Calzavara e Carlo Campogalliani.\nNel 1943 pass\u00f2 dietro la macchina da presa, ma i suoi primi tentativi di dirigere un film non furono molto felici; inizi\u00f2 tre pellicole ma dovette abbandonarne due per mancanza di finanziamenti e soprattutto per il precipitare degli eventi bellici. Sul set di \"Scalo merci\" incontr\u00f2 Roberto Rossellini, che divent\u00f2 suo amico e nel 1945 lo fece partecipare come attore e aiuto operatore, insieme a Carlo Di Palma e Gianni Di Venanzo, al capolavoro \"Roma citt\u00e0 aperta\", in cui interpret\u00f2 uno dei ruoli fondamentali, l'ingegnere comunista Manfredi, capo della Resistenza. Insieme a Rossellini, scrisse il soggetto di un'altra opera cardine del neorealismo, \"Pais\u00e0\" (1946).\nNel 1946 riusc\u00ec a dirigere il suo primo film, \"Roma citt\u00e0 libera\", di ambientazione neorealista, ma in realt\u00e0 surreale e fiabesco, sceneggiato da Ennio Flaiano, Cesare Zavattini e Marcello Marchesi, e interpretato da Vittorio De Sica, Andrea Checchi, Valentina Cortese, Ave Ninchi e il regista Camillo Mastrocinque. Distribuito soltanto due anni dopo la realizzazione, il film si rivel\u00f2 un insuccesso.\nDopo aver interpretato ancora il ruolo di un ingegnere nel film \"L'altra\" (1947), diretto da Carlo Ludovico Bragaglia, si trasfer\u00ec in Francia, dove inizi\u00f2 una carriera come attore in diversi film drammatici e \"noir\" (oltralpe venne ribattezzato \"Marcel Paglier\u00f2\" e paragonato al grande Jean Gabin, al quale peraltro somigliava abbastanza per espressione del viso) e continu\u00f2 quella di regista, dirigendo il suo film pi\u00f9 importante, \"Un homme marche dans la ville\" (1949), ritenuto da molti il suo capolavoro.\nIn Italia rientr\u00f2 verso la met\u00e0 degli anni cinquanta, per l'unica sua esperienza teatrale (nel 1953 mise in scena, collaborando con Luciano Lucignani, un'edizione della \"Mandragola\" di Niccol\u00f2 Machiavelli) e alcune altre cinematografiche, dirigendo nel biennio 1954-1955 film drammatici come \"Vestire gli ignudi\" (1954), tratto da Luigi Pirandello, \"Vergine moderna\" (1954) e avventurosi come \"Cheri-Bibi (Il forzato della Guiana)\" (1955). Rientr\u00f2 definitivamente in Francia, dove diresse altre opere di non particolare rilievo e continu\u00f2 pi\u00f9 saltuariamente le apparizioni come attore fino al suo ritiro, avvenuto verso la fine degli anni sessanta.\nNel 1963 fu scagionato dall'accusa di mancata assistenza alla madre Clara Renaud, suicidatasi nel marzo del 1958 nel mare di Ostia."}
{"id": "58456", "revid": "599013", "url": "https://it.wikipedia.org/wiki?curid=58456", "title": "Shepseskaf", "text": "Biografia.\nFiglio di Micerino e di una sposa secondaria, il Canone Reale sembra attribuirgli un regno di soli quattro anni. Per legittimare il suo diritto a regnare, essendo prematuramente morto l'erede designato, spos\u00f2 Khentkaus figlia di Djedefhor, figlio di Cheope.\nSecondo alcuni studiosi Shepseskaf potrebbe essere stato l'ultimo sovrano della IV dinastia; tuttavia Manetone, nella versione di Sesto Africano riporta un \"Thampththis\" che, secondo George Reisner, potrebbe essere la forma grecizzata del nome Djedefptah. Il Canone Reale \u00e8 danneggiato proprio in corrispondenza della fine della IV dinastia anche se l'attuale collocazione dei frammenti lascia effettivamente spazio ad un altro sovrano dopo Shepseskaf.\nA differenza dei suoi predecessori, questo sovrano non si fece costruire una piramide. La sua tomba di Saqqara sud, la cosiddetta \"Mastabat el-Fara'un\", segna un ritorno alla mastaba, seppur di dimensioni fuori dal comune: il sepolcro infatti misura m 99,60 per 74,60 con un'altezza di circa 18 metri.\nDurante il suo regno, fu visir suo cugino Babaef II."}
