{"id": "40251", "revid": "1373059", "url": "https://it.wikipedia.org/wiki?curid=40251", "title": "Michael Jordan", "text": "Soprannominato \"Air Jordan\" e \"His Airness\" per le sue qualit\u00e0 atletiche e tecniche, fu eletto nel 1999 \"il pi\u00f9 grande atleta nord-americano del XX secolo\" dal canale televisivo sportivo ESPN. La fama acquisita sul campo lo ha reso un'icona dello sport, al punto da spingere la Nike a dedicargli una linea di scarpe da pallacanestro chiamata \"Air Jordan\", introdotta nel 1984.\nGioc\u00f2 per tre anni all'Universit\u00e0 della Carolina del Nord a Chapel Hill, dove guid\u00f2 la squadra alla vittoria del campionato nazionale NCAA nel 1982. Fu poi scelto per terzo al Draft NBA 1984 dai Chicago Bulls e divent\u00f2 in breve tempo una delle stelle della lega, contribuendo a diffondere la NBA a livello mondiale negli anni '80 e '90. Nel 1991 vinse il suo primo titolo NBA con i Bulls, per poi ripetersi con altri due successi nel 1992 e nel 1993, aggiudicandosi un \"three-peat\", dopo il quale si ritir\u00f2 per intraprendere una carriera nel baseball. Torn\u00f2 ai Bulls nel 1995 e li condusse alla vittoria di un altro \"three-peat\" (1996, 1997 e 1998). Si ritir\u00f2 una seconda volta nel 1999, per poi tornare come membro dei Washington Wizards dal 2001 al 2003, per poi ritirarsi definitivamente.\nI riconoscimenti ottenuti a livello individuale includono sei MVP delle finali, dieci titoli di miglior marcatore (entrambi record), cinque MVP della regular season, dieci selezioni All-NBA First Team e nove nell'All-Defensive First Team, quattordici partecipazioni all'NBA All-Star Game, tre MVP dell'All-Star Game e un NBA Defensive Player of the Year Award. Detiene i record NBA per la media punti pi\u00f9 alta nella storia della regular season (30,12 punti a partita) e nella storia dei playoffs (33,45 punti a partita).\nFu introdotto due volte nella Naismith Memorial Basketball Hall of Fame: nel 2009 per la sua carriera individuale e nel 2010 come membro del \"\". Divent\u00f2 membro della FIBA Hall of Fame nel 2015. Il 22 novembre 2016 fu insignito dal presidente USA Barack Obama della Presidential Medal of Freedom, la pi\u00f9 alta onorificenza civile statunitense.\nBiografia.\nVita privata.\nMichael Jeffrey Jordan nacque il 17 febbraio 1963 nel quartiere di Brooklyn, a New York, dove i genitori Deloris, impiegata di banca, e James R. Jordan Sr., meccanico in una centrale elettrica, si erano appena trasferiti. Quarto di cinque figli, ha due fratelli (James R. Jordan Jr. e Larry) e due sorelle (Deloris, detta Sys e Roslyn, pi\u00f9 piccola di un anno, ma che si diplomer\u00e0 assieme a lui e con lui frequenter\u00e0 la NCU). Poco dopo la nascita di Michael, la famiglia si trasfer\u00ec nuovamente, questa volta a Wilmington, nella Carolina del Nord. I suoi genitori ebbero un approccio differente con lui: mentre sua madre fu protettiva nei suoi confronti suo padre era pi\u00f9 duro con lui in quanto non perdeva occasione per schernirlo e per lamentarsi di lui; questo atteggiamento da parte di suo padre, come riconobbe anni dopo lo stesso Michael, contribu\u00ec ad alimentare la sua determinazione al miglioramento costante.\nIl 2 settembre 1989 si spos\u00f2 con Juanita Vanoy, pi\u00f9 grande di lui di quattro anni. Ebbero tre figli: Jeffrey (nato nel 1988 prima del matrimonio, e che ha giocato a basket in NCAA dal 2007 al 2012, ma non tra i professionisti dopo essere rimasto undrafted nel 2012), Marcus (nato nel 1990, anch'egli ha giocato a basket in NCAA dal 2009 al 2012 e rimase undrafted nel 2013) e Jasmine (nata nel 1992). Nel 2006 la coppia ottiene il divorzio.\nIl 27 aprile 2013 si spos\u00f2 con la modella cubana Yvette Prieto, di 15 anni pi\u00f9 giovane. Nel 2014 la coppia ha avuto due gemelle di nome Victoria e Ysabel.\nGioco d'azzardo.\nIl 27 maggio 1993, nel periodo in cui giocava le finali di conference contro i New York Knicks, venne visto in un casin\u00f2 legato a Cosa nostra statunitense di Atlantic City; nel 1992, dovette coprire una perdita di 57000 $ dovuti al gioco d'azzardo. Dopo il suo primo ritiro nel 1993 l'allora commissioner dell'NBA David Stern neg\u00f2 in pi\u00f9 occasioni che quella di Jordan fosse una sospensione dovuta alla sua vita extracampo.\nControversie.\nDurante il mese di maggio del 2010, Jordan venne criticato per essere apparso in uno spot pubblicitario della Hanes mentre portava dei baffi a spazzolino, che vengono spesso identificati con Adolf Hitler. L'amico Charles Barkley dichiar\u00f2 al riguardo:\nCaratteristiche tecniche.\nJordan giocava come guardia tiratrice, con un'altezza dichiarata di 198\u00a0cm e con un peso di 98\u00a0kg. Dotato di tecnica offensiva, abile nel \"crossover\" con entrambe le mani e nel gioco spalle al canestro, possedeva un rapido primo passo e doti acrobatiche, che gli consentirono di distinguersi come uno dei pi\u00f9 grandi schiacciatori di sempre, come dimostrano le due vittorie all'NBA Slam Dunk Contest.\nNella fase finale della sua carriera, quando il suo atletismo era diminuito per via dell'et\u00e0 e del periodo di lontananza dalla pallacanestro, Jordan perfezion\u00f2 il tiro in allontanamento, una tecnica che gli consentiva di eludere le braccia protese dei difensori e che divenne un suo marchio di fabbrica tanto quanto le schiacciate che lo contraddistinsero da giovane. Specialista nel tiro dalla media distanza, Jordan non era altrettanto abile nel tiro da tre punti: le sue percentuali da dietro l'arco sono state altalenanti per buona parte della sua carriera, ad eccezione del periodo compreso tra il 1994 e il 1997, in cui Jordan, favorito anche dal temporaneo abbassamento dell'arco da 7,25 m a 6,75 m, miglior\u00f2 le proprie percentuali, innalzando la propria media in carriera a 35% (poi sceso a 32,7 dopo le ultime tre stagioni). A corredo delle sue doti da realizzatore, vanno citate l'abilit\u00e0 a rimbalzo, l'efficacia nel tiro libero, la comprensione tattica del gioco e capacit\u00e0 di passatore spesso sottovalutate, retaggio dei primi due anni al liceo, durante i quali mandare a canestro i compagni era opzione non di rado privilegiata rispetto alla realizzazione individuale.\nMichael Jordan \u00e8 inoltre stato considerato uno dei migliori difensori della NBA, capace di formare, assieme a Scottie Pippen, una delle coppie difensive pi\u00f9 forti di sempre. Jordan era solito prendere in consegna il \"top scorer\" avversario, marcandolo con efficacia grazie a una combinazione di forza fisica, velocit\u00e0 e riflessi; abile stoppatore, era un difensore pericoloso anche lontano dalla palla, come confermano le medie statistiche in carriera sui recuperi difensivi.\nOltre che per le doti tecniche e fisiche mostrate sul campo, si \u00e8 distinto per la sua mentalit\u00e0 vincente e competitiva, la regolare costanza di rendimento di stagione in stagione e la naturale leadership esercitata sui suoi compagni. Una delle peculiarit\u00e0 pi\u00f9 apprezzate \u00e8 sempre stata la sua abilit\u00e0 nel giocare sotto pressione ed effettuare le giocate decisive delle partite: alcuni esempi sono il tiro con cui decise le NBA Finals del 1998 contro gli Utah Jazz e i due punti coi quali sconfisse nei play-off del 1989 i Cleveland Cavaliers; degna di nota anche la prestazione in gara 1 delle Finals del 1992 contro i Portland Trail Blazers, chiusa con 6/10 da oltre l'arco.\nCarriera.\nHigh School.\nIl giovane Michael frequent\u00f2 la Emsley A. Laney High School, ricordato come un ragazzo estroverso, non eccelleva nello studio. A 13 anni frequent\u00f2 un corso di economia domestica su consiglio della madre, ma impegn\u00f2 tutte le sue energie nello sport, giocando a baseball, football americano e pallacanestro, sport che inizi\u00f2 a conoscere all'et\u00e0 di 11 anni, quando il padre costru\u00ec un campetto nel giardino di casa.\nEra un ragazzino molto gracile, per cui, dopo due anni promettenti come lanciatore della squadra di baseball locale, anni in cui lasci\u00f2 intuire di avere potenzialit\u00e0, la sua carriera si interruppe bruscamente a causa della sua ridotta fisicit\u00e0, che gli impediva di lanciare con la dovuta forza ed energia. Venne impiegato in altri ruoli all'interno della squadra e questo lo spinse ad abbandonare. Parallelamente prov\u00f2 anche con la squadra locale di football americano, giocando in difesa con discreti risultati, fino a quando un contrasto di gioco gli caus\u00f2 la lussazione della spalla inducendolo di nuovo a dirottare altrove la sua attenzione.\nSi dedic\u00f2 dunque alla pallacanestro, giocando per i Laney High School Buccaneers; dopo due anni tra le giovanili, prov\u00f2 a entrare in prima squadra, ma l'allenatore, Clifton \"Pop\" Herring, lo escluse, nonostante Jordan fosse considerato il miglior giocatore delle giovanili preferendogli Harvest Leroy Smith jr. perch\u00e9 era pi\u00f9 alto. L'episodio dell'esclusione dalla prima squadra serv\u00ec a Michael Jordan per migliorarsi. La sua esclusione si spieg\u00f2, come confermato da chi visse quegli anni al fianco di Jordan, con il fatto che la prima squadra, composta per regolamento quasi interamente da giocatori del quarto e quinto anno, aveva un'altezza media piuttosto ridotta (su 10 giocatori, otto erano sotto i 185\u00a0cm) e dunque aveva necessit\u00e0 di elementi alti; per questo Herring scelse Smith, giocatore che non ebbe molta fortuna tra i professionisti, anzich\u00e9 Jordan che misurava 178\u00a0cm.\nAll'inizio del suo quarto anno al liceo raggiunse i 190\u00a0cm ed entr\u00f2 in prima squadra dove indoss\u00f2 per la prima volta il numero 23, in omaggio di suo fratello Larry. Michael Jordan chiuse la stagione con 24,6 punti e 11,8 rimbalzi a partita.\nIl quinto e ultimo anno di liceo, aiut\u00f2 la Laney a migliorare il proprio record, anche se la corsa al titolo si arrest\u00f2 in semifinale playoffs contro la New Hanover High School del futuro giocatore NBA Kenny Gattison. Jordan, che a quel punto fu considerato dagli addetti ai lavori il liceale d'America pi\u00f9 promettente assieme a Aubrey Sherrod, allo stesso Gattison e a Patrick Ewing, increment\u00f2 ancora le sue cifre, e a fine anno fu convocato al McDonald's Invitational Tournament. Realizz\u00f2 30 punti (record) con 13 tiri segnati dal campo su 19, 4 su 4 ai tiri liberi, 6 palle rubate e 4 assist,segnando anche nei secondi finali i due tiri liberi che portarono la sfida sul definitivo 96-95; alla buona prestazione non segu\u00ec la nomina ad MVP della gara. In estate comunic\u00f2, in una conferenza stampa che ebbe luogo nel proprio domicilio, di aver scelto l'University of North Carolina guidata da Dean Smith rifiutando altre importanti offerte.\nCollege.\nAlla UNC, Jordan dovette confrontarsi con un allenatore dalla forte personalit\u00e0 e con il suo sistema di gioco, oltre che con i due giocatori pi\u00f9 forti della squadra, dividendo cos\u00ec la leadership tecnica. Sotto la guida di Dean Smith entr\u00f2 appieno nel suo sistema di gioco e instaur\u00f2 una discreta convivenza con James Worthy e Sam Perkins, formando una buona alchimia collettiva, rivelandosi una strategia vincente per la stagione dei Tar Heels. Il primo anno di college fu un anno di apprendimento, sebbene, per coincidenze fortunose, Jordan part\u00ec in quintetto per tutta la stagione; tenne una media di oltre 15 punti a partita. Nella finale per il titolo NCAA del 1982 contro la Georgetown di Patrick Ewing, giocata al Superdome di New Orleans davanti a spettatori (cui si aggiunsero i 17 milioni che la videro in TV), Jordan mise a segno il tiro vincente a 15 secondi dal termine della partita, contribuendo cos\u00ec alla conquista del titolo. A fine partita, negli spogliatoi, Jordan rispose cos\u00ec a un giornalista (della NBC) che lo stava intervistando: \"Davvero non ho avvertito alcuna pressione. Era un tiro come un altro\".\nIn realt\u00e0, quel tiro gli cambi\u00f2 in positivo la carriera, perch\u00e9 UNC aspettava il titolo NCAA da tanto tempo e quando finalmente arriv\u00f2, i festeggiamenti andarono avanti per settimane e Jordan venne molto celebrato dai tifosi. Se prima di quella finale era considerato, dall'opinione pubblica, come un giocatore molto forte ma comunque al pari di tanti altri, da quel momento la percezione che i tifosi avevano di lui cambi\u00f2. Come ricorda lui stesso \"prima il mio nome era Mike, tutti mi chiamavano Mike Jordan, ma dopo il tiro ero diventato Michael Jordan\". Nonostante il nuovo status di star collegiale, durante l'estate si allen\u00f2 intensamente e, grazie alla crescita in altezza di ulteriori 5 centimetri, all'inizio della seconda stagione sia i compagni di squadra sia i tecnici, poterono constatare i suoi miglioramenti fisici e tecnici. La stagione 1982 fu l'annata della sua definitiva consacrazione cestistica e, se in attacco venne considerato ormai da tutti come il pi\u00f9 forte giocatore di college (la media punti sal\u00ec, complice l'introduzione del tiro da tre punti, a quasi 21 a partita, con 5,8 rimbalzi), fu in difesa che divent\u00f2 determinante, stupendo gli addetti ai lavori di met\u00e0 degli USA (compreso il commentatore Dick Vitale), che a quel punto si convinsero di avere di fronte un giocatore dal grande potenziale. Ci\u00f2 nonostante, la stagione di UNC part\u00ec in sordina, soprattutto perch\u00e9 non c'era pi\u00f9 James Worthy, che, dietro insistenza del suo allenatore, lasci\u00f2 i Tar Heels con un anno di anticipo per andare in NBA (ai Los Angeles Lakers come prima scelta assoluta del Draft 1982) e si concluse anzitempo alle finali regionali contro Georgia; nonostante le sue statistiche, Jordan non vinse neppure il trofeo di MVP, assegnato al centro di Virginia Ralph Sampson.\nIn estate partecip\u00f2 ai giochi Panamericani con la squadra degli Stati Uniti, che, seppur con qualche affanno, vinsero la competizione battendo in finale Porto Rico per 101-85; a fine torneo Jordan fu il miglior marcatore con 17,3 punti a partita nonostante un'infiammazione al tendine del ginocchio destro ne avesse limitato il rendimento. La sua migliore prestazione fu contro il Brasile, partita in cui segn\u00f2 27 punti.\nIl terzo anno inizi\u00f2 sotto i migliori auspici: i Tar Heels erano la squadra da battere, in rosa c'erano Sam Perkins, Brad Daugherty e Kenny Smith, venendo riconosciuta come la migliore formazione allenata da Dean Smith. Difatti UNC part\u00ec come un rullo e arriv\u00f2 agli ottavi del torneo NCAA (tra le cosiddette \"sweet sixteen\") dove incontr\u00f2 gli Indiana Hoosiers di Bobby Knight. Jordan gioc\u00f2 una stagione sottotono, limitando la propria individualit\u00e0 per adattarsi, ancora una volta, al \"sistema Smith\"; ne consegu\u00ec la definitiva maturazione del cestista, anche se non mancarono le critiche verso l'allenatore per avere messo in difficolt\u00e0 Jordan per via del suo gioco. A queste critiche replic\u00f2 anni dopo lo stesso Jordan, dicendo:\"Non conoscevo il gioco, me lo ha insegnato lui. Dean Smith mi diede la competenza necessaria per segnare trentasette punti a partita, \u00e8 questo che la gente non capisce\". Ma proprio il sistema di Dean Smith and\u00f2 in crisi nella partita con Indiana, che da sfavorita, batt\u00e9 UNC 72-68 e Jordan chiuse con soli 13 punti e 6 su 14 al tiro. Seguirono giorni di dubbi, perch\u00e9 Jordan non sapeva se lasciare, come Worthy, l'universit\u00e0 con un anno di anticipo oppure rimanere fino alla fine, compiacendo cos\u00ec il volere della madre. Il 5 maggio 1984 Jordan annunci\u00f2 la propria scelta di entrare tra i professionisti.\nDopo aver vinto il premio Naismith College Player of the Year, il John R. Wooden Award e l'Adolph Rupp Trophy nel 1984 decide di lasciare con un anno di anticipo il college per dichiararsi eleggibile al Draft NBA 1984 (laureandosi comunque nel 1986), dove venne selezionato dai Chicago Bulls come terza scelta assoluta, dietro Hakeem Olajuwon e Sam Bowie. Ci fu un tentativo dei Dallas Mavericks di acquisire via trade Jordan cedendo loro in cambio Mark Aguirre, ma i Bulls rifiutarono.\nIl primo oro olimpico e i primi anni nell'NBA.\nL'estate del 1984 fu quella della Giochi della XXIII Olimpiade a Los Angeles e Michael Jordan venne convocato da coach Bob Knight nella nazionale statunitense, composta da soli giocatori universitari, assieme a Sam Perkins, Patrick Ewing, Chris Mullin, Wayman Tisdale, Leon Wood, Alvin Robertson, Joe Kleine, John Koncak, Jeff Turner, Vern Fleming e Steve Alford. Nelle amichevoli di preparazione al torneo i dodici atleti giocarono contro selezioni di giocatori NBA, e Jordan mise in mostra il suo talento, guadagnandosi gli apprezzamenti di diversi addetti ai lavori, tra cui l'allenatore dei Lakers Pat Riley, nonostante non avesse ancora esordito tra i professionisti. Nell'ultima di queste amichevoli Jordan segn\u00f2 27 punti contribuendo al successo per 84-72 per la selezione, effettuando anche una schiacciata in campo aperto dopo avere superato in accelarazione la stella dei Lakers Magic Johnson.\nA Los Angeles arriv\u00f2 un oro molto agevole per gli USA, aiutati anche dal boicottaggio sovietico che tolse loro l'avversario pi\u00f9 temibile; la squadra vinse 8 partite su 8 con un margine di scarto medio di 32 punti. Jordan, seppur ebbe delle difficolt\u00e0 per via dei rigidi schemi offensivi di Knight, fu il miglior realizzatore con 17,1 punti a partita e a fine fece la seguente dichiarazione a un giornalista estero che gli mostr\u00f2 una rivista secondo cui \u00e8 il pi\u00f9 forte giocatore del mondo: \"Finora non ho ancora incontrato qualcuno che mi abbia impedito di fare quello che voglio fare\".\nIl 12 settembre 1984 i Bulls annunciarono che Jordan aveva firmato un contratto di 7 anni per 6 milioni di dollari, il terzo pi\u00f9 alto nella storia dell'NBA dopo quello dei due centri di Houston Hakeem Olajuwon e Ralph Sampson.\nNello stesso periodo, la Nike, un'azienda di scarpe dell'Oregon con un fatturato annuo di 25 milioni di dollari, stava cercando nuovi canali di espansione e, grazie a un suo lungimirante agente Sonny Vaccaro stava espandendo la propria sfera d'influenza il mondo del basket, dapprima quello collegiale e poi quello NBA. La societ\u00e0 usciva dal suo primo trimestre in perdita e necessitava di nuove idee per recuperare il terreno perso sulla concorrenza, fu proprio Vaccaro a intuire l'enorme potenziale di Jordan e a convincere Nike a scommettere ingenti risorse sul giovane talento prima di altre aziende concorrenti. Nacque cos\u00ec la linea Air Jordan da un'idea di Peter Moore, designer creativo della Nike, e il logo \u00e8 uno stemma con ali che cinge un pallone da basket): Jordan, soprannominato con l'appellativo \"Air\", firm\u00f2 un contratto di 2 milioni di dollari in 5 anni oltre a una percentuale su ogni scarpa, un investimento senza precedenti per un atleta non professionista.\nQuando firm\u00f2 per Chicago, i Bulls erano reduci da una stagione con 27 vittorie e 55 sconfitte, le cui partite casalinghe venivano giocate al vecchio Chicago Stadium, un palazzetto fatiscente situato in una zona poco raccomandabile della citt\u00e0, con una media di spettatori, la pi\u00f9 bassa della lega.\nL'esordio di Jordan avvenne il 26 ottobre 1984 contro i Washington Bullets, partita nella quale segn\u00f2 16 punti con 5 su 16 dal campo, 7 assist e 6 rimbalzi. Due sere dopo segn\u00f2 37 punti contro i Milwaukee Bucks, vincendo il duello con la stella avversaria Sidney Moncrief, mostrando la sua leadership offensiva in poco tempo grazie anche al gioco di squadra focalizzato su di lui. Alla nona partita contro San Antonio segn\u00f2 45 punti, altrettanti poche settimane dopo contro il Cleveland Cavaliers; poi ne segn\u00f2 42 contro New York e altri 45 contro Atlanta. La prima tripla doppia (35 punti, 15 assist e 14 rimbalzi) arriv\u00f2 contro Denver, dopodich\u00e9, poco prima della pausa per l'All Star Game, Jordan realizza 41 punti contro i campioni in carica dei Boston Celtics. Nominato dai tifosi per il quintetto base della squadra dell'Est nell'NBA All-Star Game del febbraio 1985: durante la competizione diversi compagni di squadra, tra cui Isiah Thomas, si rifiutarono di passargli la palla, infastiditi dalle troppe attenzioni su Jordan, dando cos\u00ec vita al boicottaggio meglio conosciuto come \"freeze-out\"; cementandosi in questa maniera degli attriti. Subito dopo l'All-Star Game, i Chicago Bulls andarono a fare visita ai Pistons, squadra di Thomas: Jordan segn\u00f2 49 punti con 15 rimbalzi e i Bulls vinsero la partita 139-126 nel tempo supplementare. Grazie alle ottime prestazioni di Jordan, la squadra vinse 38 partite in regular season (11 in pi\u00f9 dell'anno prima) e si qualific\u00f2 ai playoffs, venendo sconfitti al primo turno da Milwaukee per 3-1. Jordan venne premiato come matricola dell'anno davanti alla prima scelta Hakeem Olajuwon.\nDurante l'estate i Bulls vengono acquistati da Jerry Reinsdorf, ricco immobiliarista gi\u00e0 proprietario della squadra di baseball dei Chicago White Sox, il quale, per prima cosa, assunse come general manager lo scout degli stessi White Sox Jerry Krause. Quest'ultimo chiam\u00f2, come responsabile del \"coaching staff\", Tex Winter, un allenatore di college in pensione molto apprezzato per aver creato un brillante schema di gioco offensivo noto come \"attacco triangolo\"; le basi della dinastia Bulls furono gettate, anche se Krause e Jordan non andarono mai d'accordo e l'acredine tra loro aument\u00f2 esponenzialmente fino alla turbolenta rottura.\nLa seconda stagione di Jordan inizi\u00f2 sotto tono: il 25 ottobre 1985, durante la partita contro i Golden State Warriors, sub\u00ec un grave infortunio; impossibilitato a giocare, torn\u00f2 all'universit\u00e0, dove consegu\u00ec la laurea. Tempo dopo confess\u00f2 di giocare partite segrete nonostante il veto dei medici, secondo i quali un rientro anticipato avrebbe potuto pregiudicare il futuro della sua carriera. Ma come disse anni dopo Mark Pfeil, storico preparatore atletico dei Bulls: \"Lui era fatto cos\u00ec. Se si convinceva che qualcosa non gli avrebbe fatto male, si concentrava oltre l'ostacolo e scendeva in campo\". A 18 partite dalla fine della \"regular season\" rientr\u00f2 in campo nonostante l'ennesimo veto della dirigenza dei Bulls, veto motivato, ufficialmente, dalla paura di non rischiarlo inutilmente (vista la stagione ormai compromessa) e, ufficiosamente, dalla volont\u00e0 di perdere qualche partita in pi\u00f9 per ottenere maggiori \"chance\" di scelta al draft dell'estate seguente. Con lui in campo, la squadra vinse 16 delle ultime partite e si qualific\u00f2 ai play-off, dove incontr\u00f2, al primo turno, i Boston Celtics; Chicago perse la serie 3-0, ma in gara due, giocata il 20 aprile 1986 al Boston Garden, Jordan riscrisse la storia del basket, segnando 63 punti con 5 rimbalzi e 6 assist, prestazione che rester\u00e0 la miglior di sempre quanto a punti segnati in una gara di play-off, tanto da ricevere gli elogi da Larry Bird (che in quella partita segn\u00f2 36 punti con 12 rimbalzi e 8 assist).\nIl terzo campionato NBA fu quello della conferma per Jordan, che per la prima volta vinse la classifica marcatori, con 37,1 punti di media a partita. Il ruolino di marcia fu impressionante: nelle 82 partite della stagione regolare, per 77 volte fu il miglior realizzatore della sua squadra, per 2 volte segn\u00f2 61 punti, per 8 volte super\u00f2 i 50, per addirittura 37 volte ne realizz\u00f2 40 o pi\u00f9. Super\u00f2 la soglia dei punti in una sola stagione (), segnando il 35% dei punti totali della squadra. \nConcluse la stagione con una media di 3,2 palle recuperate a partita e oltre 100 stoppate, vincendo il titolo di NBA Defensive Player of the Year Award, per il 1988; nello stesso anno venne anche inserito nel quintetto difensivo ideale e guid\u00f2 la classifica marcatori, con oltre 35 punti di media a partita, vincendo, per la prima volta, il titolo di MVP sia della stagione regolare che dell'All Star Game, che si gioc\u00f2 proprio a Chicago e nel quale segn\u00f2 40 punti; nell'occasione vinse, per la seconda volta, lo Slam Dunk Contest, la gara delle schiacciate, battendo in finale Dominique Wilkins con una schiacciata che pass\u00f2 alla storia, eseguita prendendo la rincorsa da bordo campo e staccando dalla linea del tiro libero.\nTuttavia il riconoscimento pi\u00f9 importante fu il primo passaggio, da parte dei Bulls, di un turno di playoffs dal 1981: 3-2 contro i Cleveland Cavaliers. Nelle prime due partite Jordan segn\u00f2 50 e 55 punti, impresa che non era mai riuscita prima a nessun altro nella storia della NBA, anche se gara-5 venne decisa dalla giovane matricola da Arkansas University Scottie Pippen, che, partendo in quintetto per la prima volta in stagione, segn\u00f2 24 punti. In semifinale di Conference Chicago trov\u00f2 i Detroit Pistons che, grazie al gioco duro e alle \"Jordan Rules\" (una tattica difensiva elaborata da Chuck Daly e Joe Dumars per arginare Jordan), vinsero agevolmente la serie 4-1.\nE fu proprio durante quella serie che Donald Sterling, proprietario dei Los Angeles Clippers, sond\u00f2 il terreno con Krause per acquistare Jordan; il GM dei Bulls era ancora convinto che con Michael in squadra non ci fosse alcuna possibilit\u00e0 di vincere il titolo ed \u00e8 dunque molto propenso ad accettare (tanto pi\u00f9 che Sterling offre, in cambio, un paio di scelte tra le prime cinque al draft di quell'anno), ma poi pens\u00f2 alle conseguenze di una cessione e rifiut\u00f2 l'offerta. Perch\u00e9, grazie a Jordan, i tori fecero registrare il tutto esaurito a ogni partita e videro crescere il loro valore da 16 a 120 milioni di dollari i pochi anni, guidando la classifica NBA relativa alle vendite di materiali e gadget ufficiali; pi\u00f9 precisamente, come ricorda lo storico vicepresidente dei Bulls Steve Schanwald, circa il 40% del merchandising ufficiale venduto dalla NBA \u00e8 legato ai Bulls.\nGrazie alla linea di scarpe Air Jordan guadagn\u00f2, in sponsorizzazioni, cifre fino ad allora inimmaginabili per uno sportivo,\nA settembre del 1988, comunque, Reinsdorf rinnov\u00f2 il contratto per otto stagioni; la squadra inizi\u00f2 male la stagione e fu ancora una volta Jordan a doversela caricare sulle spalle. Questo non fece altro che aumentare le critiche della stampa, da tempo convinta che, a differenza di Magic Johnson e Larry Bird, Jordan fosse troppo individualista e incapace di valorizzare i compagni. Anche per questo motivo l'allenatore Doug Collins chiese al suo vice Phil Jackson di catechizzare il suo giocatore sulla necessit\u00e0 del gioco di squadra; il colloquio avvenne e, nonostante l'iniziale ritrosia di Jordan, produsse i suoi effetti, anche perch\u00e9, nel frattempo, Collins decise di relegare in panchina il poco convincente playmaker titolare Sam Vincent e di spostare nel ruolo proprio Jordan, che non a caso realizz\u00f2, dopo il cambiamento, sette triple doppie consecutive (14 in totale tra gennaio e aprile), coinvolgendo molto i compagni di squadra e portando i Bulls a 6 vittorie consecutive, grazie anche alle ottime prestazioni di Pippen e del sophomore Horace Grant, che partendo in quintetto con regolarit\u00e0 cominci\u00f2 a garantire prestazioni convincenti.\nIl risultato fu che, con un record di 47-35 i Bulls avanzarono alla \"post season\" col quinto miglior record della Eastern Conference, dove al primo turno incontrarono nuovamente i Cavaliers (finiti quarti), con il fattore campo a sfavore: la serie fu molto equilibrata e si decise in gara-5, giocata il 7 maggio 1989 in Ohio, quando, a 2 secondi dalla fine della partita, con la squadra sotto di un punto, Michael segn\u00f2 un tiro in sospensione praticamente impossibile (da quel momento universalmente ribattezzato \"the shot\"), dalla linea del tiro libero, in controtempo e con le mani in faccia di Craig Ehlo. Al secondo turno i Bulls incontrarono i New York Knicks di Patrick Ewing e dell'ex Charles Oakley, che superarono abbastanza agevolmente 4-2 per poi ritrovarsi, in finale di Conference, gli storici rivali dei Detroit Pistons; in gara-1 Collins decise di mettere Jordan in marcatura su Thomas; la scelta diede i suoi frutti, perch\u00e9 il play dei Pistons, limitato dal maggior atletismo di Jordan, non riusc\u00ec a penetrare n\u00e9 a creare giochi per i compagni ed \u00e8 costretto a tirare da fuori, ma con percentuali disastrose (3 su 18), sicch\u00e9 i Bulls espugnarono il campo di Detroit (che non perdeva in casa da 25 partite) 94-88. In gara-2 Thomas segn\u00f2 33 punti e Dumars 20 per la vittoria dei Pistons 100-91, mentre gara-3 venne vinta da Chicago 99-97 grazie a un altro tiro allo scadere di Jordan, che segn\u00f2 anche 46 punti. In gara-4 la strepitosa difesa di Dumars costrinse Jordan a un misero 5 su 15 che valse la vittoria dei Pistons 86-80: nel dopo partita Collins accus\u00f2 Jordan di essere stato troppo egoista e impreciso. Per ripicca, nella successiva gara-5 il 23 prese solo otto tiri, lasciando a Detroit una facile vittoria per 94-85 e fomentando cos\u00ec la rabbia del suo allenatore, da tempo convinto che i Bulls non avrebbero mai vinto finch\u00e9 ci fosse stato Jordan. Si torn\u00f2 a Chicago per gara 6; la partita fu molto tirata ma, nonostante i 32 punti segnati da Jordan, Detroit riusc\u00ec a prendere un buon vantaggio nell'ultimo quarto e a vincere 103-94 grazie anche ai 33 punti di Isiah Thomas. I Pistons andarono cos\u00ec in finale contro i Los Angeles Lakers di Magic Johnson, che batterono 4-0.\nIl 6 luglio 1989 Reinsdorf e Krause licenziarono Doug Collins e affidarono la squadra al suo vice Phil Jackson, il quale confid\u00f2 allo stesso Krause appena dopo la nomina a coach:\nJordan non era inizialmente contento di tale schema. Nella prima stagione con il nuovo coach, i Bulls continuarono il loro percorso di crescita, arrivando a un record finale di 55-27, pi\u00f9 vicino ai Pistons, campioni in carica. Jordan miglior\u00f2 sempre pi\u00f9 nel coinvolgimento dei compagni di squadra. In particolare, a beneficiarne furono Horace Grant e Scottie Pippen (quest'ultimo ricevette la sua prima convocazione all'ASG). Il 28 marzo 1990 Jordan fu protagonista della gara con pi\u00f9 punti segnati in carriera: contro i Cleveland Cavaliers segn\u00f2 69 punti, frutto di un 23/37 di tiri dal campo segnati, 6 triple realizzate e 21/23 ai liberi (oltre a 18 rimbalzi, 6 assist e 4 palle rubate). I Bulls erano favoriti a Est e mantennero le aspettative vincendo agevolmente le prime due serie di playoffs contro i Bucks (3-1) e i 76ers (4-1), presentandosi dunque alla Finals di Conference dell'Est al cospetto di Detroit e dei suoi \"Bad Boys\", cos\u00ec chiamati per il loro gioco intenso e aggressivo. La serie tra Chicago e Detroit fu molto tirata, con Jordan autore di grandi prestazioni, soprattutto in gara-4. Il fattore campo fu rispettato sempre e si arriv\u00f2 alla 7\u00aa partita, che si gioc\u00f2 a Detroit per via del miglior record in regular season dei Pistons. L'ultima gara della serie termin\u00f2 con il punteggio di 93-74 per Detroit. I Bulls dimostrarono di non essere ancora pronti al salto definitivo, e Jordan manifest\u00f2 nervosismo spaccando una sedia negli spogliatoi a seguito di un gesto di stizza.\nPrimo three-peat e secondo oro olimpico con il Dream Team.\nLa stagione 1990-91 ricominci\u00f2 con il roster dei Chicago Bulls sostanzialmente invariato, almeno nel quintetto base. La politica della franchigia fu di lasciare maturare la squadra, non snaturandola. A fine anno i Portland Trail Blazers stabilirono il miglior record della regular season con 63-19, davanti al 61-21 dei Bulls. I Bulls mostrarono un gioco completo e senza punti deboli, avendo armonizzato la presenza di una superstar con le dinamiche di squadra, ci\u00f2 valse a Jordan il secondo titolo di MVP della Lega.\nI Bulls superarono nuovamente in scioltezza i primi due turni di playoffs (3-0 ai New York Knicks e nuovamente 4-1 ai Philadelphia 76ers di Charles Barkley) per ritrovarsi per il terzo anno consecutivo nelle Finals dell'Est, sempre contro i Detroit Pistons. Nuovamente affrontata in Finale di Conference, Jordan si prese la sua rivincita, trascinando Chicago a un netto 4-0. Alla fine di gara-4, con il risultato ormai guadagnato dai Bulls, i Pistons (con Isiah Thomas e Bill Laimbeer in testa) uscirono dal campo diversi secondi prima del termine della partita. Jordan evit\u00f2 di subire passivamente questo atteggiamento dei Pistons e mentre questi uscivano dal campo si rivolse ai suoi compagni congratulandosi con loro.\nIn finale trovarono i Los Angeles Lakers di Magic Johnson; in gara-1 i Bulls vennero sconfitti per 93-91, con Jordan che sbagli\u00f2 il tiro del pareggio a pochi secondi dal termine, e i Lakers ribaltarono cos\u00ec il fattore campo. La prestazione di Jordan fu comunque di rilievo: mise a referto 36 punti, 8 rimbalzi e 12 assist, con 15 punti, 5 assist e 7/10 dal campo nel solo primo quarto. Nelle gare successive i Lakers non riuscirono pi\u00f9 a tenere il passo dei Bulls, che si imposero per 4-1 vincendo il loro primo titolo. Nella serie fu importante anche l'apporto di Scottie Pippen in marcatura su Johnson.\nNel 1992 la finale fu contro Portland: il suo scontro diretto con Drexler venne deciso fin dalle prime battute: nella gara-1 delle finali and\u00f2 a riposo nell'intervallo del primo tempo con 35 punti, con 6 canestri consecutivi da 3 punti. Secondo il telecronista Marv Albert, lo stesso Jordan fu sorpreso dalla propria prestazione. Dopo la vittoria dei Bulls in gara-6 Drexler disse: \"All'inizio della serie pensavo che Michael avesse 2000 movimenti diversi. Mi sbagliavo. Ne ha 3000\".\nNell'estate del 1992, Jordan, dopo aver vinto il suo secondo titolo, partecip\u00f2 ai Giochi olimpici estivi di Barcellona 1992, dove si tenne la prima apparizione di giocatori professionisti della NBA ai Giochi olimpici. Jordan venne nominato capitano della squadra insieme a Magic Johnson e Larry Bird. Jordan fu una delle stelle del \"Dream Team\" originale, considerata da molti esperti come la squadra di pallacanestro pi\u00f9 forte di tutti i tempi; accanto a Michael figurarono infatti altri grandi campioni: il compagno di squadra Scottie Pippen, Magic Johnson, Larry Bird, Charles Barkley, Clyde Drexler, Patrick Ewing, Karl Malone, David Robinson, John Stockton, Chris Mullin e l'universitario Christian Laettner, guidati dal coach Chuck Daly. Fu il secondo oro olimpico per Jordan, che contribu\u00ec attivamente al successo della squadra statunitense, risultando essere il secondo miglior marcatore della squadra con 14,9 punti di media (dopo Charles Barkley).\nNella stagione successiva ebbe una media di 32,6 punti ed arriv\u00f2 secondo nelle votazioni come DPOY) Raggiunta la finale dei playoffs si trovarono di fronte ai Phoenix Suns, autori del miglior record stagionale, trascinati da Charles Barkley. Con i Bulls in vantaggio 3-2, si ritorn\u00f2 in Arizona per le sfide decisive: gara-6 fu molto combattuta e si arriv\u00f2 all'ultimo possesso con i Bulls palla in mano e sotto di 2 punti. Jordan fu l'autore di tutti i 9 punti effettuati fino a quel momento dai Bulls nell'ultimo quarto ma, invece di tirare, scelse di passare la palla a Scottie Pippen, che vide sotto canestro smarcato Horace Grant, il quale opt\u00f2 per il passaggio a John Paxson, appostato dietro l'arco dei 3 punti, per il tiro che valse non solo il pareggio ma la vittoria della partita e della serie: fu il terzo titolo consecutivo.\nSuccessivamente Jordan comment\u00f2 il suo three-peat cos\u00ec: I Chicago Bulls vinsero il terzo titolo NBA di seguito, realizzando il cosiddetto \"three-peat\", riuscito solo ad altre 2 squadre nella storia della NBA. In queste finali Jordan registr\u00f2 la pi\u00f9 alta media realizzativa di punti in una serie di finale con 41 punti (il massimo in quella serie furono i 55 punti che realizz\u00f2 in gara-4). In pi\u00f9 vinse il terzo titolo consecutivo di MVP delle finali NBA, prima volta per un cestista a conquistare per tre volte tale riconoscimento.\nLa morte del padre e il primo ritiro.\nIl 22 agosto 1993 il padre di Jordan, James, venne assassinato: di ritorno dal funerale di un amico, decise di fermarsi sul bordo di un'autostrada interstatale nella Carolina del Nord per riposarsi. Mentre stava dormendo, due criminali locali si fermarono, lo uccisero e rubarono la sua Lexus, che gli era stata regalata proprio da Michael. Gli autori del fatto furono rapidamente rintracciati poich\u00e9 avevano effettuato alcune chiamate con il telefono cellulare della vittima. Il 6 ottobre 1993, durante una conferenza stampa, Michael comunic\u00f2 la decisione di lasciare la pallacanestro, decisione presa anche a seguito della morte improvvisa del padre. Dichiar\u00f2 di non avere pi\u00f9 nulla da dimostrare, avendo gi\u00e0 raggiunto l'apice della propria carriera. Il mondo del basket rimase fortemente colpito da questa decisione ritrovandosi senza il proprio giocatore rappresentante, in quanto Jordan fu il primo \"atleta globale\" capace di canalizzare da l'attenzione dei tifosi di tutto il mondo.\nIl 9 settembre 1994, un anno dopo il suo ritiro, gioc\u00f2 un'ultima volta al Chicago Stadium, prossimo alla demolizione, in una partita di beneficenza organizzata da Scottie Pippen, uno dei compagni di squadra \"storici\" e grande amico, segnando 52 punti. Nel nuovo impianto, lo United Center, venne tenuta qualche giorno dopo la cerimonia ufficiale d'addio del giocatore, con il ritiro della canotta numero 23. Davanti al nuovo stadio venne eretta una grande statua di Jordan impegnato in una schiacciata con una targa con le parole: \"The best there ever was, the best there ever will be\", ovvero \"Il migliore che ci sia mai stato, il migliore che mai ci sar\u00e0\".\nCarriera nel baseball.\n\u00abVoglio dimostrare di poter primeggiare anche in un'altra disciplina\u00bb: con queste parole, e sempre per la devozione verso il defunto padre, Jordan tent\u00f2 la carriera nel baseball professionistico, sognata fin da ragazzo. L'amore del padre appena scomparso per questo sport fu probabilmente la motivazione pi\u00f9 forte che spinse Jordan a ritirarsi dalla pallacanestro per dedicarsi alla sua nuova carriera. Nel febbraio 1994 firm\u00f2 un contratto da free agent con i Chicago White Sox; il 31 marzo venne assegnato ai Birmingham Barons, terza squadra degli White Sox, impegnata nella Doppia-A della Minor League.\nNonostante la grande aspettativa del pubblico nei confronti del campione, Jordan ottenne risultati abbastanza modesti: con i Barons disput\u00f2 127 partite e tenne una media battuta di 20,2 con 3 home run, 51 punti battuti a casa, 30 basi rubate (quinto nella Southern League a pari merito) e 11 errori.\nLe prestazioni poco brillanti fecero salire la pressione di giornalisti e tifosi che, aspettandosi qualcosa in pi\u00f9 dall'ex-superstar NBA, iniziarono a criticare Jordan, ipotizzando anche che il suo ingaggio fosse pi\u00f9 dovuto a un fattore pubblicitario che ad altro. Tra il settembre e il novembre 1994, gioc\u00f2 35 incontri con gli Scottsdale Scorpions nella Arizona Fall League, lega affiliata alla Major League; chiuse con 25,2 di media battuta. Non soddisfatto dei risultati, Jordan continu\u00f2 ad allenarsi con i Chicago White Sox fino al 2 marzo 1995, giorno in cui dichiar\u00f2 conclusa la sua carriera di giocatore di baseball.\nIl primo ritorno nell'NBA e secondo three-peat.\nNei primi del 1995 cominci\u00f2 a circolare la notizia secondo cui Jordan avesse intenzione di tornare a vestire la casacca dei Bulls; la ESPN interruppe tutti i programmi per dare la notizia di un suo possibile ritorno. La Nike, sponsor storico di Jordan, invi\u00f2 40 paia di scarpe targate Air Jordan ai Bulls. Il 18 marzo 1995 venne diramato un breve comunicato: \"Michael Jordan ha informato i Bulls di aver interrotto il suo volontario ritiro di 17 mesi. Esordir\u00e0 domenica a Indianapolis contro gli Indiana Pacers.\" Lo stesso Jordan, tramite il suo manager David B. Falk e l'agenzia che gli curava gli interessi (la \"F.A.M.E.\"), diram\u00f2 un brevissimo comunicato stampa, che conteneva poche, ma efficaci parole: \"I'm back\" (\"Sono tornato\"). Come ulteriore segno di cambiamento, Michael scelse di usare al posto del numero 23 sulla canotta il 45, numero che aveva quando giocava a baseball da piccolo, e suo reale numero preferito. Ritorn\u00f2 in seguito a usare il numero 23, inizialmente non utilizzato anche perch\u00e9 ritirato dalla squadra di Chicago.\nTornato sotto la guida di coach Jackson, evidenzi\u00f2 delle difficolt\u00e0 sia a livello fisico sia a livello tecnico a causa del lungo stop a cui si era volontariamente sottoposto. Nonostante tutto continu\u00f2 a mostrare sprazzi del suo talento, ad esempio, nel match giocato contro i New York Knicks al Madison Square Garden in cui mise a referto 55 punti. Lo stesso Jordan ammise in seguito che, bench\u00e9 avesse mantenuto un'ottima preparazione fisica grazie all'avventura nel baseball professionistico, la pallacanestro richiedeva un diverso regime di allenamento. Al raggiungimento dei play-off la sua media realizzativa era di 26,9 punti in 17 partite disputate, ma venne eliminata ai playoffs da Orlando e, proprio in una gara di playoffs contro i Magic, Jordan commise alcuni errori decisivi, tra cui una palla persa durante l'ultimo minuto di gioco a cui segu\u00ec la sconfitta; il giocatore dei Magic Nick Anderson, in un'intervista, parl\u00f2 del numero 45 dei Bulls come di un giocatore forte, ma non quanto il 23. Stuzzicato dal rivale e dal coach Phil Jackson, Jordan dalla partita successiva in poi torn\u00f2 a indossare la canotta numero 23 pagando una multa per ogni partita di playoffs giocata con quel numero visto il divieto della Lega di cambiare la numerazione della propria canotta a stagione in corso.\nDopo essere tornato in forma, la stagione 1995-1996 vide Jordan di nuovo protagonista con la conseguente prestazione della squadra: la squadra fece segnare un record assoluto nella NBA: riuscirono nell'impresa di superare la soglia delle 70 vittorie nella \"regular season\", vincendo ben 72 partite su 82, record poi superato solo dai Golden State Warriors nella stagione 2015-2016. Con una \"line-up\" composta da Jordan, Ron Harper, Scottie Pippen, Dennis Rodman e Luc Longley, nonch\u00e9 probabilmente la miglior panchina della Lega, soprattutto grazie a Steve Kerr e Toni Kuko\u010d, i Bulls migliorarono nettamente rispetto alla stagione precedente, passando da un record di 47-35 a 72-10. Jordan vinse il suo ottavo titolo di marcatore e Rodman il suo quinto consecutivo da rimbalzista, mentre Kerr guid\u00f2 la Lega nel tiro da tre punti. Jordan ottenne la cosiddetta \"Triple Crown\", la prestigiosa impresa dei tre premi come MVP: infatti, in questa stessa stagione Michael fu MVP dell'All Star Game, della stagione regolare e delle finali, vinte contro i Seattle SuperSonics. Il manager Jerry Krause fu il \"dirigente dell'anno\", Jackson vinse il suo primo premio come allenatore dell'anno e Kuko\u010d fu il sesto uomo dell'anno. Sia Pippen che Jordan furono parte dell'All-NBA First Team e gli stessi due, insieme a Dennis Rodman, fecero parte anche dell'All-Defensive First Team. La squadra trionf\u00f2 contro Gary Payton, Shawn Kemp e i loro Seattle SuperSonics vincendo il quarto titolo in 6 gare.\nLa stagione 1996-1997 fu ancora una stagione-record: i Bulls ottennero un record di vittorie-sconfitte di 69-13. Nel corso dell'All-Star Game Jordan scrisse nuovamente la storia: con 14 punti, 11 assist e 11 rimbalzi fu il primo giocatore a realizzare una tripla doppia nella manifestazione. Ancora una volta i playoffs videro i Bulls protagonisti, e nelle finali arriv\u00f2 il quinto titolo dopo la vittoria contro gli Utah Jazz di Karl Malone e John Stockton. In gara-5 Jordan gioc\u00f2 il famoso \"flu game\" in cui segn\u00f2 38 punti (compresa la tripla decisiva a 25 secondi dalla fine) nonostante il giorno prima fosse stato vittima di un'intossicazione alimentare causata da una pizza.\nJordan guid\u00f2 la squadra durante la stagione 1997-1998, nella quale vinse il suo ultimo premio di MVP della regular season. Dopo una \"regular season\" non all'altezza delle due precedenti, i Chicago Bulls ritrovarono lo smalto nei playoffs e raggiunsero nuovamente le finali, dove incontrarono gli Utah Jazz per il secondo anno consecutivo dopo avere vinto agevolmente la finale di Conference con un secco 4-0 contro i Los Angeles Lakers di Shaquille O'Neal e Kobe Bryant. Arriv\u00f2 il sesto titolo per Jordan, suggellato da una palla rubata dalle mani di Karl Malone e dal canestro proprio di Jordan a 5,2 secondi dalla fine della sesta gara delle finali, giocata a Salt Lake City, entrato di diritto nella storia della pallacanestro: fu il secondo \"three-peat\" per Michael e i Chicago Bulls. Il suo tiro \u00e8 rimasto noto nell'immaginario collettivo come \"The Shot\" (esattamente come quello contro Cleveland), fissando il punteggio sull'87-86 finale.\nIl 14 gennaio 1999, al termine del lockout che posticip\u00f2 l'inizio della stagione 1998-1999 in gennaio, annunci\u00f2 per la seconda volta il ritiro. Si dedic\u00f2 al suo secondo sport preferito, il golf, e alla gestione dei Washington Wizards. In merito a un suo eventuale ritorno sui campi da basket, afferm\u00f2 che tale eventualit\u00e0 non fosse da escludere totalmente, sebbene le probabilit\u00e0 fossero molto basse (\u00absono ritirato al 99,9%\u00bb).\nIl secondo ritorno con i Washington Wizards.\nIl 25 settembre 2001 Jordan decise di tornare in campo, e da proprietario dei Washington Wizards torn\u00f2 a essere giocatore. Notevole fu l'interesse mediatico che si produsse intorno al suo ritorno, e i Wizards diventarono in breve una delle squadre pi\u00f9 seguite dell'NBA.\nDurante le due stagioni nella nuova squadra, Jordan percep\u00ec un compenso di un milione di dollari, devoluto interamente in beneficenza alle famiglie delle vittime degli attentati dell'11 settembre 2001. Nonostante l'et\u00e0 ormai avanzata e un infortunio che lo tenne fuori per parte della stagione 2001-2002, partecip\u00f2 al suo 14\u00ba All-Star Game, a Filadelfia. Termin\u00f2 la sua prima stagione come \"Wizard\" con una media di 22,9 punti a partita.\nNella stagione 2002-2003 ottenne una media di 20 punti a partita e partecip\u00f2 ancora una volta (l'ultima) all'All-Star Game, ad Atlanta, dove l'intera manifestazione venne organizzata per essere un tributo a Jordan. Le divise della partita delle stelle furono fatte a copia delle divise dell'All-Star Game del 1988 di Chicago, nel quale Jordan fu eletto per la prima volta MVP, e nell'intervallo il tributo al giocatore, si realizz\u00f2 sulle note di \"Hero\", cantate da Mariah Carey, vestita per l'occasione con un abito che rappresentava insieme la canotta n\u00ba 23 dei Washington Wizards e quella dei Chicago Bulls. Ripresa la partita, a circa tre secondi dalla fine, riusc\u00ec a segnare un tiro in \"fade-away\" che sembrerebbe regalare la competizione alla squadra dell'Est; tuttavia, un fallo su Kobe Bryant effettuato da Jermaine O'Neal all'ultimo secondo riusc\u00ec a ribaltare la situazione e tutto si concluse in una vittoria di 155 a 145 per l'Ovest, dopo un doppio overtime.\nNel corso della stagione, Jordan divent\u00f2 il giocatore pi\u00f9 anziano (38 anni) dell'NBA a segnare pi\u00f9 di 40 punti in una partita, mettendone a segno 51 contro gli Charlotte Hornets il 29 dicembre 2001. e 45 contro i New Jersey Nets il 31 dicembre 2001 Nonostante i suoi sforzi, per\u00f2, Jordan non riusc\u00ec a coinvolgere fino in fondo i compagni e a formare un gruppo valido n\u00e9 nella stagione 2001-02 n\u00e9 in quella seguente, non riuscendo a portare i Washington Wizards ai play-off. Questo a dispetto della presenza di numerosi giovani di talento come Richard Hamilton (scambiato per Jerry Stackhouse a inizio stagione 2002-03) il quale far\u00e0 poi fortuna con i Detroit Pistons o come Larry Hughes finito poi fuori rotazione.\nIl 21 febbraio 2003 realizz\u00f2 43 punti contro i New Jersey Nets, divenendo l'unico giocatore con pi\u00f9 di 40 anni ad aver realizzato pi\u00f9 di 40 punti in un incontro NBA. Verso la fine della stagione 2002-03 Jordan venne addirittura isolato da alcuni compagni i quali cominciarono a trovare opprimenti i suoi metodi di allenamento e gestione della squadra. Queste stesse motivazioni furono alla base del suo licenziamento in qualit\u00e0 di presidente da parte del proprietario Abe Pollin. Le ultime partite di Jordan in giro per le arene della NBA diventarono momenti per i fan avversari di dare un ultimo saluto al cestista, prima passando dalla sua Chicago, per l'ultima partita nel \"suo\" United Center, per arrivare a Filadelfia, da Allen Iverson, alla 82\u00aa partita di stagione regolare, dove ebbero luogo l'ultima e l'ultimo tiro della sua carriera: un tiro libero che gli fece raggiungere quota 20 punti di media in stagione.\nUscendo dalla partita a poco pi\u00f9 di un minuto dal termine, si prese una \"standing ovation\" da parte di tutti i presenti, ci\u00f2 costrinse una sospensione temporanea della partita, mentre dal pubblico avversario si alz\u00f2 il coro \"We Want Mike!\". Fu l'ultima apparizione su un parquet di Michael Jordan che, visibilmente emozionato, dopo aver salutato i giocatori avversari e gli amici presenti, si avvi\u00f2 verso gli spogliatoi.\nAl termine della stagione 2002-2003, si ritir\u00f2 per la terza e ultima volta. Jordan concluse la sua carriera NBA con una media punti per partita di 30,12 nella stagione regolare, la pi\u00f9 alta in tutta la storia dell'NBA, superiore di pochi centesimi alla media punti di Wilt Chamberlain (30,06); \u00e8 quinto come numero di punti segnati in carriera.\nDopo il ritiro.\nIl 1\u00ba febbraio 2004 fond\u00f2 il \"Michael Jordan Motorsports\", un team impegnato nelle corse motociclistiche del campionato American Motorcyclist Association (AMA). Finora la squadra ha sempre gareggiato con motociclette giapponesi, con una certa predilezione per le Suzuki GSX-R. L'attivit\u00e0 venne sospesa dal 31 ottobre 2013, per valutare la possibilit\u00e0 di gareggiare in MotoGP.\nNell'ottobre 2004, Giorgio Armani contatt\u00f2 Jordan tentando di convincerlo di giocare per l'Olimpia Milano, sponsorizzata dal 2004 proprio dal celebre stilista, ottenendo una risposta negativa.\nNel 2006 venne nominato general manager degli Charlotte Bobcats (poi diventati Charlotte Hornets), franchigia della Carolina del Nord e quattro anni pi\u00f9 tardi ne divent\u00f2 l'unico proprietario.\nNumeri di maglia.\nMichael Jordan ha indossato cinque diversi numeri di canotta nella sua intera carriera: lo storico 23, il 45 al ritorno dal suo primo ritiro, il 9 con la nazionale degli Stati Uniti alle Olimpiadi del 1984 e del 1992, il 5 sempre con la nazionale ai Giochi Panamericani di Caracas, e il 12, indossato il 14 febbraio 1990, come canotta di emergenza, poich\u00e9 in una gara contro gli Orlando Magic, a Orlando, un tifoso si intrufol\u00f2 negli spogliatoi e rub\u00f2 la canotta di Jordan. Questa era del compagno di squadra Sam Vincent, ed essendo una canotta da allenamento era priva di cognome stampato sul retro; Jordan segn\u00f2 49 punti nella sconfitta contro i Magic.\nLa canotta numero 23 di Jordan \u00e8 stata ritirata dai Chicago Bulls e dai Miami Heat, anche se Michael non ha mai giocato per quest'ultima. Fu desiderio del coach degli Heat, Pat Riley, fare un tributo a Jordan nella sua ultima gara a Miami nella stagione 2002-2003, innalzando al soffitto un banner raffigurante per una met\u00e0 la canotta dei Bulls e per l'altra quella dei Wizards.\nJordan indoss\u00f2 il numero 23 poich\u00e9, quando era giovane, ammirava molto il fratello maggiore Larry, che giocava alla Laney High School (oltre che nel campetto di casa con lui), e indossava il 45, e aspirava a essere forte la met\u00e0 di quanto lo fosse lui. Il 23 \u00e8 la met\u00e0 del 45 arrotondata per eccesso ed \u00e8 anche per questo che Jordan ha indossato tale numero.\nMerchandising.\nOltre che per le sue qualit\u00e0 cestistiche, Michael Jordan ha guadagnato notoriet\u00e0 fuori dal campo per via delle sue apparizioni cinematografiche (su tutte quella in \"Space Jam\") e per il brand Air Jordan."}
{"id": "40256", "revid": "253269", "url": "https://it.wikipedia.org/wiki?curid=40256", "title": "Jerry Goldsmith", "text": "\u00c8 celebre per le colonne sonore cinematografiche che compose nell'arco di quasi cinquant'anni di carriera. Vinse il premio Oscar per la miglior colonna sonora nel 1977 per le musiche del film \"Il presagio\" (1976) alla sua decima candidatura (in seguito ne ebbe altre 8, ma su 18 candidature totali quella rimase l'unica statuetta vinta)\nBiografia.\nNato da una famiglia di ebrei emigrati dalla Romania all'inizio del secolo, studi\u00f2 pianoforte con Jacob Gimpel e composizione e teoria musicale con il compositore italiano Mario Castelnuovo-Tedesco.\nGli inizi.\nNel 1950, all'et\u00e0 di 21 anni, venne assunto nella sezione musicale del network CBS, per il quale compose molte sigle e musiche di scena di spettacoli radiofonici, fino al 1960. Questa prima esperienza con i network radio-televisivi consent\u00ec a Goldsmith di collaborare, nei primi anni sessanta, a moltissimi prodotti per il piccolo schermo, tra cui serie molto famose come \"Ai confini della realt\u00e0\", \"Thriller\", \"Il dottor Kildare\" e \"Organizzazione U.N.C.L.E.\" (delle ultime due serie fu autore anche delle sigle).\nGli anni sessanta.\nNel frattempo il compositore conobbe Alfred Newman, all'epoca famoso ed influente compositore di musiche per film, il quale aiut\u00f2 Goldsmith ad affermarsi nell'ambiente della musica cinematografica. Sul grande schermo Goldsmith esord\u00ec nel 1957 con il film \"Giustizia senza legge\" di Allen H. Miller. Il suo primo lavoro per un titolo di rilievo fu la colonna sonora del western crepuscolare \"Solo sotto le stelle\" (1962), interpretato da Kirk Douglas e Walter Matthau: lo splendido tema e l'inusuale approccio di Goldsmith alle atmosfere western consentirono al giovane compositore di ricevere delle ottime recensioni. Nel giro di pochi anni si afferm\u00f2 come uno dei musicisti per cinema pi\u00f9 sensibili, eclettici, versatili e dotati, e la sua collaborazione fu richiesta anche da registi di notevole rilievo, Tra i quali John Huston, Sam Peckinpah, Otto Preminger, Robert Wise, Howard Hawks, John Frankenheimer.\nGli anni settanta e ottanta.\nGoldsmith, come i quasi coetanei Elmer Bernstein e John Williams, fu capace di costituire il punto di passaggio tra l'impostazione classica delle colonne sonore hollywoodiane di nomi come Mikl\u00f3s R\u00f3zsa, Franz Waxman, Bernard Herrmann e lo stesso Alfred Newman, e le nuove concezioni del rapporto musica / cinema che videro la luce negli anni a cavallo del 1968. Il compositore, infatti, non esit\u00f2 ad arricchire la sua tavolozza creativa con sperimentalismi, con ricerca timbrica, con l'inclusione di componenti etniche (laddove richiesto dai film) oppure elettroniche, con l'introduzione di intriganti commistioni tra musica sinfonica classica e musica jazz, blues e persino pop e rock.\nTra le sue opere spiccano dunque anche lavori ai limiti dell'atonalismo, come \"Il pianeta delle scimmie\" (1968), oppure intrise di fredde componenti marziali, come \"Patton, generale d'acciaio\" (1970), o, ancora, dominate da ombrose venature jazz, come \"Chinatown\" (1974).\nNegli anni settanta il compositore californiano collabor\u00f2 con i nomi pi\u00f9 autorevoli del \"nuovo\" cinema. Tra essi Roman Pola\u0144ski, Franklin J. Schaffner, John Milius, Richard Donner, Peter Hyams.\nDopo l'exploit delle musiche di John Williams per \"Guerre stellari\" (1977) di George Lucas, infatti, si assistette ad un rilancio della composizione romantica e grandemente sinfonica, che lo stesso Goldsmith aveva gi\u00e0 dimostrato di saper padroneggiare molto bene. In questa cornice, scrisse alcuni dei suoi titoli pi\u00f9 noti, come \"Star Trek\" (1979), la miniserie televisiva \"Masada\" (1981) e \"Brisby e il segreto di NIMH\" (1982).\nGrande importanza assunse inoltre la colonna sonora de \"Il presagio\" (1976), che fece vincere al compositore il suo unico premio Oscar per la miglior colonna sonora, su un totale di 18 candidature. Goldsmith comporr\u00e0 in seguito le musiche per i due seguiti del suddetto film, \"La maledizione di Damien\" (1978) e \"Conflitto finale\" (1981).\nL'esperienza maturata nel periodo pi\u00f9 sperimentale degli anni settanta e la notevole versatilit\u00e0 fecero s\u00ec che in questo periodo Goldsmith fosse spesso richiesto da registi molto giovani, per i cui film non esit\u00f2 ad accrescere le componenti elettroniche delle sue scelte timbriche.\nGli anni novanta.\nTra i registi delle ultime generazioni con cui il musicista lavor\u00f2, si ricordano Ridley Scott, Joe Dante, George Pan Cosmatos e Paul Verhoeven. Sono proprio per film diretti da quest'ultimo i titoli migliori che Goldsmith realizz\u00f2 nell'ultimo decennio di carriera, tra cui \"Atto di forza\" (1990) e \"Basic Instinct\" (1992).\nJerry Goldsmith scrisse anche i temi musicali dei \"logo\" di numerose case produttive cinematografiche, tra cui quella della \"Cinema International Corporation\" (CIC) (con uso di un motivo tratto dalla partitura di \"La veglia delle aquile\"), quello della \"Carolco\" (con una rielaborazione di passaggi musicali del secondo episodio di \"Rambo\") e nel 1997 quello della \"Universal Pictures\".\n2000-2004: Le ultime opere.\nAgli inizi del XXI secolo, il compositore dirad\u00f2 molto la sua attivit\u00e0, anche a causa del progressivo peggioramento delle proprie condizioni di salute, dovute al tumore al colon contro il quale combatteva da anni. In questo periodo compose partiture cinematografiche quali \"Nella morsa del ragno\" (2000), \"Al vertice della tensione\" (2001), ' (2002). L'ultima colonna sonora di Goldsmith uscita al cinema fu quella di ' (2003). In realt\u00e0, l'ultima colonna sonora cinematografica effettivamente realizzata dal celebre compositore fu quella per il film di fantascienza \"Timeline - Ai confini del tempo\" (2003), diretto da Richard Donner, ma il lavoro non venne poi utilizzato nel film.\nMusica classica e da concerto.\nNella sua carriera, Goldsmith, come molti altri colleghi compositori, affianc\u00f2 la composizione di colonne sonore a quella di musica da concerto:\nRiconoscimenti e premi.\nNel 1977 vinse l'Oscar per la colonna sonora de \"Il presagio\" (1976), l'unico Premio Oscar vinto su un totale di 18 candidature ricevute.\nNel 1985 vinse l'Academy of Science Fiction, Fantasy &amp; Horror Films per la musica di \"Gremlins\", su un totale di 8 candidature per lo stesso premio.\nDal 1987 al 2003 vinse quasi ogni anno il BMI Film &amp; TV Awards, premio dedicato alla musica per film e televisione.\nVinse poi 4 Emmy Awards, nel 1975 per il film televisivo \"Babe\", nel 1976 per la miniserie \"QB VII\", nel 1981 per la miniserie \"Masada\" e ancora nel 1995 per la sigla della serie televisiva \"Star Trek - Voyager\".\nVinse anche un Razzie Awards nel 1986 per la canzone \"Peace in Our Life\" dal film \"Rambo 2\", giudicata la peggiore dell'anno.\nVita privata.\nSposatosi due volte, Goldsmith ebbe molti figli, tra cui Joel Goldsmith, anch'egli compositore per il cinema e la televisione.\nGoldsmith mor\u00ec di cancro la notte del 21 luglio 2004 a Beverly Hills, California.\nCuriosit\u00e0.\nLa canzone \"A new life\" del film Atto di forza venne usata anche nella sigla del ciclo \"Cinema Uno\" di Italia 1 dal 1998 al 2001."}
{"id": "40260", "revid": "110157", "url": "https://it.wikipedia.org/wiki?curid=40260", "title": "Moscova", "text": "La Mosc\u00f2va (in russo \u041c\u043e\u0441\u043a\u0432\u0430\u0301, solitamente \u041c\u043e\u0441\u043a\u0432\u0430\u0301-\u0440\u0435\u043a\u0430\u0301 per distinguerlo dalla citt\u00e0 omonima) \u00e8 un fiume della Russia europea centrale (oblast' di Mosca e di Smolensk), affluente di sinistra della Oka (bacino idrografico del Volga).\nDescrizione.\nLa Moscova attraversa con ben 3 anse la citt\u00e0 di Mosca e in corrispondenza di una di queste il fiume si biforca nel canale Vodootvodnyj, creato alla fine del XVIII secolo per proteggere la citt\u00e0 dalle inondazioni. Il fiume ha origine sull'altopiano di Smolensk-Mosca e sfocia nell'Oka presso Kolomna. Il dislivello totale dalla sorgente alla foce \u00e8 di 155,5\u00a0m I maggiori affluenti sono: Ruza (lungo 145\u00a0km) e Istra (113\u00a0km) provenienti dalla sinistra idrografica, Pachra (135\u00a0km) dalla destra). Le acque del fiume sono ampiamente utilizzate per l'approvvigionamento idrico della citt\u00e0 di Mosca. Il fiume ha una lunghezza di 473\u00a0km. L'area del suo bacino \u00e8 di 17\u00a0600\u00a0km\u00b2.\nNell'alto corso il fiume scorre tra colline moreniche; il corso del fiume \u00e8 veloce, il fondo \u00e8 sabbioso. La larghezza nel corso superiore \u00e8 di 2-15\u00a0m poi entra in un'ampia pianura alluvionale e sfocia nel bacino idrico di Mo\u017eaisk, dopo il quale le rive del fiume diventano ripide tra strati di calcare. Sulle rive del fiume nel medio corso ci sono principalmente foreste miste. Vicino a Zvenigorod la larghezza del fiume raggiunge i 65\u00a0m. A sud di Zvenigorod, la valle del fiume continua tra argille giurassiche, le sponde sono pi\u00f9 inclinate, i processi di frana sono frequenti.\nIl fiume entra nella citt\u00e0 di Mosca nel nord-ovest e lascia la citt\u00e0 a sud-est. La sua lunghezza all'interno della citt\u00e0 \u00e8 di 80\u00a0km. La larghezza del fiume all'interno della citt\u00e0 varia da 120 a 200\u00a0m, dalla parte pi\u00f9 stretta vicino al Cremlino a quella pi\u00f9 larga vicino a Lu\u017eniki. La profondit\u00e0 nelle aree a nord di Mosca \u00e8 fino a 3\u00a0m, a sud di Mosca raggiunge i 6\u00a0m, in alcuni punti (sopra il complesso idroelettrico Perervinskij) fino a 14 metri. A sud di Mosca, la valle del fiume si espande in modo significativo, nella pianura alluvionale compaiono numerose lanche, i prati allagati sono diffusi. In prossimit\u00e0 della foce, la larghezza raggiunge i 200\u00a0m.\nIl fiume gela da novembre-dicembre, sino alla fine di marzo-aprile. A causa dello scarico di acque calde all'interno della citt\u00e0 di Mosca, la temperatura dell'acqua in inverno al centro \u00e8 di 6\u00b0C superiore a quella della periferia e il congelamento \u00e8 instabile.\nLegato al nome del fiume \u00e8 quello della Battaglia della Moscova (o Borodino) del 1812."}
{"id": "40263", "revid": "125756967", "url": "https://it.wikipedia.org/wiki?curid=40263", "title": "Duke Ellington", "text": "Duke Ellington \u00e8 considerato uno dei massimi compositori del '900, oltre le etichette di genere; grande \u00e8 stata e rimane la sua influenza su generazioni di jazzisti: dalle orchestre bianche di Woody Herman e Charlie Barnet a Thelonious Monk e Charles Mingus, e poi le avanguardie pi\u00f9 underground di Sun Ra e Archie Shepp. Grande \u00e8 il debito nei confronti del duca anche da parte dell'esule africano Dollar Brand, Muhal Richard Abrams e di Anthony Davis.\nBiografia.\nA partire dalla fine degli anni dieci inizia a suonare professionalmente, come pianista, nella natia Washington; solo pochi anni dopo, manifestando gi\u00e0 qualit\u00e0 manageriali, raduna attorno a s\u00e9 alcuni amici musicisti, Sonny Greer e Otto Hardwick, per suonare a feste e in locali da ballo. Nel 1922, grazie a Sonny Greer, si trasferisce a New York per suonare con il complesso di Wilbur Sweatman; il primo importante ingaggio a New York, in uno dei pi\u00f9 eleganti locali di Harlem, data al luglio 1923 con la Snowden's Novelty Orchestra.\nQuesto complesso di Elmer Snowden comprendeva gi\u00e0 un primo nucleo della futura orchestra di Ellington: Otto Hardwick e Roland Smith (ance), Arthur Whetsol e Bubber Miley (trombe), John Anderson (trombone), Elmer Snowden (banjo), Sonny Greer (batteria). Nel 1924, dopo l'allontanamento di Snowden, Ellington diviene il band-leader della formazione, che prender\u00e0 successivamente il nome di \"Washingtonians\" e rimarr\u00e0 al Kentucky Club fino al 1927. Nel 1926 Irving Mills, l'uomo giusto al momento giusto, diventa l'impresario dell'orchestra per la quale organizza brevi tourn\u00e9e, ingaggi e sedute di registrazione. Nel 1927 Ellington ottiene un contratto nel locale pi\u00f9 in vista di Harlem: il Cotton Club; questa si riveler\u00e0 una svolta decisiva nella sua carriera. Sono anni fondamentali per la scelta dell'organico, e conseguentemente della sonorit\u00e0, dell'orchestra e della preparazione di un repertorio. Nel 1928 entrano a far parte dell'orchestra Johnny Hodges (sassofono contralto e soprano) e Barney Bigard (clarinetto); nel 1927 erano entrati Louis Metcalf (tromba), Harry Carney (sassofono baritono) e Wellman Braud (contrabbasso). Nel 1926 Ellington aveva ingaggiato il trombonista Joe \"Tricky Sam\" Nanton, che assieme a Miley avrebbe contribuito alla definizione del suono \"growl\" e \"jungle\" che avrebbe contraddistinto l'orchestra nei primi anni.\nRisalgono al 1927 i primi capolavori riconosciuti di Ellington: brani in stile jungle come richiedeva la moda esotica del momento per gli spettacoli pseudo-africani del Cotton Club (\"Black and Tan Fantasy\", \"The Mooche\", \"East St.Louis Toodle-Oo\") e brani d'atmosfera e di carattere intimista (\"Black Beauty\", \"Mood Indigo\"). Il \"jungle\" era gradito ai bianchi: i neri erano ancora visti come creature semplici e primitive.\nWalter Mauro scrive che lo stile jungle di Ellington potrebbe essere correlato ad una certa sua indifferenza verso i modelli culturali occidentali. Egli non si era \"ancora del tutto emancipato\".\nNegli anni trenta entrarono altri membri fondamentali: Cootie Williams, Rex Stewart (trombe), Lawrence Brown, Juan Tizol (trombone). In questo decennio Ellington cominci\u00f2 a rivolgere la sua attenzione anche al rapporto fra voce umana e strumenti musicali. Come altri direttori d'orchestra all'epoca, egli era perfettamente conscio dell'importanza commerciale di un \"vocalist\" nell'orchestra: un brano cantato aveva pi\u00f9 possibilit\u00e0 di venire diffuso via radio e una band con una cantante, soprattutto se donna, assicurava un maggior numero di ingaggi. Alcuni pezzi come \"Don't Get Around Much Anymore\" o \"It Don't Mean a Thing (If It Ain't Got That Swing)\" nacquero gi\u00e0 con un testo e furono decisivi nel far conoscere suo il talento artistico. La sua intuizione nel 1931 fu quella di scritturare Ivie Anderson come cantante fissa: allora ventiseienne, la Anderson aveva gi\u00e0 esordito nei teatri ma non aveva mai ricevuto proposte a lungo termine. Ellington volle aspettare un anno finch\u00e9 non trov\u00f2 il primo pezzo giusto da farle incidere, appunto \"It Don't Mean a Thing (If It Ain't Got That Swing)\", e la cantante rimase nell'orchestra per pi\u00f9 di dieci anni, fino al 1942. Nelle incisioni di alcuni suoi brani tuttavia, Ellington si serv\u00ec molto spesso della voce di altri solisti quali Bing Crosby, Ethel Waters, Kay Davis, Rosemary Clooney. \nAlla fine del decennio, nel 1939, entrano a far parte dell'orchestra Ben Webster (sassofono tenore) e Jimmy Blanton (contrabbasso). Quest'ultimo, nei tre anni in cui fu in grado di suonare e incidere (muore infatti nel 1941) rivoluzion\u00f2 la tecnica e la concezione del contrabbasso che grazie a lui divenne non solo il motore dell'orchestra ma strumento solista vero e proprio, allo stesso livello di un qualsiasi strumento a fiato o del pianoforte. Sempre nel 1939 entra a far parte del circolo il giovane compositore, pianista e arrangiatore Billy Strayhorn, che fino alla morte (1967) rimane il pi\u00f9 fedele collaboratore, coautore e alter ego musicale di Ellington (anche se la reale portata del contributo di Strayhorn alla musica di Ellington ha iniziato a essere indagata e soprattutto riconosciuta solo negli ultimi anni).\nTra il 1940 e il 1943 nacque cos\u00ec una straordinaria serie di incisioni che complessivamente costituiscono uno dei vertici assoluti della musica del Novecento e insieme il contributo pi\u00f9 duraturo e generalmente riconosciuto di Ellington alla storia della musica afroamericana. Essendo quasi impossibile estrapolare, da questa lunga e apparentemente inesauribile sequenza, gli innumerevoli capolavori, potr\u00e0 essere sufficiente citare, tra i tanti, \"Jack The Bear\", \"Ko-Ko\", \"Concerto For Cootie\", \"Sepia Panorama\", \"Cotton Tail\", \"Harlem Air Shaft\".\nMolti brani ellingtoniani sfuggono a una ristretta etichettatura di genere, andando ben oltre gli schemi tecnico-interpretativi del jazz dell'epoca. Pi\u00f9 spesso, nel caso del \"Duca\", si deve parlare di musica espressionista del Novecento, e l'idea che le sue composizioni fossero dei \"quadri musicali\" o che egli riuscisse a \"dipingere con i suoni\", fu un concetto pi\u00f9 volte espresso dallo stesso Ellington, che non a caso in giovent\u00f9 aveva lungamente coltivato anche una certa passione per la pittura (in realt\u00e0, prima di diventare musicista, aveva accarezzato l'idea di intraprendere la carriera di cartellonista pubblicitario). Il brano \"Mood indigo\" (che si potrebbe tradurre con \"umore color indaco\") \u00e8 uno degli esempi pi\u00f9 significativi dell'espressionismo di Ellington.\nI grandi risultati ottenuti si dovettero anche al fatto che per oltre trent'anni Duke Ellington riusc\u00ec a mantenere unita la sua orchestra, caso abbastanza raro a quei tempi, il che gli permise di amalgamare il gruppo e di plasmarlo secondo la sua inventiva, raggiungendo un'intesa perfetta con ciascuno strumentista e ricavandone un sound unico e inconfondibile, quasi che l'orchestra fosse un unico strumento nelle sue mani.\nA partire dal 1943 Ellington inizi\u00f2 a tenere ogni anno un concerto alla Carnegie Hall (1943-1948) tempio della musica colta d'ispirazione europea, in occasione del quale presentava, a ogni concerto, una nuova composizione in forma di suite ad ampio respiro. Nel 1943 fu presentata, e per fortuna incisa integralmente (cosa che non accadr\u00e0 pi\u00f9 in studio, se non in versioni frammentarie), una composizione ispirata alla storia dell'integrazione razziale dei neri negli Stati Uniti, dal titolo \"Black, Brown and Beige\".\nNegli anni quaranta e cinquanta diversi solisti lasciano l'orchestra per seguire la carriera solistica o per ragioni di salute (tra cui il batterista Sonny Greer, per problemi di alcol, il sassofonista Ben Webster, a causa del carattere irascibile di questi e delle continue liti che intercorsero tra i due, e il clarinettista Barney Bigard, per problemi di stress derivanti dai frequenti tour in tutto il mondo). Assieme al fedele Harry Carney, che gli rimase sempre accanto, sfilarono Al Sears, Paul Gonsalves, Jimmy Hamilton, Russell Procope (sax), Ray Nance (tromba, violino), Al Killian, Shorty Baker, Clark Terry, Cat Anderson, Willie Cook (trombe), Tyree Glenn (trombone, vibrafono), Quentin Jackson, Britt Woodman, Booty Wood (tromboni), Oscar Pettiford, Junior Raglin, Jimmy Woode (contrabbasso), Louis Bellson, Sam Woodyard, Jimmy Johnson (batteria). Il 23 maggio 1950 l'orchestra di Ellington si esibisce nel Teatro Verdi di Pisa. Dopo un periodo di magra, dal 1951 al 1955, segnato soprattutto dalla dipartita del trombonista Lawrence Brown e dell'altosassofonista Johnny Hodges (colonna portante della sezione ance e il pi\u00f9 grande sassofonista contralto della storia del jazz prima dell'avvento di Charlie Parker). Con Hodges rientrato nell'orchestra nella primavera del 1956, Ellington pubblic\u00f2 due album nel 1959, \"\" e \"Side by Side\", suonando con una piccola formazione e non con una grande orchestra.\nL'orchestra torn\u00f2 sulla cresta dell'onda con la celeberrima esibizione al Festival del Jazz di Newport la sera del 7 luglio 1956, esibizione nota per il lunghissimo assolo di sax tenore di Paul Gonsalves come intermezzo tra i due brani \"Diminuendo in Blue\" e \" Crescendo in Blue \" composti nel 1937.\n\u00c8 interessante notare che questi due brani, insieme a \"Jeep's Blues\" sono le uniche registrazioni dal vivo contenute nell'originario disco \"Ellington at Newport\", uscito nella tarda estate del 1956: in quel disco tutte le altre registrazioni, bench\u00e9 dichiarate \"dal vivo\", erano in realt\u00e0 state incise pochi giorni dopo il concerto in studio e mixate con finti applausi, operazione che suscit\u00f2 il disappunto di Ellington. Solo la casuale scoperta dei nastri della emittente radiofonica \"The Voice of America\", pi\u00f9 di quarant'anni dopo, dimostrer\u00e0 lo splendore e la forza del concerto originale. Questa scoperta render\u00e0 possibile la pubblicazione nel 1998 del doppio CD \"Ellington at Newport - Complete\", che contiene l'intero concerto, senza tagli e/o omissioni, a testimonianza definitiva di un evento storico realizzato da un'orchestra e da un direttore in forma eccellente.\nNei primi anni '60, Ellington registr\u00f2 con artisti che erano stati amici - rivali in passato o erano musicisti pi\u00f9 giovani che si concentravano su stili pi\u00f9 moderni. Le orchestre di Ellington e Count Basie registrarono insieme l'album \"First Time! The Count Meets the Duke\" (1961). Durante un periodo in cui Ellington era tra un contratto discografico e l'altro, fece dischi con Louis Armstrong \"The Great Summit\" (1961), con Coleman Hawkins, con\u00a0John Coltrane \"Duke Ellington &amp; John Coltrane\" (1963) e partecip\u00f2 ad una sessione con Charles Mingus e Max Roach che produsse l'album \"Money Jungle\" (1962). Nel 1962 firm\u00f2 per la nuova etichetta Reprise di Frank Sinatra, sotto la quale nel giro di poco pi\u00f9 di tre anni produsse otto album che per la maggior parte privilegiavano la musica da intrattenimento. Da segnalare il progetto di collaborazione tra Ellington e lo stesso Sinatra, che si concretizz\u00f2 solo nel 1968, a contratto scaduto, con la pubblicazione di un solo album (\"Francis A. &amp; Edward K.\") che tuttavia deluse sia la critica che il pubblico, riscuotendo un mediocre successo commmerciale.\nIn quegli stessi anni, alcuni musicisti che avevano precedentemente lavorato con Ellington tornarono all'Orchestra come membri: Lawrence Brown nel 1960 e Cootie Williams nel 1962. In seguito la carriera di Ellington fu scandita da una serie innumerevole di concerti e tour per il mondo e da nuove registrazioni: eccellenti le suite \"Such Sweet Thunder\" (1958), ispirata alle opere di William Shakespeare, la \"Far East Suite\" (1966) e la \"New Orleans Suite\" (1970), nonch\u00e9 il \"Second Sacred Concert\" (1968, con la cantante svedese Alice Babs). I tour furono interrotti il 31 maggio 1967, giorno nel quale muor\u00ec di cancro all'esofago il suo intimo amico e preziosissimo collaboratore Billy Strayhorn: per le tre settimane seguenti Duke non usc\u00ec dalla sua camera da letto, per tre mesi non diede concerti e cadde in una depressione profonda, interrotta solo dalla registrazione del celeberrimo album \"And his mother called him Bill...\" contenente alcune delle pi\u00f9 famose partiture di Strayhorn. Un altro giorno funesto per l'orchestra fu l'11 maggio 1970, quando, durante una seduta dentistica, un infarto uccise Johnny Hodges.\nNegli anni sessanta e settanta nel collettivo brillarono le presenze di Norris Turney (sax alto, flauto), Harold Ashby (sax tenore), Fred Stone (flicorno), Buster Cooper e Julian Priester (trombone), Aaron Bell, Joe Benjamin e Ernest Shepard (contrabbasso), e Rufus Jones (batteria). \nNel luglio 1970, grazie all'impresario Sergio Bernardini, Ellington torn\u00f2 in Italia per un concerto tenuto alla Bussola di Marina di Pietrasanta e ripreso dalla RAI.\nDuke Ellington mor\u00ec, di cancro ai polmoni, il 24 maggio 1974, assistito dal figlio Mercer e senza sapere che pochi giorni prima era morto anche il fidato collaboratore Paul Gonsalves per overdose di eroina. Mercer Ellington non aveva avuto il coraggio di dargli la brutta notizia.\nMolti sono stati i brani-tributo dedicati a Duke Ellington da altri artisti:\nNella cultura di massa.\nNella serie Netflix \"Big Mouth\", il suo fantasma abita nella soffitta di Nick, e gli d\u00e0 consigli su come si conquistano le ragazze."}
{"id": "40265", "revid": "1543377", "url": "https://it.wikipedia.org/wiki?curid=40265", "title": "Vimercatese", "text": "Il territorio noto in epoca moderna come Vimercatese fa parte della Brianza. Pi\u00f9 precisamente corrisponde, in gran parte, alla Bassa Brianza orientale ex milanese, ora parte della Provincia di Monza e Brianza tranne il comune di Carugate, ancora oggi parte della Citt\u00e0 metropolitana di Milano.\nIl Vimercatese anticamente corrispondeva ad un compartimento territoriale dello stato di Milano (distretto \"Vimercato\"), da Nord a Sud attraversato dal torrente Molgora e dal Lambro dalla parte occidentale\nComuni del Vimercatese nel XIX secolo"}
{"id": "40269", "revid": "287204", "url": "https://it.wikipedia.org/wiki?curid=40269", "title": "Dolores Ibarruri", "text": ""}
{"id": "40270", "revid": "254059", "url": "https://it.wikipedia.org/wiki?curid=40270", "title": "Graz", "text": "Graz (\"Gradec\" in sloveno, \"Gr\u00e1c\" in ungherese) \u00e8 il capoluogo del Land della Stiria in Austria. \u00c8 la seconda citt\u00e0 austriaca per numero di abitanti, al censimento 2019 erano 328.276, di cui 265.778 come prima residenza. \u00c8 sede di 6 universit\u00e0 con circa 60\u00a0000 studenti. Il centro cittadino \u00e8 uno dei meglio conservati dell'Europa centrale e grazie a ci\u00f2 nel 1999 Graz venne aggiunta all'elenco dei patrimoni dell'umanit\u00e0 dell'UNESCO. \u00c8 stata anche capitale europea della cultura nel 2003.\nGeografia fisica.\nLa citt\u00e0 \u00e8 situata sul fiume Mur, nell'Austria sud-orientale. Dista approssimativamente 2 ore da Vienna in macchina o 2 ore e mezza in treno. Graz \u00e8 la capitale e la citt\u00e0 pi\u00f9 grande della Stiria, una regione verde e ricca di foreste. La citt\u00e0 \u00e8 circondata da basse colline su 3 lati, rendendola particolarmente predisposta alla formazione di nebbie.\nDistretti di Graz.\nIl territorio di Graz dal punto di vista amministrativo \u00e8 suddiviso nei seguenti distretti\nStoria.\nGraz originariamente era un forte romano. Pi\u00f9 tardi gli Sloveni costruirono in questo luogo un piccolo castello, chiamato \"gradec\", ovvero \"piccolo castello\", che col tempo divenne un luogo pesantemente fortificato. Il nome tedesco Graz venne usato per la prima volta nel 1128, quando i duchi di Babenberg trasformarono la citt\u00e0 in un importante centro mercantile. Pi\u00f9 tardi Graz divenne parte dei domini degli Asburgo e nel 1281 ottenne speciali privilegi da parte di Rodolfo I.\nAgli inizi del XV secolo Graz divenne la citt\u00e0 di residenza per il ramo pi\u00f9 giovane della famiglia Asburgo, che succedette al trono nel 1619 con l'imperatore Ferdinando II, che spost\u00f2 la capitale a Vienna. La famiglia regnante viveva nel castello di Schlossberg e da l\u00ec dominava sulla Stiria, sulla Carinzia e su parti delle odierne Italia e Slovenia (Carniola, Gorizia e Gradisca d'Isonzo).\nNel XVI secolo l'architettura cittadina venne ridisegnata da artisti e architetti italiani rinascimentali. Uno dei pi\u00f9 famosi edifici costruiti in questo stile \u00e8 il Landhaus, realizzato da Domenico dell'Allio, e venne usato come centro di potere governativo dai regnanti dell'epoca.\nL'universit\u00e0 Karl-Franzens, pi\u00f9 famosa come Universit\u00e0 di Graz, \u00e8 la pi\u00f9 antica universit\u00e0 cittadina, fondata nel 1585 dall'arciduca Carlo II d'Austria. Fino a che rimase aperta, venne quasi sempre controllata dalla Chiesa cattolica; venne chiusa nel 1782 da Giuseppe II nel tentativo di ottenere il controllo statale sulle istituzioni educative. Giuseppe II trasform\u00f2 l'universit\u00e0 in un liceo dove venivano istruiti gli impiegati statali e il personale medico. Nel 1827 le fu riassegnata l'originale funzione di universit\u00e0 dall'imperatore Francesco I d'Austria e per questo venne chiamata \"universit\u00e0 Karl-Franzens\". Attualmente vi studiano pi\u00f9 di 30.000 studenti.\nL'arciduca Carlo II bruci\u00f2 20.000 libri dei protestanti nella piazza in cui ora si trova un ospedale psichiatrico. L'arciduca Francesco Ferdinando nacque a Graz, nell'edificio che oggi ospita il museo cittadino (\"Stadtmuseum\").\nNikola Tesla studi\u00f2 ingegneria elettronica al politecnico di Graz nel 1875. Il premio Nobel Otto Loewi insegn\u00f2 all'universit\u00e0 di Graz dal 1909 al 1938, e Keplero fu professore di matematica dal 1594 al 1599. Erwin Schr\u00f6dinger fu per breve tempo rettore nel 1936.\nNel corso dei secoli Graz venne spesso attaccata, anche se la sua posizione strategica nella valle del fiume Mur ne permise una facile difesa: ci provarono per esempio gli ungheresi guidati da Mattia Corvino nel 1481 e gli Ottomani nel 1529 e nel 1532. Oltre al Riegersburg, lo Schlossberg fu l'unica fortificazione di questa regione a non essere mai caduta nelle mani dei Turchi Ottomani. A Graz \u00e8 conservata, fin dal 1551, la pi\u00f9 grande collezione di armi storiche del mondo, con oltre 30.000 pezzi.\nAlla fine del XVI secolo vennero aggiunte nuove fortificazioni allo Schlossberg. Nel 1797 l'esercito di Napoleone occup\u00f2 la citt\u00e0. Nel 1809 Graz dovette fronteggiare un altro attacco da parte dell'esercito francese, durante il quale la citt\u00e0 si difese vittoriosamente pur se dovette fronteggiare un'evidente inferiorit\u00e0 numerica, 900 contro 3.000. Dopo 8 attacchi consecutivi la fortezza dello Schlossberg non era ancora stata espugnata, ma la caduta di Vienna provoc\u00f2 l'ordine di resa da parte dell'imperatore Francesco II. Dopo la sconfitta austriaca nella battaglia di Wagram del 1809 le fortificazioni dello Schlossberg, considerata la pi\u00f9 formidabile fortezza mai costruita, vennero distrutte a colpi di esplosivo, come stabilito dalla pace di Sch\u00f6nbrunn in quello stesso anno. La torre dell'orologio e il campanile, spesso usati come simbolo della citt\u00e0, vennero risparmiati dopo che la popolazione pag\u00f2 un riscatto alla Francia.\nNel 1938, l'anno in cui l'Austria venne annessa dalla Germania nazista, Adolf Hitler venne ricevuto in citt\u00e0 con tutti gli onori. La fiorente comunit\u00e0 ebraica venne spazzata via e la sinagoga bruciata. Dopo la guerra una piccola comunit\u00e0 ebraica ritorn\u00f2 a Graz nonostante tutto. Nel 2000, il giorno dell'anniversario della notte dei cristalli, come segno di riconciliazione il comune di Graz offr\u00ec alla comunit\u00e0 ebraica una nuova sinagoga.\nHitler aveva promesso alla popolazione di Graz 1.000 anni di prosperit\u00e0 e la fine della disoccupazione di massa; dopo soli 7 anni la citt\u00e0 si arrese all'avanzata delle truppe sovietiche, che risparmiarono Graz dalla distruzione totale. Circa il 16% degli edifici era stato distrutto dai bombardamenti degli Alleati, anche se fortunosamente la citt\u00e0 vecchia non venne seriamente danneggiata.\nDal 1968 nei mesi di settembre e ottobre, a Graz si svolge un importante festival di teatro, arti visive, cinema, letteratura, danza, musica, architettura, arti performative, nuovi media e critica, che si chiama Steirischer Herbst (Autunno Stiriano).\nGraz slovena.\nGraz ha profondissimi legami storici e culturali con la Slovenia. Il nome della citt\u00e0 \u00e8 di chiara origine slovena, cos\u00ec come sloveni furono, seppur per un breve periodo, i suoi sovrani. Qui fu stampato il primo libro cattolico scritto in lingua slovena. Fu l'universit\u00e0 di Graz il principale polo studentesco per gli sloveni, quella di Lubiana infatti aprir\u00e0 solamente nel 1919. Gli abitanti della Stiria slovena la considerano una citt\u00e0 slovena poich\u00e9 molti di loro gravitano, economicamente, attorno a Graz. Durante la seconda guerra mondiale gli sloveni furono oggetto di discriminazioni. Oggigiorno sono presenti in citt\u00e0 diverse associazioni culturali e musicali slovene.\nMonumenti e luoghi d'interesse.\nNegli ultimi anni a Graz sono stati costruiti numerosi edifici moderni, i pi\u00f9 famosi dei quali sono il museo d'arte moderna (\"Kunsthaus\") di Peter Cook e Colin Fournier, un museo costruito sulla riva del fiume Mur e la \"Murinsel\", cio\u00e8 l'isola sul Mur, un'isola fatta d'acciaio costruita in mezzo al fiume. Essa venne progettata dall'architetto italo-americano Vito Acconci e comprende un teatro all\u2019aperto e un playground. I luoghi migliori per una vista dall'alto della citt\u00e0 sono \"Ruine G\u00f6sting\", rovine di un castello sulla cima di una collina nella parte nord-occidentale di Graz, e \"Plabutsch\", vicino allo Schloss Eggenberg.\nSociet\u00e0.\nEvoluzione demografica.\nI dati pi\u00f9 recenti che si riferiscono alla popolazione non rendono l'idea degli abitanti effettivi, poich\u00e9 vengono contati solo coloro con residenza primaria a Graz, cosa che lascia al di fuori delle statistiche tutti gli abitanti con residenza secondaria, come gli studenti. Nel 2006 avevano la residenza secondaria a Graz 37.324 persone (Graz: Stadtplanung und Stadtentwicklung, 2006).\nLa popolazione dell'area metropolitana ammonta a circa 320.000 abitanti.\nInfrastrutture e trasporti.\nPer la mobilt\u00e0 urbana sono presenti nove linee di tram gestite dalla Holding Graz Linien.\nCon un transito di oltre 40.000 persone al giorno la stazione ferroviavia di Graz (Graz Hauptbahnhof) \u00e8 una delle pi\u00f9 importanti dell'Austria.\nLa citt\u00e0 \u00e8 servita dall'Aeroporto di Graz.\nSport.\nLa principale squadra calcistica cittadina \u00e8 lo , militante nella Bundesliga austriaca. L'altra compagine \u00e8 il .\nNell'hockey su ghiaccio la squadra principale \u00e8 quella dei Graz 99ers, iscritti al campionato EBEL.\nNel football americano la citt\u00e0 \u00e8 rappresentata dai Graz Giants, 10 volte campioni nazionali e 3 volte vincitori della EFAF Cup.\nAmministrazione.\nGemellaggi.\nGraz \u00e8 gemellata con le seguenti citt\u00e0:"}
{"id": "40271", "revid": "125747932", "url": "https://it.wikipedia.org/wiki?curid=40271", "title": "Garri Kasparov", "text": "Grande maestro, fu campione del mondo dal 1985 al 2000. Avendo conquistato il titolo a 22 anni e 210 giorni \u00e8 il pi\u00f9 giovane ad aver ottenuto il titolo iridato assoluto. In virt\u00f9 della lunga scia di vittorie e di conferme come campione del mondo, \u00e8 considerato uno dei migliori scacchisti di sempre.\nBiografia.\nNasce nel 1963 a Baku, capitale dell'ex-RSS Azera, da padre ebreo, Kim Moiseevi\u010d Vajn\u0161tejn, e da madre armena. Il padre gli insegna il gioco degli scacchi, dei quali il giovane Garri si rivela un prodigio gi\u00e0 all'et\u00e0 di 6 anni. Il padre di Garri muore nel 1971 all'et\u00e0 di 39 anni, per evitare discriminazioni sua madre gli cambia il cognome da Vajn\u0161tejn a \"Kasparov\", russificazione del suo cognome da nubile \"Kasparjan\".\nNel 2014 ottiene la cittadinanza croata\nCandidatura alla presidenza FIDE.\nIl 7 ottobre 2013 Kasparov annunci\u00f2 la propria candidatura alla presidenza della FIDE. La sua candidatura \u00e8 stata supportata da molti giocatori (tra cui il suo ex allievo Magnus Carlsen) ma \u00e8 stato sconfitto nella votazione finale per 110-61 dal presidente uscente Kirsan Iljum\u017einov.\nGrand Chess Tour.\nSin dalla sua fondazione nel 2015 \u00e8 uno dei principali organizzatori del Grand Chess Tour, circuito di tornei di \u00e9lite ai quali partecipa occasionalmente nelle tappe con cadenze veloci.\nKasparov Chess.\nAd aprile del 2021 lancia il server di scacchi Kasparov Chess in collaborazione con la compagnia francese Vivendi. Il sito copre il broadcasting dei tornei del Grand Chess Tour del 2021. Kasparov aveva fondato una societ\u00e0 e un sito omonimi tra il 1999 e il 2000, raccogliendo una somma ingente da investitori e istituti di credito, ma l'operazione non and\u00f2 a buon fine e il sito chiuse un paio di anni dopo. Nel 2002 la First International Bank of Israel fece causa a Kasparov in Delaware, pretendendo i diritti senza limiti di tempo sul nome e sull'immagine del campione russo in cambio dell'investimento andato perduto, ma la causa fu respinta dalla magistratura statunitense all'alba del 2003.\nStile di gioco.\nLo stile di gioco dell'ex campione del mondo in tutta la sua carriera \u00e8 stato profondamente caratterizzato dal dinamismo e dall'aggressivit\u00e0 sulla scacchiera. Kasparov accettava volentieri il rischio di esporsi al controgioco avversario, se aveva, come compenso, la possibilit\u00e0 di condurre un attacco con buone probabilit\u00e0 di successo. Il suo repertorio di aperture era vasto e orientato verso varianti che lasciano probabilit\u00e0 di vittoria, anche di Nero, con il quale preferiva la difesa siciliana e la difesa Gr\u00fcnfeld.\nCarriera.\nGiovanili.\nAll'et\u00e0 di 7 anni Kasparov inizi\u00f2 a frequentare il \"Palazzo dei giovani Pionieri\" di Baku, venendo notato alcuni anni dopo da Michail Botvinnik che gli permise, all'et\u00e0 di 10 anni, di studiare nella propria scuola di scacchi, affidandolo al maestro Vladimir Makogonov. Makogonov fu fondamentale nello sviluppo del talento posizionale del piccolo Kasparov e gli insegn\u00f2 a giocare al meglio la difesa Caro-Kann e il gambetto di donna rifiutato.\nNel 1976 Kasparov vinse nettamente il campionato sovietico Junior a Tbilisi con il risultato di 7 punti su 9 partite. L'anno seguente il giovane Garri si conferm\u00f2 campione con un punteggio ancora superiore: 8\u00bd su 9. Durante questo periodo veniva allenato da Aleksandr \u0160akarov.\nNel 1978 gli fu concesso, in via del tutto eccezionale in virt\u00f9 dei suoi brillanti risultati giovanili, di partecipare al Sokolsky Memorial tournament a Minsk, un torneo riservato a categorie maggiori. Con grande sorpresa di tutti il giovane scacchista riusc\u00ec a vincere il torneo, e lo stesso Kasparov anni dopo dichiarer\u00e0 che quel torneo fu il punto di svolta della sua vita e lo persuase definitivamente a diventare un professionista degli scacchi. Lo stesso anno vinse anche un torneo di 64 giocatori a Daugavpils, ottenendo in questo modo un posto per partecipare al prestigioso campionato sovietico di scacchi (il pi\u00f9 giovane di sempre a riuscirci), potendo quindi giocare per la prima volta con i migliori giocatori del mondo.\nL'ascesa di Kasparov fu rapidissima e apparentemente inarrestabile, nel 1979 partecip\u00f2 come sostituto di Viktor Kor\u010dnoj al torneo di alto livello di Banja Luka e vinse tra lo stupore di tutti. L'anno seguente divenne grande maestro vincendo il Campionato del mondo juniores di scacchi e partecip\u00f2 per la prima volta alle olimpiadi degli scacchi come seconda riserva. In quella edizione vinse l'oro a squadre con la nazionale sovietica e il bronzo come seconda riserva con il punteggio di 9,5/12.\nScalata al titolo mondiale.\nDopo una carriera giovanile considerata come una delle pi\u00f9 brillanti di sempre Kasparov inizi\u00f2 a competere con i migliori giocatori del mondo. Nel campionato sovietico del 1981 si impose (a pari merito con Lev Psachis) su tutta la vecchia guardia sovietica e l'anno seguente a Bugojno vinse il primo torneo di altissimo livello, grazie a questi risultati vinse per la prima volta l'Oscar degli scacchi.\nPer via degli strabilianti risultati Garri affronta l'interzonale di Mosca con gli occhi di tutto il mondo scacchistico puntati addosso e non delude le aspettative aggiudicandosi il torneo con il punteggio di 10/13 davanti ad Oleksandr Beljavs'kyj e l'ex campione del mondo Michail Tal' (il torneo vide anche la partecipazione tra gli altri di Juchym Heller e Larry Christiansen). Questa vittoria lo qualifica di diritto al torneo dei candidati all'et\u00e0 di 19 anni, seconda persona pi\u00f9 giovane di sempre (Bobby Fischer nel 1958 aveva 15 anni), e lo porta al secondo posto della classifica mondiale di punteggio Elo (dietro il campione del mondo Anatolij Karpov).\nNei quarti di finale incontra nuovamente Oleksandr Beljavs'kyj, imponendosi per 6-3 (quattro vittorie e una sconfitta). In semifinale avrebbe dovuto recarsi a Pasadena per giocare contro Viktor Kor\u010dnoj, ma la federazione sovietica fece pressioni affinch\u00e9 Kasparov (ragazzo dal carattere notoriamente irrequieto e distante dal partito) non si recasse negli USA, pertanto il giovane giocatore fu costretto a perdere per forfait. Kor\u010dnoj si dimostr\u00f2 un giocatore assai sportivo acconsentendo che il match venisse giocato a Londra. Viktor vinse la prima partita ma in seguito Garri ribalt\u00f2 il risultato vincendo quattro incontri e portando a casa il match per 7-4. Lo stesso anno vinse anche il forte torneo di Nik\u0161i\u0107 con il punteggio di 11/14. A fine anno vinse per la seconda volta consecutiva l'Oscar degli scacchi.\nGrazie a questi risultati nel gennaio del 1984 Kasparov super\u00f2 Karpov come punteggio Elo e divenne il giocatore numero 1 del mondo, il pi\u00f9 giovane di sempre (il record verr\u00e0 superato 12 anni dopo da Vladimir Kramnik). In quell'anno affront\u00f2 anche l'anziano ex campione del mondo Vasilij Smyslov a Vilnius per la finale del torneo dei candidati. Anche qui Kasparov diede prova di grande autorit\u00e0 sconfiggendo Smyslov per 8,5-4,5 con quattro vittorie e nessuna sconfitta. Quello stesso anno si iscrisse al Partito Comunista dell'Unione Sovietica per placare le polemiche dei suoi oppositori ed evitare che si ripetesse un evento simile a quello che stava per costargli la semifinale del torneo dei candidati contro Kor\u010dnoj.\nCampionato del mondo 1984.\nGi\u00e0 da un paio d'anni tutto il mondo scacchistico immaginava una sfida tra il campione del mondo in carica Anatolij Karpov e il giovane sfidante azero. I due infatti si erano dimostrati di gran lunga i giocatori migliori del periodo e i loro stili di gioco erano totalmente agli antipodi. Karpov era celebre per la sua eccezionale difesa e per il suo gioco passivo e attendista (tipico della scuola sovietica), mentre Kasparov aveva stupito il mondo scacchistico con le sue partite aggressive e le sue continue innovazioni.\nL'incontro tra i due inizi\u00f2 il 10 settembre e cominci\u00f2 in modo diverso da quello che molti si aspettavano. Infatti Kasparov, a causa forse dell'inesperienza e della paura di perdere, scelse uno stile di gioco eccessivamente passivo e contrario alle sue caratteristiche di attaccante puro che lo avevano reso celebre; il risultato di questa scelta fu che il campione in carica conquist\u00f2 quattro vittorie nelle prime nove partite. A quel punto Garri cambi\u00f2 strategia e inizi\u00f2 a puntare tutto sulla patta, cercando di sfinire l'avversario. Per via di questa strategia furono giocate ben 17 patte consecutive prima che Karpov riuscisse ad imporsi nuovamente portandosi sul 5-0, ad un solo punto dal titolo.\nKasparov, ormai convinto di non avere pi\u00f9 nulla da perdere, inizi\u00f2 ad esprimere un gioco marcatamente offensivo e decisamente a lui pi\u00f9 congeniale, che lo port\u00f2 a vincere la 32\u00aa partita e dopo un'altra lunga sequenza di patte anche la 47\u00aa e la 48\u00aa, portandosi sul 5-3 e riaprendo di fatto l'incontro.\nA quel punto accadde l'imprevedibile: l'8 febbraio 1985 il presidente della FIDE, il filippino Florencio Campomanes, convoc\u00f2 una conferenza stampa in cui comunic\u00f2 la fine del match, senza vincitori n\u00e9 vinti. La decisione fu presa perch\u00e9 l'eccessiva lunghezza della sfida stava creando innumerevoli problemi; dalla salute dei giocatori alla paralisi di tutte le attivit\u00e0 dello scacchismo mondiale (l'inizio del nuovo ciclo dei candidati fu rimandato pi\u00f9 volte in attesa di conoscere l'esito dell'incontro). Campomanes decise quindi di sospendere il match, consentendo a Karpov di mantenere il titolo, e indire una nuova sfida da tenersi da li a pochi mesi, con punteggio azzerato e reintroduzione della regola che prevedeva un limite di 24 partite (abolita nel 1975 su richiesta di Bobby Fischer)\nKarpov contest\u00f2 la decisione in quanto riteneva di essere danneggiato dall'azzeramento del punteggio, vedendosi cancellare cinque vittorie contro tre. Tuttavia le polemiche maggiori arrivarono da Kasparov, il quale senza mezzi termini accus\u00f2 Karpov di fare \"lacrime di coccodrillo\" avendo in prima persona complottato con Campomanes la fine anticipata del match una volta resosi conto che rischiava seriamente di perdere. Garri portava a sostegno della sua tesi il fatto che da diverse partite ormai era lui ad avere l'iniziativa del gioco, trovando in Karpov sempre meno resistenza dovuta all'estrema stanchezza; il campione del resto aveva gi\u00e0 dato dimostrazione di sopportare molto male la fatica di uno sforzo prolungato nel match del 1978 contro Kor\u010dnoj, in cui in vantaggio 5-2 sub\u00ec la rimonta dello sfidante vincendo poi alla 32\u00aa grazie solo ad un errore dell'avversario. Garri faceva notare inoltre che le ultime due partite le aveva vinte nettamente senza troppa fatica e che se il match fosse continuato avrebbe potuto vincere le tre partite mancanti in breve tempo. Karpov in risposta si disse pronto a continuare la sfida, ma Campomanes fu irremovibile e conferm\u00f2 la fine dell'incontro.\nCampione del mondo assoluto.\nIl 3 settembre 1985 i due rivali si ritrovarono di fronte alla scacchiera a Mosca, stavolta con regole molto pi\u00f9 restrittive. Vince chi per primo totalizza 6 vittorie o 12,5 punti in massimo 24 partite. Con il pareggio il campione conserva il titolo, a Karpov inoltre venne concesso il diritto di chiedere la rivincita in caso di perdita del titolo come compensazione della perdita del vantaggio del match del 1984.\nStavolta Garri gioc\u00f2 subito al meglio delle proprie capacit\u00e0, e il match fu di gran lunga pi\u00f9 emozionante del precedente. Garri vinse la prima partita, poi Karpov recuper\u00f2 alla quarta e si port\u00f2 in vantaggio 2-1 alla successiva. Seguirono alcune patte prima che lo sfidante pareggiasse il conto alla 11\u00aa, per poi portarsi in vantaggio 3-2 alla 16\u00aa (giocando quella che tuttora viene considerata una delle migliori partite della storia degli scacchi) e 4-2 alla 19\u00aa, mettendo una seria ipoteca sul titolo. Alla 22\u00aa partita Karpov fece valere la sua classe recuperando un punto e rimandando il verdetto all'ultima partita. Forzato a vincere l'ultima partita, il campione in carica fu costretto ad abbandonare il suo stile prudente e alla fine si arrese. Kasparov vinse partita e titolo mondiale per 13-11 (cinque vittorie a tre).\nCome da accordi presi in seguito all'interruzione del match del 1984, l'ex campione chiese di disputare una rivincita e la FIDE organizz\u00f2 pertanto il terzo match in tre anni tra i due giocatori che inizi\u00f2 il 28 luglio 1986 a Londra e si concluse l'8 ottobre, dello stesso anno, a Leningrado. Durante la sfida Kasparov riusc\u00ec a portarsi addirittura sul 4-1 ma Karpov vinse tre partite consecutive riequilibrando la sfida. Anche questo incontro non fu privo di polemiche in quanto dopo la sequenza di tre sconfitte il campione in carica licenzi\u00f2 Evgenij Vladimirov, uno dei suoi secondi, accusandolo di aver venduto al team di Karpov informazioni preziose sulle aperture che aveva studiato e su cui si era allenato appositamente per il match. Garri vinse col bianco la 22\u00aa partita, portandosi sul 5-4, le ultime due partite terminarono patte ed il campione conferm\u00f2 il suo titolo per 12,5-11,5. Prese parte a novembre anche all'Olimpiade di Dubai 1986 come capitano della squadra sovietica, dominando la competizione: vinse sia l'oro a squadre che quello individuale come prima scacchiera, vinse inoltre anche un altro oro per la miglior performance Elo del torneo.\nNel 1987 Kasparov vinse a pari merito il torneo di Bruxelles con 8,5/11. Successivamente si prepar\u00f2 nuovamente per difendere nuovamente il suo titolo mondiale, stavolta si trattava di una edizione programmata, essendo trascorso il ciclo triennale del campionato mondiale del 1984, a differenza delle edizioni 1985 e 1986 che furono competizioni straordinarie. Avversario nella sfida per la corona sarebbe stato per la quarta volta Anatolij Karpov, che nel frattempo aveva vinto 7,5 a 3,5 la finale del torneo dei candidati contro Andrej Sokolov. Il match si gioc\u00f2 a Siviglia tra il 2 ottobre e il 18 dicembre e fu la pi\u00f9 drammatica e combattuta tra le loro sfide per il titolo mondiale. Karpov and\u00f2 due volte in vantaggio e per due volte venne raggiunto, poi Kasparov riusc\u00ec a portarsi in testa 3-2 all'undicesima partita. Dopo cinque pareggi Karpov ottenne il 3-3 e tra lo stupore di tutti vinse la penultima partita con i pezzi neri, mettendo una seria ipoteca sul titolo. Nella partita finale Kasparov comp\u00ec una vera e propria impresa: complic\u00f2 il gioco e, sfruttando un'imprecisione di Karpov vinse con il bianco. Il risultato finale fu di parit\u00e0: 12-12, ma, come da regolamento, il titolo restava al campione in carica. Nonostante non si trattasse del primo pareggio nella storia del campionato del mondo in questa occasione si generarono delle controversie, in quanto la forza dei due contendenti era tale che gran parte del mondo scacchistico, tra cui il presidente della FIDE Campomanes, cominci\u00f2 a valutare l'introduzione di un sistema di spareggio in caso di parit\u00e0; tuttavia Kasparov fu inamovibile, rifiutando qualsiasi accordo in tal senso.\nNell'Olimpiade di Salonicco 1988 Kasparov riusc\u00ec a ripetere il trionfo di due anni prima, conquistando tutti i tre ori a cui poteva aspirare (oro a squadre, individuale in prima scacchiera con 8,5/10 e performance Elo). Nello stesso anno si aggiudic\u00f2 inoltre i tornei di Amsterdam con il punteggio di 9/12, di Belfort con 11,5/15 e il campionato sovietico con 11,5/17 (a pari merito con l'eterno rivale Karpov). Nel quadriennio 1985-1988 vinse quattro volte su quattro l'oscar degli scacchi, portando il suo totale a 6, prima dell'interruzione del trofeo che durer\u00e0 fino al 1994. L'anno seguente vinse diversi prestigiosi tornei: a Barcellona, Skellefte\u00e5, Belgrado e soprattutto per la prima volta al Torneo scacchistico di Tilburg. Disput\u00f2 inoltre una sfida in due partite contro il supercomputer Deep Thought, vincendo nettamente entrambe le partite.\nNel 1990 Kasparov vinse per la prima volta il Torneo di Linares e si prepar\u00f2 a difendere nuovamente il suo titolo mondiale. Il suo eterno avversario Karpov dimostr\u00f2 ancora una volta il proprio vigore e la propria forza affrontando alla pari con gli altri contendenti al titolo il torneo dei candidati (nel 1987 era stato favorito in quanto ex-campione del mondo, qualificandosi direttamente alla finale), vincendolo. I due si affrontarono per la quinta volta in sei anni; la sfida si disput\u00f2 tra New York e Lione tra l'8 ottobre e il 30 dicembre. Stavolta la sfida, sebbene combattuta, si rivel\u00f2 meno avvincente delle precedenti, infatti Kasparov si port\u00f2 sul 4-2 alla ventesima partita. Pattando la 21\u00aa e la 22\u00aa ebbe la certezza di mantenere il titolo (il pareggio lo favoriva in quanto campione), Karpov tuttavia si fece onore vincendo la 23\u00aa partita chiudendo l'incontro con lo scarto minimo di 12,5-11,5.\nL'uscita dalla FIDE e la nascita della PCA.\nTra il 1991 e il 1993 Kasparov domin\u00f2 quasi incontrastato la scena mondiale degli scacchi, complice anche un calo di rendimento del grande rivale Karpov, vincendo numerosi tornei (Tilburg 1991, Linares 1992 e 1993, Dortmund 1992 per citare i pi\u00f9 importanti). Alle Olimpiadi di Manila del 1992 non riusc\u00ec a ripetere la tripletta delle edizioni 1986 e 1988: vinse infatti l'oro a squadre e quello individuale in prima scacchiera ma fu superato dal giovane Vladimir Kramnik nella competizione relativa alla performance Elo, dovendosi accontentare dell'argento.\nNel 1993 il campione era chiamato a difendere il proprio titolo. Stavolta lo sfidante fu il britannico Nigel Short, che nella semifinale del torneo dei candidati aveva sconfitto Karpov e in finale Jan Timman. Tuttavia anche stavolta le cose non andarono come previsto, in quanto Kasparov polemizz\u00f2 con il presidente Florencio Campomanes, accusandolo di aver scelto autonomamente la sede dell'incontro (invece che di comune accordo con gli sfidanti, come previsto dagli accordi preliminari) e che a causa della complessa procedura per la candidatura da lui stabilita si erano fatti avanti pochi sponsor ed il montepremi pertanto non era appropriato al livello della sfida. A peggiorare la situazione ci fu la scelta di Campomanes, vista la scarsit\u00e0 di fondi per il campionato, di garantire alla FIDE i propri introiti utilizzando una grossa fetta del montepremi, riducendo ulteriormente la quota destinata ai due giocatori coinvolti.\nVa segnalato che l'astio tra Kasparov e Campomanes risaliva gi\u00e0 al 1985, quando il giovane Garri accus\u00f2 il presidente di averlo volontariamente danneggiato sospendendo il match valido per il campionato mondiale; due anni dopo Kasparov cre\u00f2 e divenne presidente della \"Grandmasters Association\" (GMA), una sorta di sindacato dei giocatori professionisti di scacchi che aveva come fine quello di aumentare il peso del volere dei giocatori nell'organizzazione dello scacchismo mondiale. Alla fine degli anni '80 la GMA inizi\u00f2 anche ad organizzare tornei (formalmente sotto l'egida della FIDE, godendo per\u00f2 di ampia autonomia), acquisendo insieme al suo presidente un peso politico sempre maggiore, ovviamente guardato con fastidio da Campomanes. A gettare benzina sul fuoco vi era il fatto che dopo il pareggio del mondiale 1987 Campomanes appoggi\u00f2 le osservazioni di chi riteneva che fosse ora di iniziare a valutare l'introduzione di un sistema di spareggio ed abolire il secolare privilegio (risalente agli albori del campionato del mondo) che permetteva al campione di conservare il titolo in caso di parit\u00e0. La proposta fu avanzata da Karpov (con l'appoggio di Campomanes) anche in sede di trattative per il mondiale 1990, tuttavia in entrambe le occasioni il campione fu inamovibile e non accett\u00f2 nessuna trattativa in tal senso, vedendo questi tentativi di modifica alle regole come un attacco personale del presidente della FIDE alla propria corona mondiale.\nQuesto screzio deterior\u00f2 fino al punto di non ritorno il rapporto tra i due \"uomini forti\" degli scacchi e pertanto Kasparov, dopo essersi accertato degli intenti collaborativi di Short, abbandon\u00f2 la FIDE insieme allo sfidante e fond\u00f2 la Professional Chess Association (PCA) con cui avrebbe disputato il match valido per il titolo mondiale. La sfida inizi\u00f2 il 7 settembre a Londra e non ebbe storia: Kasparov vinse con molta facilit\u00e0, portandosi sul 3-0 gi\u00e0 dopo 4 partite, battendo l'avversario dopo 20 delle 24 partite (6 vittorie contro 1) col punteggio di 12,5-7,5, un margine che Karpov non gli aveva mai concesso in tutte le loro sfide passate.\nContemporaneamente la FIDE dichiar\u00f2 decaduto Kasparov e squalific\u00f2 lo sfidante, organizzando un match tra Karpov e Timman (gli ultimi due giocatori eliminati da Short nel torneo dei candidati). Anche questa sfida si rivel\u00f2 poco avvincente e Karpov vinse agevolmente 12,5-8,5 (sei vittorie a due) in 21 partite (su 24 inizialmente previste). Al di l\u00e0 degli incidenti di percorso Karpov e Kasparov avevano dimostrato di essere ancora indubbiamente i pi\u00f9 forti scacchisti al mondo.\n1993-1995: campione del mondo PCA.\nDopo l'entusiasmo iniziale, che port\u00f2 molti giocatori dalla parte di Kasparov, per la PCA iniziarono ben presto i problemi. Infatti gli organizzatori dei tornei pi\u00f9 antichi ed importanti, particolarmente vicini alla FIDE, rifiutarono la partecipazione dei giocatori PCA. La situazione venne risolta quando fu permesso ai giocatori di appartenere contemporaneamente ad entrambe le federazioni e lo stesso Kasparov riprese a partecipare a tornei di alto livello, continuando a vincerne diversi. Alle olimpiadi del 1994 la sua prestazione fu decisamente pi\u00f9 deludente, mancando per la prima volta una medaglia individuale, vincendo unicamente l'oro a squadre con la nazionale russa.\nNel 1995 Kasparov rimise in gioco il titolo mondiale contro Viswanathan Anand, vincitore del ciclo dei candidati PCA, in una sfida al meglio delle 20 partite. Ancora una volta Kasparov difese il titolo sconfiggendo 10,5-7,5 il giovane astro nascente indiano. A fine anno venne assegnato, per la prima volta dall'interruzione del 1988, l'Oscar degli scacchi e Kasparov vinse per la settima volta in carriera il premio.\nAlle olimpiadi di Erevan nel 1996 manc\u00f2 la tripletta di ori per un soffio, vincendo oro a squadre e performance Elo, ma arrivando secondo nella competizione individuale come prima scacchiera dietro Mohamad Al-Modiahki.\n1996-1997: La doppia sfida contro Deep Blue.\nNel 1996 e nel 1997 Kasparov gioc\u00f2 una coppia di sfide contro il supercomputer IBM Deep Blue.\nLa prima sfida si disput\u00f2 a Filadelfia a partire dal 10 febbraio 1996. Nella prima partita ci fu la sorprendente vittoria del Computer, si trattava infatti della prima volta nella storia che un computer sconfiggeva il campione del mondo di scacchi in una normale partita con regole ufficiali. Tuttavia il campione del mondo riusc\u00ec successivamente a vincere 3 delle restanti 5 partite aggiudicandosi il match per 4-2.\nL'anno seguente Kasparov gioc\u00f2 una nuova sfida in sei partite contro una versione aggiornata del supercomputer (soprannominata non ufficialmente \"Deeper Blue\"). Il campione del mondo vinse abbastanza agevolmente la prima partita, ma perse la seconda e dopo una sequenza di tre patte perse anche l'ultima in appena 19 mosse, definendola la peggiore sconfitta della propria carriera. Dopo aver perso il match Kasparov polemizz\u00f2 con la IBM in quanto riteneva che durante la sfida (soprattutto tra la prima e la seconda gara) la forza del computer fosse sensibilmente aumentata, soprattutto in riferimento ad alcune trappole di fine partita in cui il computer era precedentemente caduto. Per Kasparov questo improvviso aumento delle capacit\u00e0 logiche \u00e8 spiegabile solo con l\"'aiuto\" da parte di un abile giocatore umano, ad aumentare il sospetto inoltre vi era il fatto che la macchina era collocata in un ufficio della IBM e non nella sala in cui si disputavano le partite e che i dati venivano inviati tramite una terza persona. Kasparov chiese di poter esaminare i tabulati dell'elaboratore (diritto previsto dal contratto stipulato prima del match) e di organizzare una rivincita ma la IBM rifiut\u00f2 entrambe le richieste e ritir\u00f2 Deep Blue.\nLa perdita del titolo mondiale PCA.\nNella seconda met\u00e0 del decennio Kasparov continu\u00f2 a confermarsi il giocatore pi\u00f9 forte del mondo, vincendo tornei di altissimo livello (Las Palmas 1996, Linares 1997, 1999 e 2000, Novgorod 1997, Tilburg 1997, Sarajevo 1999 e 2000, Wijk aan Zee 1999 e 2000). Venne inoltre premiato come miglior giocatore del mondo nel 1996 e 1999.\nAlle soddisfazioni professionali come scacchista tuttavia non ne corrisposero altrettante dal punto di vista gestionale come presidente della PCA. Il campione non aveva considerato che accettando la sfida con il supercomputer IBM irrit\u00f2 il principale sponsor della PCA, ovvero la Intel, che ritir\u00f2 i propri fondi lasciando la federazione dissidente senza risorse. A causa di questi problemi le attivit\u00e0 della PCA si ridussero rapidamente fino ad arrivare all'impossibilit\u00e0 di poter disputare un torneo per scegliere uno sfidante al titolo mondiale (previsto nel 1998), e quindi al fallimento.\nKasparov tent\u00f2 di organizzare un match per il titolo mondiale prima contro Anand e poi contro Aleksej \u0160irov, tent\u00f2 anche di negoziare la riunificazione del titolo mondiale con il nuovo presidente della FIDE Kirsan Iljum\u017einov (succeduto all'odiato Campomanes nel 1995): Dopo queste alterne vicende nel 2000 Kasparov riusc\u00ec finalmente a trovare l'appoggio di Braingames che sponsorizz\u00f2 l'evento. Non essendoci n\u00e9 tempo n\u00e9 modo di organizzare un ciclo di qualificazioni Kasparov scelse di sua iniziativa, basandosi sulla classifica mondiale Elo, uno sfidante: Vladimir Kramnik. La sfida mondiale si tenne a Londra e con grande sorpresa di tutti fu vinta dallo sfidante per 8,5 a 6,5 (due vittorie a zero), oltre alla perdita del titolo per Kasparov ci fu l'amara constatazione che per la prima volta nella sua carriera usciva sconfitto da un match senza aver vinto nemmeno una partita.\nUltimi anni.\nDopo la perdita del titolo mondiale Kasparov continu\u00f2 a partecipare ai maggiori tornei del mondo, cogliendo diversi successi (Linares 2001 e 2002, Wijk aan Zee 2001, Astana 2001); grazie a questi risultati vinse gli ultimi due oscar degli scacchi della sua carriera nel 2001 e nel 2002, portando il suo totale ad 11 oscar, superando il record dei 9 premi di Karpov. Nel 2002 prese parte per l'ultima volta in carriera alle olimpiadi, vincendo le ultime due medaglie d'oro nella competizione a squadre e per la performance Elo. Complessivamente in otto partecipazioni alle olimpiadi Kasparov ha giocato 82 partite vincendone 50, pareggiandone 29 e perdendone 3. Ha vinto 19 medaglie: 8 ori a squadre (tutte le volte in cui partecip\u00f2), 7 ori individuali, 2 argenti individuali e 2 bronzi individuali.\nA partire dal 2003 il suo rendimento inizi\u00f2 a calare ed egli in risposta ridusse il numero di partecipazioni ufficiali concentrandosi maggiormente sull'insegnamento (nel 1997 a Tel Aviv aveva aperto l\"'Accademia degli scacchi\").\nNel 2004 vinse per la prima volta in carriera il Campionato russo di scacchi, ultimo titolo mancante nel suo palmar\u00e8s. L'anno seguente colse l'ultimo grande successo della propria carriera vincendo per la nona volta in carriera (record) il torneo di Linares. Poco tempo dopo, il 10 marzo 2005, annunci\u00f2 ufficialmente il ritiro; da allora ha giocato occasionalmente in alcuni tornei ed incontri di esibizione.\nDopo il ritiro.\nDopo il ritiro dalle competizioni Kasparov ha intrapreso l'attivit\u00e0 di allenatore di alcuni dei pi\u00f9 forti giocatori del mondo. Tra i giocatori che si sono avvalsi della sua collaborazione ci sono il norvegese Magnus Carlsen (2009-2010), l'indiano Viswanathan Anand (nel match mondiale contro Veselin Topalov del 2010) e lo statunitense Hikaru Nakamura (2011).\nNonostante il ritiro dall'agonismo Kasparov ha continuato a prendere parte ad alcuni match, tornei di esibizioni o con partite lampo. La sua prima uscita dopo il ritiro ufficiale fu nel 2006 la partecipazione al \"Lichthof Chess Champions Tournament\", un torneo di gioco blitz (5 minuti di tempo pi\u00f9 3 secondi per mossa). Kasparov vinse il torneo con 4,5/6 a pari merito con Karpov. \nIl 21 settembre 2009 Kasparov ha affrontato a Valencia il suo storico rivale Anatolij Evgen'evi\u010d Karpov in una sfida-esibizione, esattamente 25 anni dopo lo storico incontro mondiale tra i due, definito da alcuni il pi\u00f9 importante match della storia degli scacchi, vincendo per 9-3 (+8, =2, -2).\nNel 2011 ha giocato due match di esibizione. Il primo contro il GM francese Maxime Vachier-Lagrave a Clichy, Kasparov ha vinto 1,5-0,5. Il secondo fu una sfida blitz in 8 partite, anche in questa occasione l'ex campione del mondo si \u00e8 imposto per 4,5-3,5.\nNel 2012 in occasione del centenario della nascita di Alan Turing ha giocato una partita di esibizione contro il programma creato dal matematico britannico Turochamp.\nIl 28 e 29 aprile 2016 Kasparov ha giocato a scacchi contro alcuni dei migliori giocatori del mondo, i primi tre classificati degli Stati Uniti in un torneo lampo senza punteggio. Gli avversari sono stati Fabiano Caruana, Wesley So e Hikaru Nakamura. I quattro si sono affrontati in tre round-robin per un totale di 18 partite, con piccole pause tra ogni incontro (1-2 minuti) e pause pi\u00f9 ampie ogni round-robin (10-15 minuti). Il tempo di gioco era di cinque minuti con un ritardo di tre secondi (non incremento). Kasparov ha chiuso 3\u00b0 con 9,5 punti (+2 =3 -1 contro il vincitore Nakamura, +1 =2 -3 contro So e +1 =2 -3 contro l'ultimo classificato Caruana.\nOccasionale ritorno alle competizioni.\nIl 14 agosto 2017 segna il suo ritorno alle competizioni ufficiali, partecipando come wild card al St. Louis Rapid &amp; Blitz (un evento quindi a cadenza rapid e blitz), penultima tappa del Grand Chess Tour 2017.. Il Presidente della FIDE Kirsan Iljum\u017einov ha annunciato che il suo risultato sar\u00e0 eventualmente omologato dopo la decisione della Commissione etica della FIDE poich\u00e9 Kasparov \u00e8 stato squalificato per due anni nel 2015.. Kasparov ha definito il suo rientro come \"una vacanza di cinque giorni\" e ha dichiarato che doner\u00e0 quanto vinto alla Fondazione da lui creata per lo sviluppo degli scacchi in Africa.\nTra l'11 e il 14 settembre 2018 disputa a Saint Louis all'interno del Champions Showdown un match di esibizione di scacchi 960 a cadenza rapid e blitz contro Veselin Topalov, chiudendo sconfitto per 11.5 a 14.5.\nNel dicembre 2018 partecipa alla \"Pro-Biz Cup\", evento di beneficenza a favore della \"Chess in Schools and Communities\". Disputatasi all'interno del London Chess Classic, si \u00e8 trattata di una competizione a gioco rapido nella quale professionisti giocavano in coppia con dilettanti, alternandosi alla scacchiera una mossa a testa. Kasparov era accoppiato a Terry Chapman, imprenditore britannico. La coppia ha ottenuto 1 punto sui 3 possibili.\nDal 2 al 5 settembre 2019 partecipa nuovamente al rapid e blitz Champions Showdown 960 di Saint Louis: viene battuto da Fabiano Caruana per 7 a 19.\nNel settembre 2020 disputa il \"Champions Showdown: Chess 9LX\", un evento online di Scacchi960 a cadenza 20+10, che chiude 8\u00ba su 10 partecipanti.\nNel luglio 2021 partecipa come wild card alla tappa di Zagabria del Grand Chess Tour: disputa unicamente la sezione Blitz (era in coppia con Ivan \u0160ari\u0107, che ha disputato quella Rapid), nella quale ottiene 2 punti e \u00bd e su 18 che lo lasciano all'ultimo posto. La coppia giunger\u00e0 penultima nella combinata. Di settembre \u00e8 la sua nuova partecipazione al \"Champions Showdown: Chess 9LX\": disputato in questa occasione in presenza a cadenza 20+10, l'evento lo vede giungere 5\u00b0 su 10 con 5 su 9.\nRisultati contro i principali avversari.\nDi seguito sono elencati i risultati complessivi contro alcuni dei principali avversari. Le partite rapide, blitz e alla cieca non sono incluse.\n \u00a0Anatolij Karpov\u00a0 +28 \u201321 =129 \n \u00a0Viktor Kor\u010dnoj\u00a0 +14 \u20131 =17 \n \u00a0Vladimir Kramnik\u00a0 +4 \u20135 =40 \n \u00a0Viswanathan Anand\u00a0 +16 \u20134 =31 \n \u00a0Vasyl' Ivan\u010duk\u00a0 +11 \u20134 =22 \n \u00a0Veselin Topalov\u00a0 +10 \u20133 =14 \n \u00a0Aleksandr Morozevi\u010d\u00a0 +3 \u20130 =4 \n \u00a0Jan Timman\u00a0 +19 \u20132 =19 \n \u00a0Nigel Short\u00a0 +22 \u20132 =26 \n \u00a0Michael Adams\u00a0 +10 \u20130 =8 \n \u00a0Gata Kamskij\u00a0 +6 \u20131 =3 \n \u00a0Boris Gelfand\u00a0 +6 \u20130 =4 \n \u00a0Tony Miles\u00a0 +6 \u20130 =4 \n \u00a0Boris Gul'ko\u00a0 +1 \u20133 =3 \n \u00a0Ljubomir Ljubojevi\u0107\u00a0 +9 \u20130 =8 \n \u00a0Aleksej \u0160irov\u00a0 +15 \u20130 =14 \n \u00a0Artur Jusupov\u00a0 +11 \u20131 =10 \n \u00a0P\u00ebtr Svidler\u00a0 +6 \u20132 =4\nImpegno in politica.\nIn giovent\u00f9 Kasparov si costru\u00ec una nomea di ribelle politico, al punto che nel 1984 gli fu impedito di andare negli Stati Uniti per affrontare Viktor Kor\u010dnoj, segnalazione che da parte della Federazione Sovietica il boicottaggio al rifugiato politico Kor\u010dnoj aveva la precedenza sulla carriera del giovane Kasparov. Si iscrisse lo stesso anno al Partito Comunista dell'Unione Sovietica e nel 1987 divenne membro del comitato centrale del Komsomol per poi lasciare il partito nel 1990.\nDopo la caduta dell'Unione Sovietica Garri ebbe parte attiva nella fondazione del Partito Democratico di Russia e support\u00f2 attivamente il candidato alla presidenza Boris El'cin nelle elezioni del 1996.\nVerso la met\u00e0 degli anni 2000 ha poi avuto inizio il suo impegno politico diretto contro il presidente russo, Vladimir Putin, che lo porter\u00e0 a divenire nel 2005 leader e fondatore del partito Fronte Civile Unito, un movimento sociale e politico ispirato a ideali di liberalismo sociale e socialdemocrazia, fortemente opposto a Russia Unita di Vladimir Putin.\nIl 13 aprile 2007, in seguito a dei tumulti scoppiati a Mosca in piazza Pu\u0161kin, Kasparov \u00e8 stato prima fermato e poi arrestato dalla polizia russa, perch\u00e9 manifestava, insieme ad altri militanti della coalizione \"L'Altra Russia\" (un'alleanza trasversale anti-governativa che andava da comunisti a nazionalisti), contro Putin. Kasparov \u00e8 stato rilasciato dieci ore dopo e in seguito al pagamento di mille rubli di multa (circa 29 euro).\nKasparov viene fermato una seconda volta all'aeroporto di Mosca il 18 maggio dello stesso anno, insieme ad alcuni attivisti de \"L'altra Russia\". Essi volevano infatti partire per Samara, dove si stava svolgendo l'incontro tra Russia e Unione europea, con lo scopo di organizzare una marcia del dissenso. Le autorit\u00e0 russe hanno per\u00f2 bloccato Kasparov, i suoi compagni ed anche alcuni giornalisti, impedendo loro di partire.\nIl 24 novembre 2007 Kasparov viene arrestato a Mosca per aver partecipato ad una manifestazione non autorizzata, organizzata in vista delle elezioni parlamentari russe. La condanna questa volta \u00e8 a 5 giorni di carcere.\nIl 17 agosto 2012 lo scacchista russo \u00e8 stato arrestato mentre si trovava con un gruppo di giornalisti e rilasciava delle interviste in prossimit\u00e0 del tribunale di Mosca, davanti al quale era in corso una manifestazione contro l'arresto del gruppo punk rock Pussy Riot. Kasparov ha dichiarato di essere stato arrestato senza motivo e di essere stato picchiato dagli agenti all'interno del furgone della polizia. Il gi\u00e0 campione del mondo \u00e8 stato successivamente accusato di aver morso alla mano un tenente della polizia impegnato nel suo arresto. Kasparov contesta le accuse e ha mostrato delle riprese video dell'arresto, che mostrano entrambe le mani dell'agente che lo accusa: esse appaiono in perfetta salute prima, durante e dopo l'arresto.\nIn seguito a questa crescente campagna di intimidazione, Kasparov nel 2013 cominci\u00f2 a risiedere abitualmente a New York e il 28 gennaio 2014 ottenne la cittadinanza della Croazia, dove da anni trascorreva le vacanze in una sua villa a Makarska.\nVideogiochi.\nGli \u00e8 stato anche dedicato un videogioco dal titolo \"Virtual Kasparov\", sviluppato per Playstation e Game Boy Advance. Il gioco contiene anche delle interviste e dei trucchi dati dai pi\u00f9 importanti scacchisti, tra cui lo stesso Kasparov.\nOpere.\nSi elencano solo le traduzioni in lingua italiana.\nVita privata.\nKasparov si \u00e8 sposato tre volte: la prima volta con Masha, da cui ha avuto una figlia. Poi con Yulia, da cui ha avuto il secondo figlio ed infine con Daria, da cui ha avuto il terzo figlio."}
{"id": "40272", "revid": "2128848", "url": "https://it.wikipedia.org/wiki?curid=40272", "title": "Chiesa (architettura)", "text": "Una chiesa (: ) in architettura \u00e8 un edificio specificamente dedicato al culto religioso cristiano.\nIl termine deriva dal latino \"ecclesia\" e dal greco \u1f10\u03ba\u03ba\u03bb\u03b7\u03c3\u03af\u03b1 (\"ekkles\u00eda\"), cio\u00e8 assemblea e comunit\u00e0 come effetto di una convocazione (vedi Chiesa).\nSignificato.\nNel cristianesimo cattolico e orientale, a differenza delle sinagoghe dell'Ebraismo (con l'eccezione del Tempio di Gerusalemme), l'edificio di culto \u00e8 anche sede della divinit\u00e0, cos\u00ec come avveniva nella religione greco-romana. Questo perch\u00e9 per queste confessioni cristiane, anche se spiritualmente Dio \u00e8 ritenuto onnipresente, la chiesa contiene al suo interno la reale presenza del corpo e del sangue di Cristo, cio\u00e8 sotto le specie eucaristiche. \nIl termine \"ecclesia\" in origine indicava la comunit\u00e0 di persone convocata da Dio. Con il tempo il termine derivato \"chiesa\" ha portato a significare anche il luogo dove avviene l'incontro della comunit\u00e0; infine ha acquisito questo significato come in senso fisico.\nDenominazioni in ordine gerarchico.\nGli edifici ecclesiastici cristiani possono avere varie denominazioni, a seconda della loro tipologia, funzione o importanza:\nL'Ufficio nazionale per i beni culturali ecclesiastici della CEI ha avviato, nel 2004, un censimento delle chiese finalizzato alla creazione di un archivio che descriva lo stato attuale di tutti gli enti ecclesiastici diffusi sul territorio italiano..\nStili architettonici.\nNella storia dell'architettura si sono alternati nelle varie epoche storiche vari stili architettonici, ognuno con le sue peculiarit\u00e0, che hanno influenzato anche la realizzazione delle Chiese, a volte sovrapponendosi tra loro. Tra questi si ricordano lo stile paleocristiano, lo stile romanico, lo stile gotico, lo stile barocco, lo stile neoclassico, lo stile moderno e contemporaneo.\nStoria.\nEt\u00e0 precostantiniana.\nL'edificio ecclesiastico come \u00e8 attualmente inteso non si \u00e8 potuto sviluppare prima dell'Editto di Milano del 313, anno in cui \u00e8 stata concessa la libert\u00e0 di culto ai cristiani. Fino ad allora i cristiani usavano riunirsi in edifici privati, chiamati \"domus ecclesiae\" (case della comunit\u00e0).\nBasiliche e battisteri.\nCon la libert\u00e0 di culto si pose anche il problema di come costruire gli edifici necessari per la liturgia cristiana, che poteva essere celebrata pubblicamente. Venne adottato il modello basilicale. La basilica esisteva come tipologia architettonica romana, e aveva la funzione di edificio pubblico, non legato alla religione. Il tempio classico non poteva infatti servire come modello per la chiesa cristiana, poich\u00e9 legato a una religione aborrita e perch\u00e9 anche funzionalmente poco adatto, in quanto non prevedeva la fruizione interna dello spazio da parte del fedele, ma piuttosto quella esterna.\nL'edificio basilicale, nella rielaborazione cristiana, subisce delle trasformazioni non solo funzionali ma anche estetiche. La percorrenza diviene prevalentemente longitudinale, con lo spostamento della porta principale su un lato corto e la localizzazione dell'altare sul lato opposto, spesso dotato di abside. Tra la navata e l'altare (il cui spazio circostante viene denominato presbiterio) spesso viene posta una navata minore trasversale, chiamata transetto, che rende la pianta dell'edificio simile a una croce.\nAnche nell'alzato si hanno delle modifiche sostanziali. , e al posto della copertura a crociera della navata centrale si preferisce la copertura con capriate lignee, che d\u00e0 all'edificio un aspetto meno sontuoso. Spesso le pareti vengono ricoperte da cicli di mosaici o affreschi, che smaterializzano lo spazio, coerentemente con la visione ascetica del primo cristianesimo.\nCostantino I stesso patrocin\u00f2 l'edificazione di numerose chiese. Fra queste le quattro basiliche patriarcali di Roma, le basiliche di Gerusalemme e Costantinopoli.\nUn altro edificio cristiano che ebbe origine in quest'epoca fu il battistero. Anche in questo caso il riferimento fu un edificio romano \"profano\", l'edificio a pianta centrale (circolare o poligonale) delle terme romane, contenente le vasche per l'acqua. \u00c8 evidente la connessione di tipo funzionale. Il rito del battesimo avveniva infatti per \"immersione\", e l'architettura termale, opportunamente rielaborata, si prestava a essere reinterpretata per questo scopo.\nBisanzio.\nL'architettura sacra bizantina \u00e8 la rielaborazione delle due tipologie della basilica e del battistero. Si sviluppa infatti anche la chiesa a pianta centrale, spesso edificata in onore di un martire. Un altro elemento che avr\u00e0 una grande importanza anche negli sviluppi futuri \u00e8 la cupola. Fra queste, quella che colpir\u00e0 maggiormente la fantasia dei contemporanei sar\u00e0 quella di Santa Sofia di Costantinopoli, che diverr\u00e0 anche il modello ideale delle moschee ottomane. In Italia, l'influsso bizantino \u00e8 molto forte soprattutto, ma non solo, in Romagna, attraverso Ravenna. Da qui si irradia, gi\u00e0 nei primi secoli del Medioevo, in forme semplificate, nelle pievi del territorio tra la stessa Ravenna e la vicina Forl\u00ec.\nMedioevo.\nIl Medioevo \u00e8 il periodo del grande sviluppo dell'architettura ecclesiastica, che di norma segue regole, geometriche, matematiche e astronomiche ben precise: \"Guido Bonatti da Forl\u00ec, matematico, astronomo e astrologo attivo a Parigi durante il XIII secolo, nel suo \"Decem continens tractatus astronomiae\", di cui si dispone di un'edizione pubblicata a Venezia nel 1506 (Bonatti da Forl\u00ec 1506), mette in evidenza che le chiese, essendo centri di potere divino, dovevano essere innalzate secondo scrupolose regole rituali seguendo il corso dei cieli e che dovevano essere edificate quando si verificano talune congiunzioni astrali favorevoli\". \nNell'alto Medioevo le chiese non sono di grandi dimensioni. I modelli planimetrici sono quelli gi\u00e0 codificati nel tardo antico, ma appaiono significative varianti locali. Il Medioevo \u00e8 anche il periodo della costituzione della capillare organizzazione ecclesiastica. Il territorio rurale viene suddiviso in plebanati, con a capo una pieve, cio\u00e8 una chiesa dove veniva amministrato il battesimo, e con chiese figliali dipendenti. Nelle citt\u00e0, soprattutto dopo l'anno mille - nell'et\u00e0 detta romanica, anche se alcuni autori, come il Focillon, rilevano che gli elementi del romanico sono gi\u00e0 tutti presenti nell'alto Medioevo nelle pievi dell'area tra Forl\u00ec e Ravenna -, assumono importanza le cattedrali, cio\u00e8 le chiese in cui risiede il vescovo. \nAnche le abbazie benedettine conoscono un grande sviluppo. Fra queste il monastero pi\u00f9 importante nell'Europa medievale \u00e8 certamente il monastero di Cluny, in Borgogna, l'edificio ecclesiastico di maggiori dimensioni dell'epoca. Pur nell'unitariet\u00e0 di alcuni caratteri, l'arte romanica conosce molte diverse \"interpretazioni\", dovute a differenze locali, cronologiche e anche di materiale: pietre, a volte di fiume, mattoni, ecc.\nNel XII secolo l'architettura ecclesiastica subisce un'importante trasformazione e accelerazione, con la costruzione del primo edificio gotico, l'Abbazia di Saint-Denis vicino a Parigi. Progressivamente, l'architettura gotica diventa il linguaggio comune a quasi tutta l'Europa occidentale. Fra le innovazioni di questo nuovo modo di concepire l'edificio sacro vi \u00e8 il grande sviluppo della parte orientale della chiesa, con il deambulatorio attorno al coro, e l'uso della volta a crociera e dell'arco acuto negli alzati, che d\u00e0 slancio e coerenza formale a tutto l'edificio.\nNel periodo gotico si sviluppano, inoltre, una serie di edifici specialistici. Fra questi le chiese degli ordini mendicanti, dotate, diversamente dalle cattedrali e dalle chiese collegiate, di ampie navate, coro ridotto e decorazione semplificata, funzionali all'attivit\u00e0 di predicazione svolto da questi ordini religiosi.\nEt\u00e0 moderna.\nNel Rinascimento l'architettura ecclesiastica tradizionale viene confrontata con i modelli derivati dall'antichit\u00e0 classica. Si cerca di coniugare i due modelli in realt\u00e0 eterogenei, in parte ritornando agli schemi basilicali paleocristiani, in parte formulando dei modelli nuovi, di sintesi, come la chiesa a pianta centrale teorizzata dagli architetti umanisti del Quattrocento toscano e poi romano. Tale sintesi avr\u00e0 il suo momento di maggior vigore all'inizio del Cinquecento, quando verr\u00e0 addirittura demolita la basilica costantiniana di San Pietro per fare posto a un edificio a pianta centrale con una cupola maggiore di quella del Pantheon.\nL'architettura ecclesiastica del Rinascimento andr\u00e0 incontro a una crisi in seguito agli sconvolgimenti che subir\u00e0 la chiesa con la riforma protestante. Il concilio di Trento non deliberer\u00e0 direttamente sull'architettura chiesastica, ma faranno scuola le chiese fatte erigere dal cardinale Carlo Borromeo di Milano, che vengono teorizzate nel suo \"Instructiones Fabric\u00e6 et Supellectilis Ecclesiastic\u00e6\" del 1577 e che diverranno i modelli dell'architettura della controriforma. Questi edifici mantengono la tradizionale pianta basilicale, un linguaggio classico negli alzati e la cupola all'incrocio del transetto. Questo modello si diffonde in tutta Europa e diventa quasi il linguaggio ufficiale del cattolicesimo, influenzando anche l'architettura dei paesi riformati, che per\u00f2 adottano inizialmente un linguaggio meno monumentale e talvolta con persistenze della tradizione gotica.\nSe i primi modelli borromiani sono piuttosto severi e austeri, ben presto nel corso del XVII secolo con il barocco l'architettura sacra diventa l'occasione di spregiudicate sperimentazioni architettoniche, e il linguaggio classicista del Rinascimento viene reinterpretato con fantasia e vigore, applicando all'architettura forme geometriche, come ellissi e concavit\u00e0 - convessit\u00e0, diverse da quelle ad angolo retto o basate su circonferenze perfette del Rinascimento.\nDal punto di vista funzionale le chiese barocche mantengono la distinzione fra navata riservata ai fedeli e presbiterio con l'altare maggiore. Il coro spesso si sposta dietro l'altare (fino all'et\u00e0 gotica era davanti all'altare). Vengono eliminati tramezzi e altri elementi che ostruiscono la vista, forzando la concentrazione dei fedeli verso il centro dell'altare. La navata centrale diviene predominante, mentre quelle laterali spesso vengono utilizzate per altari laterali. Il pulpito spesso \u00e8 in mezzo alla navata (disposizione gi\u00e0 introdotta dagli ordini mendicanti nel Medioevo per facilitare l'ascolto) e spesso \u00e8 presente una cantoria a balcone, disposta o ai lati dell'altare contrapposta all'organo o sotto l'organo stesso. Talvolta la cantoria \u00e8 disposta sopra la porta d'ingresso.\nNelle chiese protestanti la distribuzione dello spazio \u00e8 meno assiale. Spesso le chiese sono dotate di tribune sopraelevate e il pulpito generalmente ha un grande rilievo. Nelle chiese anglicane la disposizione dell'altare dar\u00e0 occasione a grandi dispute, simili a quelle avvenute nelle chiese cattoliche dopo il concilio Vaticano II.\nXIX e XX secolo.\nCon il romanticismo l'architettura sacra conosce un grande sviluppo, riprendendo il linguaggio degli stili storici, dapprima con il neogotico e in seguito recuperando anche le altre epoche.\nNegli anni successivi l'edilizia delle chiese subir\u00e0 l'influenza di quella pi\u00f9 generale dell'architettura, senza che vengano poste in discussione le funzioni tradizionali dell'edificio sacro. In campo cattolico, dopo il concilio Vaticano II l'architettura sacra conosce un periodo di riorganizzazione per trovare una diversa identit\u00e0. \nLe chiese postconciliari generalmente mantengono una forte centralit\u00e0 e unidirezionalit\u00e0 (come nel barocco), a cui si aggiunge una semplificazione degli elementi d'arredo. L'altare viene rivolto verso il pubblico e vengono del tutto eliminate le balaustre di separazione e il pulpito per la predicazione, mentre viene reintrodotto l'uso dell'ambone per le letture bibliche. Talvolta non \u00e8 presente l'organo a canne n\u00e9 la cantoria come spazio separato, in quanto la musica sacra perde la sua impronta esclusivamente classica.\nI luoghi di riunione prima della pace della Chiesa.\nLa vita e le condizioni di culto della comunit\u00e0 cristiana prima dell'Editto di Milano del 313, con il quale il Cristianesimo viene legalmente riconosciuto, sono state questioni lungamente dibattute, ma in effetti pochi sono i dati reali e obiettivi. Le fonti, infatti, sono scarse e comunque imprecise, soprattutto riguardo agli ambienti destinati al culto e alle modalit\u00e0 dello stesso. Le dure persecuzioni e la clandestinit\u00e0 a cui erano obbligati i cristiani determina una condizione di precariet\u00e0 anche nella scelta del luogo in cui officiare la liturgia.\n\"Ecclesiae domesticae\".\nSecondo Friedrich Wilhelm Deichmann, i monumenti cristiani pi\u00f9 antichi sono parte della cultura dell'epoca romana imperiale, poich\u00e9 la cultura dei primi fedeli non doveva essere diversa o separata da quella dell'ambiente in cui vivevano. I luoghi di culto precedenti la basilica erano, infatti, delle case private adibite allo scopo, che risalgono a prima del III secolo d.C., chiamate \"ecclesiae domesticae\" (\"chiese domestiche\"), nelle quali soltanto uno o pi\u00f9 ambienti erano destinati al culto. Tali ambienti presentavano spesso elementi divisori ed erano forniti d'arredamento mobile che, all'occorrenza, si poteva nascondere velocemente.\nSecondo la normativa sulle riunioni all'interno di case private, gli incontri si svolgevano sotto la responsabilit\u00e0 del proprietario, il cui nome era indicato nel \"titulus\" (tabella esposta all'esterno dell'edificio). Egli aveva l'obbligo di far s\u00ec che non avvenissero disordini e che non fosse arrecato disturbo alcuno alla quiete pubblica. Le \"ecclesiae domesticae\" erano quindi prive di qualunque carattere distintivo e non presentavano uniformit\u00e0 tipologica: per questo motivo le tracce materiali del primo cristianesimo sono molto scarse nel primo secolo e mezzo.\nPer svariate generazioni l'edificio di culto rimase profano, non consacrato, e l'eucaristia era celebrata su un comune tavolo privo di qualsiasi carattere sacro. Ma, oltre che dallo stato di clandestinit\u00e0 della nuova religione, questa situazione era originata anche dalla particolare spiritualit\u00e0 del cristianesimo primitivo, un culto non pi\u00f9 legato a un edificio materiale o a un luogo specifico, ma vissuto nello spirito del singolo individuo e della comunit\u00e0. Il termine \"ecclesia\" (dal termine greco per \"assemblea\"), infatti, secondo san Paolo, indica la comunit\u00e0 dei battezzati, non un \"edificio costruito dalle mani dell'uomo\".\nPer i primi due secoli, le fonti storiche forniscono diversi accenni sull'uso di case private prestate di volta in volta come luoghi di culto. La notizia secondo la quale, dopo la morte di Ges\u00f9, Maria e i discepoli si riunirono a pregare in una \"camera alta\" situata in un piano sopraelevato, ci fa ragionevolmente ipotizzare l'esistenza di camere analoghe utilizzate per le funzioni liturgiche -domenicali, alle quali si accenna anche negli Atti (XX, 7-9) e nelle epistole paoline (1 Cor. XVI,19; Ad Rom. XVI, 3-5; Ad Colos. IV, 15; Ad Philem. 1, 2-3). Intorno alla met\u00e0 del II secolo Giustino riferisce che le riunioni si svolgevano dove fosse possibile (Apol. I, 65-67), mentre gi\u00e0 alla fine dello stesso secolo Marco Minucio Felice (Octavius IX,1) c'informa che col termine \"sacraria\" si denominavano i luoghi di culto, dando quindi testimonianza di ambienti destinati soltanto a tale funzione. Qualche decennio pi\u00f9 tardi, nel testo siriaco delle \"Recongnitiones Clementinae\" (X, 71) si cita un certo Teofilo che dona la sua casa alla chiesa perch\u00e9 venga adibita a luogo di culto.\n\"Domus ecclesiae\".\nUna prima svolta verso la nascita d'una struttura edilizia pi\u00f9 complessa si ha a partire dal III secolo, quando la comunit\u00e0 cristiana si \u00e8 notevolmente ingrandita e strutturata grazie a un preciso ordinamento gerarchico riconosciuto dalle autorit\u00e0 e alla costruzione di un patrimonio comunitario. E ha guadagnato l'appoggio e la protezione di una parte della classe dominante. Cominciano allora a manifestarsi le condizioni perch\u00e9 i luoghi di culto diventino e stabili e di propriet\u00e0 della comunit\u00e0. La \"ecclesia domestica\" si trasforma cos\u00ec nella \"domus ecclesiae\". Tutti gli ambienti vengono adibiti a uso liturgico, con varie funzioni: vi sono una grande sala per le riunioni aperte sul cortile centrale, un battistero, una stanza per l'Agape (istituzione caritatevole che consisteva in una cena offerta ai poveri e alle vedove) e, talvolta al piano superiore, anche l'abitazione dei sacerdoti e alcune stanze per coloro che si preparavano a ricevere il battesimo.\nLa stabilizzazione del luogo di culto provoca anche un mutamento di significato nel termine greco \"ecclesia\" che ora non designa pi\u00f9 solo la comunit\u00e0 dei fedeli, ma anche il luogo di riunione, la casa di Dio, quindi un santuario, anche se ufficialmente l'edificio di culto viene considerato ancora profano. Questa graduale trasformazione pone alcuni dei presupposti per la nascita della basilica cristiana. \"Domus ecclesiae\" si ritrovano un po' ovunque in tutto l'impero ma, tra le pi\u00f9 antiche, si ricordano quella scoperta in Siria a Dura Europos sull'Eufrate e quella scoperta a Roma sotto la chiesa di San Martino ai Monti.\n\u00c8 ovvio che, pur avendo le stesse funzioni, questi edifici non avevano sempre una struttura comune, ma piuttosto questa dipendeva dalla regione geografica, dalla tipologia dell'abitazione originaria e dalla possibilit\u00e0 di adattare un edificio preesistente alle esigenze di una comunit\u00e0. Nulla, del resto, ci suggerisce che prima della pace della chiesa i cristiani abbiano sviluppato un'architettura monumentale. Essi usano, infatti, edifici di civile abitazione perfettamente inseriti nella tradizione dell'architettura domestica del luogo e del periodo. Solo in presenza di graffiti o di pitture con temi cristiani \u00e8 possibile distinguere una \"domus ecclesia\" da una normale casa d'abitazione.\nE questo tipo di edificio resister\u00e0 ancora nel IV secolo, quando vengono realizzate le prime basiliche \u2013 come dimostrano gli esempi pi\u00f9 evoluti di \"domus ecclesiae\" di IV secolo, scoperti in Siria (a Qirq-Bize) e in Inghilterra (a Lullinston, nella diocesi di Southwark) \u2013 e finch\u00e9 saranno definitivamente sostituite dalle chiese vere e proprie.\n\"Domus ecclesiae\" di Dura Europos.\nQuella di Doura Europos fu costruita nel 232 d.C., come attesta un graffito. Il suo eccellente stato di conservazione \u00e8 dovuto al fatto che, essendo stata inglobata nella cinta muraria costruita nel III secolo per proteggere la citt\u00e0 dagli attacchi, rimase sepolta dal crollo del terrapieno delle mura stesse durante l'assedio dei Parti nel 258 d.C.\nIl pianterreno ci offre una nitida visione di quello che doveva essere l'aspetto delle prime chiese comunitarie. L'edificio \u00e8 provvisto di un atrio circondato da ambienti di varie dimensioni e da un portico. La chiesa vera e propria \u00e8 la stanza pi\u00f9 grande del piano terra. Essa si apre a sud dell'atrio, ed \u00e8 costituita dall'unione di due ambienti pi\u00f9 piccoli mediante l'abbattimento del muro divisorio. Sulla parete est dell'aula \u00e8 visibile un piccolo basamento (alcuni dicono base per la sede del presbitero l'anziano a capo della comunit\u00e0 altri dicono basamento dell'altare). \nAdiacente a questa sala (e comunicante con essa) \u00e8 il catecumeneo (locale destinato alla catechesi per la preparazione al battesimo), ubicato sul lato ovest dell'atrio e comunicante con quest'ultimo attraverso una larga apertura. Infine, da un piccolo passaggio sulla parete nord del catecumeneo si accede al battistero. Quest'ultimo \u00e8 un vano di modeste dimensioni, con una vasca battesimale sulla parete ovest e affreschi raffiguranti scene dell'Antico e del Nuovo Testamento (particolarmente notevoli sono le figure di un'orante e di un Buon Pastore), la cui funzione, pi\u00f9 che decorativa, era prettamente didattica. Al piano superiore erano le camere destinate ad abitazione.\n\"Tituli\" a Roma.\nPer quanto riguarda la citt\u00e0 di Roma, gli scavi condotti presso alcune basiliche d'origine paleocristiana hanno riportato alla luce i resti di case private risalenti al III secolo DC. La maggior parte delle chiese romane che vantano una tradizione paleocristiana sono, infatti, fondate su precedenti \"domus ecclesiae\" o \"tituli\".\nIl \"titulus\" indicava originariamente la tabella (di marmo, legno, metallo o pergamena) che, posta accanto alla porta di un edificio, riportava il nome del proprietario. Successivamente ai \"tituli\" privati (che, oltre alla sala cultuale e ai locali annessi per usi liturgici, comprendevano l'abitazione privata), nascono quelli di propriet\u00e0 della comunit\u00e0, che conservavano il nome del fondatore o del donatore della casa.\nI tituli, come le odierne parrocchie, erano soggetti alla giurisdizione della chiesa. Capo della comunit\u00e0 ecclesiale era il presbitero coadiuvato da ministri a lui sottoposti. I vari \"tituli\", anche se identici dal punto di vista funzionale e della finalit\u00e0, a causa della loro diversa origine e datazione, non si possono considerare come un gruppo omogeneo. Di tutti questi luoghi di riunione possediamo due diversi elenchi, desunti dalle sottoscrizioni dei vari presbiteri nel corso dei due sinodi svoltisi a Roma nel 499 e nel 595. \nConfrontando questi due elenchi, in certi casi si nota come il \"titulus\", che nel primo sinodo portava il nome del fondatore o del donatore, nel secondo porta la dedica all'omonimo santo. Probabilmente ci\u00f2 \u00e8 dovuto al crescente interesse per il culto dei martiri. Quelli pi\u00f9 antichi si trovano generalmente in zone periferiche o popolari della citt\u00e0, mentre quelli nuovi creati dopo la Pace della Chiesa ebbero tutti posizioni pi\u00f9 centrale.\n\"Titulus Aequitii\" (San Martino ai Monti).\nA Roma, sotto l'attuale chiesa di San Martino ai Monti e al suo convento, si trova l'edificio romano che \u00e8 tradizionalmente identificato col \"Titulus Aequitii\", il cui livello pavimentale \u00e8 dieci metri pi\u00f9 basso di quello della chiesa. Il titolo si trova anche nei pressi di un mitreo. Questa particolare vicinanza con un luogo destinato a un culto misterico ha spinto il Ghetti a ipotizzare che questa scelta, lungi dall'essere casuale, sia avvenuta nel contesto delle lotte contro i cultori di Mitra.\nFra il sinodo del 499 e quello del 595, anche il \"titulus Aequitii\" cambi\u00f2 denominazione, e il nome di San Silvestro (in onore dell'omonimo papa) prevalse su quello del primo proprietario, Equizio, il cui \"palatium\" doveva essere sontuoso, a giudicare dai rinvenimenti di pavimenti musivi, di tracce di decorazione affrescata sulle volte, di marmi e oggetti artistici venuti alla luce all'epoca dei primi scavi.\nOggi si scende nel titolo da una scalinata aperta nel \u2018600 sul lato occidentale della chiesa. L'ambiente \u00e8 di forma pressoch\u00e9 rettangolare; una doppia fila di pilastri lo divide in undici vani minori di dimensioni ineguali. Di questi, gli otto vani centrali formano una grande sala a due navate che doveva servire per le celebrazioni liturgiche, mentre i vani laterali costituivano degli ambienti di servizio.\nIl titolo, per volere di papa Simmaco, fu ampliato nel VI secolo. Nel IX secolo, papa Sergio II ne ordin\u00f2 i restauri, erigendovi sopra e accanto un monastero e l'attuale basilica di San Martino ai Monti.\n\"Titulus Byzantis\" (Santi Giovanni e Paolo).\nMaggiore complessit\u00e0 presentano le strutture originariamente pertinenti al \"titulus Byzantis\", sotto la chiesa dei Santi Giovanni e Paolo. Qui, intorno alla met\u00e0 del III secolo, al primo piano di un\"insula\" pi\u00f9 antica fu ricavata un'ampia sala, utilizzata probabilmente come luogo di riunione della comunit\u00e0 cristiana. Agli inizi del IV secolo, i vani al pianterreno ricevettero una decorazione ad affresco con soggetti cristiani, comprendenti anche un'orante e un apostolo in vesti di filosofo.\n\"Titulus Clementis\" (San Clemente).\nUn altro complesso cultuale di notevole importanza \u00e8 quello di San Clemente, nella vallata tra il Colle Oppio e il Celio. Trattasi di un contesto archeologico molto complesso, con una stratificazione di quattro fasi. La fase che ci interessa \u00e8 quella che vede, intorno alla met\u00e0 del III secolo, il riadattamento al culto cristiano di parte di una \"domus\" pi\u00f9 antica, nei pressi di un mitreo. La \"domus ecclesiae\" sarebbe riconoscibile nell'ambiente in seguito trasformato nella basilica sotterranea di San Clemente, caratterizzato da una grande sala, probabilmente divisa in due o tre navate da file di pilastri e colonne, comunicante attraverso aperture con l'esterno dopo aver attraversato cortili e portici. Lo sviluppo architettonico di quest'ambiente portato alla luce dagli scavi fa supporre che l'edificio sia identificabile col \"titulus Clementis\", di cui parlano gli Atti dei sinodi del 499 e del 595.\nNel IV secolo, all'aula di culto fu aggiunta un'abside e si realizz\u00f2 un collegamento col vicino mitreo. La basilica fu poi internamente divisa in tre navate mediante due file di colonne sormontate da arcate. Dietro l'abside erano forse presenti gli ambienti di servizio dei pastofori, come lascerebbero intuire delle aperture sul muro di fondo. Le navate erano, inoltre, precedute da un nartece. Tuttavia l'impianto \u00e8 generalmente caratterizzato da una forte irregolarit\u00e0, a causa dei continui riadattamenti.\nBasiliche cristiane.\nPremessa: la basilica nel mondo romano.\nContrariamente a quanto si potrebbe pensare, il termine \"basilica\" originariamente non designava l'edificio cristiano, ma un edificio pubblico romano (basilica forense o civile), descritto da Vitruvio come un ambiente coperto, a pianta rettangolare, suddiviso in pi\u00f9 navate da colonnati o pilastri, il cui ingresso era generalmente su uno dei lati lunghi.\nLe basiliche pi\u00f9 antiche sorsero nel Foro Romano a Roma a partire dal II secolo a.C. (tra queste la \"basilica Porcia\", 184 a.C.; \"basilica Fulvia Emilia\" (meglio conosciuta come Basilica Emilia, nei suoi rifacimenti successivi), 179 a.C.; \"basilica Sempronia\", 169 a.C.) e avevano la funzione di centro d'affari e di sedi giudiziarie. La basilica diviene ben presto uno degli edifici che ogni citt\u00e0 romana deve avere nel suo foro.\nLa massima realizzazione di questo tipo architettonico si ebbe nel Foro di Traiano con la basilica Ulpia (112 d.C.), opera di Apollodoro di Damasco, dotata di due ampie absidi e cinque navate. L'ultima basilica pagana \u00e8 invece quella di Massenzio presso il Foro Romano, completata da Costantino (inizi delIV secolo d.C.) che, per le sue caratteristiche rientra pienamente nei modi espressivi tardoantichi.\nLe teorie sull'origine della basilica cristiana e orientazione dell'edificio di culto.\nRiguardo all'origine della basilica cristiana, gli studiosi hanno a lungo dibattuto. Si trattava in sostanza, di stabilire se sia stata ripresa dall'architettura romana anteriore, oppure se sia stata ideata ex novo dall'architettura paleocristiana.\nFino al XIX secolo l'opinione dominante rimase quella di Leon Battista Alberti, il quale aveva visto nella basilica forense e giudiziaria romana il prototipo di quella paleocristiana. Tuttavia nell'Ottocento la teoria dell'Alberti \u00e8 stata pi\u00f9 volte rivista e si elaborarono tre diverse ipotesi.\nLa prima teoria, quella \"di derivazione materiale\", considera la basilica cristiana come una derivazione da precedenti tipici architettonici classici. Riguardo a quali siano questi tipi, le risposte sono le pi\u00f9 svariate: la sala ipostila egiziana di cui parla Vitruvio, gli ipogei e le basilichette cimiteriali romane, una fusione tra la cella tricora e l'aula privata, le varie parti della casa romana, l'aula basilicale delle residenze imperiali tardoantiche.\nLa \"teoria liturgica\" sostiene invece che la primitiva architettura cristiana avrebbe avuto un carattere originale, e che la forma dell'edificio basilicale sarebbe stata suggerita e determinata dalla liturgia del nuovo culto.\nLa teoria \"di derivazione composita\", quella pi\u00f9 moderna e pi\u00f9 largamente accettata, tende a riconoscere una molteplicit\u00e0 di apporti delle diverse culture e civilt\u00e0, ma al contempo scorge una sapiente rielaborazione dei modelli preesistenti, tanto da riconoscere all'architettura paleocristiana una sua inconfutabile originalit\u00e0.\nInsieme alle denominazioni, anche l'orientazione delle basiliche non fu oggetto a canoni immutabili (per orientazione s'intende il punto cardinale verso cui \u00e8 rivolta l'abside). Nel documento pi\u00f9 antico, le Costituzioni apostoliche (scritte da un orientale), si prescrive l'orientazione a est, in omaggio alla regola di pregare col viso rivolto a oriente, la cui origine risale a tradizioni giudaiche, come molti altri aspetti della prassi e dell'organizzazione cristiana. Molte chiese paleocristiane tuttavia sembrano non rispondere ad alcuna regola precisa, ma piuttosto a esigenze di topografia locale. A volte l'orientazione \u00e8 poi determinata da fattori particolari, come ad esempio la presenza della tomba di un martire. Comunque, dall'VIII secolo l'orientazione a est si afferma in modo decisivo e, dopo il Mille, diventa norma costante per le chiese di tutto il mondo cristiano fino agli anni sessanta del Novecento.\nLe parti costitutive della basilica paleocristiana.\nLa basilica paleocristiana era costituita da un insieme d'ambienti, ciascuno dei quali svolgeva una funzione liturgica o assistenziale. La classificazione della comunit\u00e0 in vari gradi e la necessit\u00e0 di assicurare a ogni categoria il proprio posto durante la celebrazione del servizio liturgico fecero sorgere davanti alla chiesa una serie di ambienti pi\u00f9 o meno vasti. Qui si disponevano i catecumeni, cio\u00e8 coloro che si preparavano al battesimo. A loro era infatti consentito poter seguire dall'esterno la celebrazione, ma non potevano entrare in chiesa.\nAtrio o quadriportico.\nUno di questi era l'atrio (\"atrium\"), in forma di \"quadriportico\", ossia con porticati sui quattro lati, che precedeva l'aula di culto ed era riservato ai gradi pi\u00f9 bassi dei catecumeni: gli intercolumni erano chiusi in basso, almeno per alcuni tratti, da cancelli lignei, e riparati in alto da cortine o \"velaria\". La parte centrale scoperta dell'atrio era talvolta occupata da un giardino (\"paradisus\") con al centro una vasca per le abluzioni (\"kantharos\") o con fontane su uno dei lati. In qualche caso, sul lato rivolto verso la strada, l'atrio era preceduto da un ingresso monumentale (spesso con la denominazione di protiro).\nNartece.\nUno dei lati del quadriportico metteva in comunicazione l'atrio con la chiesa. Questo lato, solitamente quello orientale, sovente confinava non direttamente con la facciata, ma con un ambiente trasversale, detto nartece, che precedeva l'ingresso della basilica. Inizialmente destinato ad alcuni gradi dei catecumeni e ai penitenti, esso cambiava in base alla sua posizione.\nEra detto esonartece o nartece esterno se si trovava all'esterno della facciata, endonartece o nartece interno se aderiva al prospetto interno e quindi se, incluso nel perimetro della chiesa, veniva a trovarsi nella parte iniziale della navata. Il nartece poteva essere inoltre \"semplice\", se era costituito da un solo vano trasversale; \"doppio\", se era formato da due vani trasversali (per esempio Santa Sofia a Costantinopoli); \"a forcipe\", quando i lati brevi erano curvilinei (per esempio San Vitale a Ravenna e Santa Costanza a Roma).\nIl piedicroce e le navate.\nL'interno della chiesa era costituito da una grande sala rettangolare, in seguito sviluppato in una pianta a Croce latina, dove la parte che va dal fondo dell'edificio alla crociera col transetto viene chiamata piedicroce, in quanto \u00e8 la parte inferiore della croce. Essa, come prima le sale rettangolari, viene suddivisa per mezzo di colonne o pilastri. Queste suddivisioni presero il nome di navate, dalla metafora che assimilava la chiesa alla nave di Cristo, dove a ciascun membro viene assegnato un posto ben preciso in base al ruolo da lui svolto. Il numero delle navate era sempre dispari ma non era fisso: una, tre, cinque, sette, nove. La maggior parte delle basiliche era a tre navate; erano poche quelle a cinque navate (San Pietro in Vaticano); ancora meno quelle a sette (Santa Monica a Cartagine) e a nove (Damus-el-Karita sempre a Cartagine).\nLe colonne o i pilastri sorreggevano arcate a tutto sesto oppure una trabeazione continua e lineare, spesso riutilizzando elementi di reimpiego. Un esempio di trabeazione rettilinea splendidamente realizzata in laterizio rivestito di mosaici \u00e8 nella chiesa di Santa Maria Maggiore a Roma. In Oriente e a Ravenna, sin dal V secolo al di sopra delle colonne, comincia ad apparire un elemento architettonico nuovo di forma tronco-piramidale: il pulvino. Collocato sopra il capitello, conferisce uno slancio ancor maggiore alle arcate e diverr\u00e0 caratteristico dell'architettura bizantina. Soprattutto in Africa settentrionale e in Grecia, erano frequenti gli esempi di colonne binate, cio\u00e8 raddoppiate.\nGi\u00e0 dagli inizi del IV secolo, la larghezza delle navate si basava su un rapporto proporzionale 2:1, cio\u00e8 la navata maggiore era normalmente larga il doppio delle navate laterali. Tale rapporto and\u00f2 progressivamente alterandosi nel corso del V secolo, quando le navate laterali andarono sempre pi\u00f9 restringendosi fino a raggiungere una larghezza inferiore alla met\u00e0 di quella centrale. Inoltre, nelle chiese greche si trova frequentemente una divisione pi\u00f9 marcata tra le navate laterali (o navatelle) e la navata centrale: le colonne poggiano su un muretto continuo che, con l'eccezione di alcuni passaggi, chiude ogni comunicazione fra gli intercolumni.\nMatronei.\nAl di sopra delle navate laterali, alcune basiliche paleocristiane presentavano un piano sopraelevato, illuminato da finestre proprie, lunghe quanto le navate sottostanti e talora estese anche alla facciata interna (\"tribune a U\", come in San Demetrio a Salonicco). Queste gallerie furono chiamate anche \"tribune\" o matronei perch\u00e9, secondo un'opinione diffusa, erano destinate ad accogliere le donne: appartenenti a comunit\u00e0 religiose e di clausura o alle famiglie nobiliari. I matronei si affacciavano sulla navata maggiore al di sopra di arcate sostenute da colonne o pilastri, ed erano chiuse fino a una certa altezza con parapetti marmorei. L'accesso alle gallerie era assicurato per mezzo di scale poste nel nartece, in una delle torri della facciata oppure in uno degli ambienti situati ai lati delle absidi.\nPresbiterio.\nEra invece riservato al clero lo spazio del presbiterio, situato nella parte terminale della navata maggiore. Detto anche \"sacrarium\" e \"na\u00f2s\", termine proprio della cella del tempio pagano, il presbiterio, per evidenti ragioni di visibilit\u00e0, era spesso sopraelevato rispetto al livello pavimentale della chiesa per mezzo di alcuni gradini.\nIl presbiterio era sempre isolato da cancelli, o dall'iconostasi che ne sottolineavano la sacralit\u00e0. Gli organismi che lo componevano, fondamentali per le funzioni liturgiche, erano: l'altare, l'abside, la cattedra, i banchi per il clero, l'ambone e i cancelli.\nL'area del presbiterio \u00e8 altrimenti delimitata e enfatizzata dall\"arco trionfale\" - da non confondersi con l'omonima opera architettonica a s\u00e9 stante, di tipo celebrativo per gli imperatori romani - ovvero l'arco posto tra la navata e il transetto o il presbiterio, generalmente adorno di mosaici o affreschi, chiamato anche nei testi cristiani pi\u00f9 antichi \"arcus o fornix maximus\" (l\"arcus maior\" era invece quello dell'abside principale, talora coincidente).\nAltare.\nL'altare era ed \u00e8 tuttora il luogo sacro per eccellenza, dove si compie il sacrificio. Ne conosciamo diversi tipi: \"altare a mensa\", costituito da una lastra marmorea sostenuta da quattro supporti o da uno centrale che richiamano la tavola dell'Ultima Cena; \"a blocco\", realizzato con un blocco di muratura su cui all'occorrenza si poneva sopra una tavola; \"a sarcofago\", simile nella forma a un'arca funeraria; \"a cofano\", simile a una cassetta destinata a contenere delle reliquie.\nL'altare poteva essere di marmo, pietra, legno e muratura; poteva essere rivestito di metallo prezioso (oro, argento, bronzo); poteva essere fisso o mobile. Con la diffusione del culto dei martiri e la conseguente proliferazione di chiese erette sopra le tombe venerate, si fece s\u00ec che l'altare si trovasse esattamente in corrispondenza della sepoltura sottostante. Dal V secolo l'altare si trasform\u00f2 esso stesso in sepolcro, per la presenza di reliquie di martiri, vere o per contatto (bende o altri oggetti che erano stati a contatto coi resti del santo), che erano spesso inserite dentro l'altare oppure sotto di esso, in una cavit\u00e0 rettangolare o cruciforme ricavata nel pavimento.\nSpesso \u00e8 caratterizzato dalla presenza del paliotto, un pannello decorativo che riveste la facciata anteriore.\nCiborio.\nSopra l'altare s'innalzava spesso il ciborio, un baldacchino sostenuto da quattro colonne con una copertura a piramide o a cupola, alla quale si fissavano quattro veli, che venivano chiusi per nascondere l'altare al momento della consacrazione. I cristiani ereditarono l'idea di sacralit\u00e0 legata al ciborio dal simbolismo della copertura delle sepolture privilegiate o dei troni presente presso molto popoli antichi, e naturalmente dal tabernacolo ebraico. La maestosit\u00e0 di questo elemento fu portata alle sue estreme conseguenze nel Seicento da Gian Lorenzo Bernini, con la realizzazione del famoso ciborio, sorretto da quattro gigantesche colonne tortili in bronzo sulla tomba di San Pietro in Vaticano.\nCattedra e \"subsellia\".\nLa cattedra, sedile con schienale alto e braccioli, forma un insieme inscindibile con l'abside, attraverso la simbologia della \"cathedra Christi\"-\"cathedra Episcopi\", nella basilica divenuta la sala del trono divino. Generalmente sopraelevata con qualche gradino, era prerogativa delle chiese episcopali, titolari e monastiche, ed era destinata al vescovo, al presbitero o al capo della comunit\u00e0 monastica. Originariamente in legno e perci\u00f2 mobile, dopo la Pace della Chiesa, fu realizzata in marmo o in muratura, con le facce decorate con croci, monogrammi e scene dell'Antico e del Nuovo Testamento.\nAi lati della cattedra erano i banchi per i presbiteri, o \"subsellia\". Si distinguevano in banchi di tipo circolare, se erano disposti lungo il perimetro dell'abside, e di tipo rettangolare, se erano collocati a nord e a sud dell'altare.\nAmbone.\nL'ambone era una specie di tribuna sopraelevata sostenuta da colonne o da un basamento, con balaustra perimetrale, destinata alla lettura dei testi sacri e alle omelie. Esso generalmente aveva l'aspetto di una piattaforma a ferro di cavallo con l'ingresso fiancheggiato da cancelli; il tipo pi\u00f9 monumentale era costruito in muratura, ed era munito di due rampe rivolte a est e una a ovest. Solitamente l'ambone era collocato sulla destra della navata maggiore, presso il presbiterio, ma non mancavano casi in cui si trovava in mezzo alla navata centrale. \u00c8 probabile tuttavia che non tutte le chiese avessero l'ambone, come lascerebbe ipotizzare l'assenza di tracce archeologiche al riguardo in molte basiliche del Nordafrica e della Palestina.\nAbside.\nL'abside era lo spazio della chiesa alle spalle del presbiterio. Nell'architettura romana absidi semicircolari coperte erano largamente impiegate in diversi tipi di costruzioni (basiliche forensi, ninfei, mausolei, ambienti termali ecc.). Si trattava di uno spazio a pianta semicircolare, coperto da una calotta emisferica in muratura o in blocchi chiamata conca o catino absidale, che ospitava la \"cattedra\" fiancheggiata dai \"subsellia\". \nLa maggior parte delle basiliche presenta una sola abside in corrispondenza della navata maggiore, ma, in diversi casi, due absidi pi\u00f9 piccole si aprono al termine delle navate laterali. L'abside poteva trovarsi alla stessa quota del presbiterio, oppure poteva essere sopraelevata mediante gradini (\"abside gradata\"). Essa poteva essere inoltre sporgente rispetto al muro perimetrale esterno (in questo caso appariva di forma \"semicircolare\" oppure, come a Ravenna, \"poligonale\"), o poteva essere chiusa all'interno di un muro rettilineo cos\u00ec da non apparire esternamente.\nParticolarmente difficile risulta la soluzione del problema connesso alla presenza della controabside, ossia d'un'abside sul alto opposto della chiesa presente in numerose basiliche dell'Africa settentrionale, della Tripolitania, della Spagna, della penisola balcanica, ecc. Sono state formulate diverse ipotesi per spiegarne la funzione: in linea di massima sembra che avesse una funzione funeraria e legata al culto dei martiri (\"martyrium\"), ospitando reliquie di santi e martiri e utilizzata come secondo centro di culto.\nCol termine pastoforia s'indicano i due ambienti \u2013 talvolta provvisti di abside \u2013 che si aprivano al termine delle navate laterali, ai lati dell'abside principale. Nell'ambiente di sinistra, detto \"prothesis\", si conservano le offerte dei fedeli, mentre nell'ambiente di destra, detto \"diaconicon\", si custodivano i vasi e i paramenti sacri, come nelle odierne sacrestie.\nTransetto.\nTalvolta, tra le navate e l'abside s'inseriva una navata trasversale, che veniva chiamata transetto per il fatto di trovarsi oltre i cancelli che delimitavano il presbiterio. Il transetto poteva avere la stessa larghezza dell'edificio oppure sporgere oltre il muro perimetrale.\nIl Lemerle distingue due tipi di transetto: \"indipendente\", quando le navate si arrestano al transetto; \"a navate avvolgenti\", quando le navate e i colonnati proseguono a destra e a sinistra del transetto fino a circondare il presbiterio (un esempio \u00e8 costituito dalla chiesa di Santa Mena in Egitto). Il transetto indipendente poteva inoltre essere \"continuo\", cio\u00e8 senza suddivisioni interne, oppure \"tripartito\", quando archi e colonne lo dividevano in tre ambienti distinti ma comunicanti.\nSulla funzione del transetto sono state formulate varie ipotesi. Secondo il Lemerle, non essendo sempre presente in tutte le chiese, rispondeva a esigenze specifiche. Il Sotiriou ritiene invece che fosse in relazione con l'offerta dei doni in vigore fino al VI-VII secolo. Il Krautheimer, infine, attribuisce una funzione diversa a ogni tipo di transetto. Egli sostiene, per esempio, che nel transetto tripartito la parte centrale servisse da \"martyrion\" e fosse riservata al clero, mentre le parti terminali fossero accessibili al clero e ai fedeli che recavano offerte.\nSimbolismo.\nIl tempio terrestre \u00e8 realizzato conformemente a un modello archetipo celeste. Tutti i santuari dell'Antico Testamento sono stati edificati seguendo precisamente le indicazioni di Dio: arca dell'Alleanza, Tenda-Tabernacolo, Tempio di Salomone. Tutti questi edifici sono stati realizzati seguendo in maniera scrupolosa le istruzioni divine (Esodo, 25-31). Anche la concezione cristiana del Tempio, pur nella sua originalit\u00e0, si pone nella medesima prospettiva veterotestamentaria: anche l'edificio cristiano, infatti, \u00e8 il riflesso terrestre di un archetipo celeste: la Gerusalemme celeste che ci viene presentata da san Giovanni nel capitolo 21 dell'Apocalisse. La Gerusalemme Celeste sintetizza l'idea cristiana di \"comunit\u00e0 degli eletti\" e di \"corpo mistico\" e l'idea ebraica del Tempio quale dimora dell'Altissimo e assicura la continuit\u00e0 da un Testamento all'altro nonch\u00e9, di conseguenza, da un Tempio all'altro. La forma architettonica del tempio \u00e8 \"imago mundi\" (\"immagine del mondo\"), imita la struttura dell'universo e incorpora una cosmologia (porta, cupola, la navata come \"cammino del fedele\" verso l'altare cio\u00e8 verso Dio, ecc.). La forma architettonica racchiude e determina uno spazio sacro che diviene in questo modo denso di significato rispetto all'estensione illimitata dello spazio profano \"privo di senso\". Lo spazio delimitato \u00e8 qualitativamente distinto dall'ambiente che lo circonda, esso \u00e8 concepito come un'area ordinata e cosmica che si contrappone allo spazio disordinato e caotico, smisurato e non regolato.\nSia l'Oriente sia l'Occidente hanno individuato nella struttura a croce latina delle corrispondenze simboliche:\nAltri elementi.\nNelle Chiese cristiane solitamente \u00e8 presente un tabernacolo ovvero un elemento dove risiedono le ostie consacrasate. Le chiese sono dotate di una facciata anteriore con uno o pi\u00f9 portali, centrali e laterali in corrispondenza delle navate. A volte come elemento decorativo compaiono sulla parte superiore della facciata uno o pi\u00f9 rosoni, specie in chiese in stile romanico, oppure colonne. Altre volte sono presenti guglie specie in chiese in stile gotico o barocco. All'interno spesso sono presenti cappelle laterali, cripte e affreschi. Nelle grandi basiliche compaiono spesso colonnati antistanti la chiesa e cupole sopra il transetto. Nelle architetture moderne spesso compaiono vetrate decorate. In molte chiese compare all'esterno anche un campanile. Esternamente pu\u00f2 essere presente un sagrato.\nIl battistero e la liturgia battesimale.\nNelle fonti scritte il battistero viene denominato anche \"nynphaeum\", per la sua affinit\u00e0 con gli edifici circolari adibiti a ninfei e a bagni, oppure \"tinctorium\" (dal nome \"tinctio\" dato al rito battesimale), o ancora \"lavacrum\".\nLa cerimonia.\nLa lunga cerimonia dell'iniziazione cristiana, fino a quando non decadde in seguito alla consuetudine di battezzare i bambini appena nati, fu il rito pi\u00f9 solenne e commovente della liturgia primitiva. A somiglianza della funzione eucaristica, esso variava da regione a regione, ma in sostanza comprendeva tre fasi distinte: l'esorcismo e la rinunzia a Satana, il battesimo vero e proprio, l'unzione o cresima.\nI catecumeni, dopo essersi fisicamente mondati se il battistero era munito di bagni, si sottoponevano dapprima alla pratica dell'esorcismo per essere liberati da ogni maleficio diabolico, quindi pronunciavano la rinuncia a Satana rivolti a Occidente, sede del peccato e della morte, e la professione di fede rivolti a Oriente. Compiuti questi preliminari, si spogliavano in un ambiente apposito e, unti con olio consacrato, entravano nella vasca per la triplice immersione od effusione; poi, dopo il battesimo, ivi stesso o in altro ambiente, venivano unti sulla fronte e sugli organi dei sensi con olio (\"crisma\") e con ci\u00f2 stesso cresimati. Ammessi allora nella comunit\u00e0 dei fedeli, i neofiti indossavano il rituale camice bianco, simbolo dell'avvenuta rigenerazione, ricevevano la benedizione del vescovo e potevano finalmente passare nella chiesa per accostarsi all'eucaristia.\nIl battezzante poteva essere il vescovo, il prete o il diacono; in origine la cerimonia si svolgeva una volta all'anno, la notte di Pasqua, con grande affluenza di fedeli; pi\u00f9 tardi invece, e specialmente in Oriente, si battezz\u00f2 alla vigilia di Natale, della Pentecoste e via via in occasione delle feste maggiori.\nSimbolismo.\nOvviamente sia l'ordine liturgico sia gli elementi stessi dell'organismo architettonico rispondevano a una serie di significati simbolici, intesi a celebrare la redenzione dell'uomo dal peccato originale. Tertulliano spiega, ad esempio, con una serie di concetti la ragione della cerimonia nella notte di Pasqua. Essa avviene tra il giorno della morte e quella della Resurrezione di Ges\u00f9. La triplice immersione ricorda i tre giorni trascorsi dalla morte sul Golgota alla Resurrezione. Come i pesci, le nostre anime vengono prese nella rete della grazia del Signore.\nQuesto linguaggio simbolico non veniva espresso solo nei gesti della funzione, ma spesso era esplicitamente ricordato anche nelle iscrizioni che ornavano le pareti all'interno del battistero e soprattutto nella decorazione parietale e pavimentale, che forse pi\u00f9 delle iscrizioni parlava direttamente al cuore dei catecumeni.\nL'edificio.\nRiguardo all'effettivo aspetto dei locali destinati alla liturgia battesimale, si ritiene che ci fossero almeno due ambienti: la sala con la piscina e una camera attigua, posta a occidente, nella quale il vescovo avrebbe amministrato il \"crisma\", il \"consignatorium\". \u00c8 quanto s'osserva, per esempio, nella basilica di San Paolo a Coo, dove una prova decisiva verrebbe fornita dalla presenza dell'abside, che lascia supporre l'esistenza della cattedra e quindi del vescovo per il rito della Cresima.\nUn altro indizio significativo sarebbe il banco addossato alla parete di uno dei locali dipendenti, destinato probabilmente ad accogliere i catecumeni per l'istruzione prebattesimale, il cosiddetto \"catecumeneo\". Le sole indicazioni utili dalle fonti letterarie si trovano nelle Catechesi di San Cirillo, ove si distingue chiaramente il vestibolo del battistero vero e proprio, il quale \u00e8 chiamato \"sancta sanctorum\" o \"sacrarium\" per Sant'Ambrogio.\nIl battistero pi\u00f9 antico finora noto \u00e8 quello rinvenuto all'interno della \"domus ecclesia\" di Dura Europos, rimasta in uso dal 232 al 258. Qui, il battistero \u00e8 costituito da una sala al pianterreno, con una vasca poco profonda addossata alle pareti, affrescate con scene dell'Antico e del Nuovo Testamento. La presenza esclusiva della decorazione pittorica solo in quest'ambiente, nonch\u00e9 la sua ubicazione appartata rispetto al resto, indicano che proprio il battistero era il centro del complesso cultuale, la parte pi\u00f9 nobile della casa, cui potevano accedere solo gli iniziati, dopo un'accurata preparazione.\nA partire dal IV secolo, la posizione del battistero rispetto alla chiesa varia da regione a regione; per esempio, in Occidente \u00e8 indipendente dalla chiesa, secondo il modello del battistero di San Giovanni in Laterano. Sempre dopo l'Editto di Milano, troviamo solitamente l'edificio battesimale a pianta centrale.\nIn tutte le regioni del Mediterraneo orientale e occidentale gli scavi archeologici hanno riportato alla luce una ricchissima esemplificazione di battisteri databili fra il IV e il VI secolo a pianta circolare, quadrata, ottagonale, poligonale (talvolta con l'aggiunta di nicchie sul muro perimetrale), a schema stellare o cruciforme.\nI battisteri conservano generalmente l'orientamento a est, e non presentavano all'interno un arredo particolarmente ricco. La vasca battesimale \u00e8 disposta di preferenza al centro dell'ambiente nel mondo occidentale, mentre in Oriente si trovava all'interno dell'abside. La vasca poteva essere scoperta o sormontata da un baldacchino.\nLe grandi basiliche costantiniane.\nDopo la battaglia del 312 nella quale sconfisse Massenzio, Costantino decise di costruire una cattedrale per la comunit\u00e0 cristiana di Roma, presumibilmente come ringraziamento a Cristo che gli aveva concesso la vittoria, secondo quanto lascerebbe intendere Eusebio di Cesarea.\nSan Giovanni in Laterano.\nCome sito per il nuovo edificio, l'imperatore scelse una ricca zona residenziale nella parte del Celio appena all'interno delle mura aureliane, all'angolo sud-orientale della citt\u00e0 e immersa nel verde. La maggior parte delle sontuose dimore signorili che vi sorgevano erano ormai da tempo di propriet\u00e0 imperiale, essendo state confiscate da Nerone alla famiglia dei Laterani (da qui il nome della zona). Fra queste dimore, un vasto quadrato era occupato da una caserma degli \"Equites singulares\", le guardie a cavallo imperiali. Costoro nella guerra appena conclusa si erano schierati dalla parte di Massenzio: cos\u00ec il corpo militare venne sciolto, la caserma fu confiscata e rasa al suolo, il sito fu sgomberato e interrato, e presto vi sorse la basilica di San Giovanni in Laterano, la cui costruzione dovette durare all'incirca dal 313 al 318 d.C.\nI rifacimenti successivi non distrussero affatto la fabbrica costantiniana, larghe porzioni della quale sopravvivono sotto l'attuale livello del pavimento o sono state incorporate nell'attuale edificio, parti che sono state riportate alla luce in successive campagne di scavi negli ultimi cinquant'anni.\nLa chiesa comprendeva un vestibolo (endonartece) ed era articolata in cinque navate, con transetto e abside sul muro di fondo. L'esistenza del transetto per la fase pi\u00f9 antica \u00e8 stata contestata da alcuni studiosi, ma gli scavi pi\u00f9 recenti hanno dimostrato che esso esisteva sin dalle origini, anche se in una forma leggermente diversa da quello attualmente visibile.\nI rinvenimenti relativi sia alle strutture originarie sia a frammenti della decorazione interna (marmi e mosaici), nonch\u00e9 un affresco nella chiesa di San Martino ai Monti che riproduce l'interno della basilica lateranense, documentano lo splendore e il fasto dell'edificio destinato a essere\u00a0\u2013 allora come oggi\u00a0\u2013 la cattedrale di Roma, ossia la sede del suo vescovo quindi del Pontefice, e il luogo deputato all'amministrazione dei sacramenti dell'iniziazione cristiana (il battesimo e la cresima, che nella liturgia cristiana venivano conferiti insieme).\nDietro la chiesa venne eretto un battistero ottagonale, e nelle vicinanze si trovava la residenza del vescovo e della sua corte.\nLa basilica lateranense veniva cos\u00ec a spezzare la tradizione edilizia che sino a quel momento era servita (e che ancora continu\u00f2 a servire) per il culto cristiano in tutto l'impero, quella delle \"domus ecclesiae\".\nLa cattedrale del Laterano era di specie diversa: progettata unicamente per il culto, era assai vasta, potendo contare tremila o pi\u00f9 fedeli, mentre lo splendore e la stessa tipologia edilizia proclamavano la sua condizione pubblica pi\u00f9 che privata. Tuttavia Costantino, se da un lato rompeva con la passata tradizione edilizia cristiana, dall'altro restava profondamente ancorato alla tradizione architettonica e costruttiva romana, che aveva creato il tipo della basilica.\nLa tipologia attuata in San Giovanni in Laterano fu ripetuta nelle altre quattro grandi basiliche direttamente legate al nome di Costantino: la chiesa di San Pietro in Vaticano a Roma, quella del Santo Sepolcro a Gerusalemme, e quella della Nativit\u00e0 a Betlemme.\nBasilica di San Pietro in Vaticano.\nNon si sa tuttora con certezza quando Costantino abbia deciso di costruire intorno alla tomba di San Pietro una gigantesca basilica, capace di contenere migliaia di fedeli ma, con tutta probabilit\u00e0, la decisione fu presa prima del 324, come lascerebbero supporre diversi indizi nelle fonti storiche. Per la costruzione dell'edificio venne interrata la necropoli d'et\u00e0 imperiale, lasciando intatta solo la sommit\u00e0 del monumento dell'apostolo, e s'innalz\u00f2 la grande basilica, orientata a ovest per ragioni legate alla morfologia del sito.\nUltimata nel 329, le spese e le fatiche affrontate per superare gli ostacoli offerti dal terreno provano che essa fu progettata sin dall'inizio per accogliere la tomba di Pietro, gi\u00e0 da lungo tempo oggetto di venerazione, rendendola accessibile alle folle e assicurando uno spazio adeguato per le funzioni. Si tratta, dunque, di un edificio cultuale con funzione martiriale (\"martyrion\"), il cui scopo era cio\u00e8 quello di conservare il ricordo del passaggio terreno\u00a0\u2013 in questo caso la sepoltura\u00a0\u2013 di un santo.\nL'edificio serviva al tempo stesso da cimitero coperto e da sala per i banchetti funebri. I pavimenti, messi in luce dagli scavi risultarono coperti di tombe, alcune delle quali contenevano sarcofagi del IV secolo.\nQuesta doppia funzione, di \"martyrion\" e di sala funeraria, spiega le dimensioni dell'edificio, che poteva contenere un numero di fedeli maggiore d'un quarto rispetto alla basilica lateranense, che doveva ospitare solo la comunit\u00e0 di Roma.\nEccezionale \u00e8 anche la pianta. In San Pietro, a differenza che in qualunque altra chiesa dell'epoca costantiniana, le navate non si concludevano nella zona presbiteriale, ma erano tagliate da un transetto continuo, con divisioni interne solo alle estremit\u00e0 laterali di quest'ultimo. In asse con la navata centrale, sul transetto s'apriva un'immensa abside che rappresentava una zona autonoma della basilica, con funzioni proprie.\nIl transetto custodiva la tomba dell'apostolo, che costituiva il centro dell'intero edificio. Elevandosi sopra la corda dell'abside, il monumento era isolato da una cancellata di bronzo e sovrastato da un baldacchino sostenuto da quattro colonne tortili percorse da tralci di vite. Il vasto spazio del transetto permetteva cos\u00ec di accogliere le folle che accorrevano a venerare il santuario. Solo durante la celebrazione, sembra, il transetto veniva lasciato al clero come se si trattasse di una zona presbiteriale. L'altare doveva trovarsi all'interno della cancellata, in asse con la tomba, ma il Krautheimer \u00e8 propenso a credere che fosse mobile o che sorgesse all'incrocio fra il transetto e la navata centrale.\nCome per San Giovanni in Laterano, anche per la basilica in Vaticano le descrizioni delle fonti e le arti figurative rinascimentali (disegni e incisioni) ci hanno lasciato il ricordo dello splendore dell'interno, dove i materiali preziosi e i marmi colorati guidavano il visitatore in un crescendo di monumentalit\u00e0, dall'atrio fino alla meta del suo pellegrinaggio.\nBasilica della Nativit\u00e0 a Betlemme.\nL'imperatrice Elena, madre di Costantino, aveva visitato la Terra santa fra il 325 e il 326, e presumibilmente dietro sua richiesta l'imperatore assegn\u00f2 fondi per la costruzione di chiese in Palestina negli ultimi dodici anni del suo regno. A differenza della basilica vaticana si trattava non di \"martyria\" legati al culto dei martiri, ma a luoghi in cui la divinit\u00e0 si era rivelata, ossia di santuari \"teofanici\".\nSulla grotta della Nativit\u00e0 a Betlemme \"una basilica costruita per ordine di Costantino\" fu vista da un pellegrino nell'anno 333. Un vasto cortile immetteva in un atrio terminante di fronte alla chiesa con colonne di un gradino pi\u00f9 alte, una sorta di propilei. La basilica era a cinque navate, e sul suo lato orientale sorgeva una costruzione ottagonale, sopraelevata di tre gradini. Al centro dell'ottagono, altri tre gradini portavano ad una balaustra che circondava un'ampia apertura circolare: qui, attraverso un foro aperto nella volta in pietra della grotta, i visitatori potevano guardare dentro la caverna dove, secondo la tradizione, era avvenuta la nascita di Cristo.\nLa pianta dell'edificio permette d'individuare la diversa funzione delle sue parti principali. L'immenso cortile antistante doveva servire come luogo di sosta per i pellegrini, e piccolo mercato per le loro necessit\u00e0. Anche l'atrio era abbastanza ampio ma, di contro, le navate erano piuttosto piccole (appena un quarto rispetto a quelle della basilica lateranense). Bisogna considerare che per tutto il IV secolo la comunit\u00e0 cristiana della Palestina fu molto piccola, e anche i pellegrini non erano molto numerosi. Nello spazio relativamente piccolo delle navate di Betlemme, quindi, sia la comunit\u00e0 cristiana sia i pellegrini potevano trovare agevolmente posto, mentre l'altare doveva trovarsi nella navata centrale, a qualche distanza dai gradini che conducevano all'ottagono, cio\u00e8 al \"martyrium\" vero e proprio. Quindi, come in San Pietro a Roma, \"martyrium\" e basilica erano legati l'uno all'altra, pur rimanendo distinti sia nella pianta sia nella funzione.\nBasilica del Santo Sepolcro a Gerusalemme.\nAll'imperatrice Elena, durante la sua visita nel 325, fu mostrato un sepolcro scavato nella roccia nel cuore della Gerusalemme romana, che veniva identificato col Santo Sepolcro. Costantino, in una lettera inviata al vescovo di Gerusalemme, ordin\u00f2 la costruzione di una basilica che fosse \"la pi\u00f9 bella di ogni altra sulla terra\". La chiesa fu consacrata nel 336. Dell'edificio costantiniano sul Golgota ci rimangono, per\u00f2, scarsi frammenti. I costruttori isolarono il Sepolcro dalla roccia circostante, circondandolo con un baldacchino sostenuto da dodici colonne, che prese il nome di \"Rotonda dell\"An\u00e0stasis\"\".\nSappiamo da Eusebio di Cesarea che tutto il complesso comprendeva dei propilei, un atrio e la basilica a cinque navate. Fra la basilica e la Rotonda si trovava una corte porticata, che collegava la Rotonda col monte Calvario, il quale si trovava una trentina di metri a sud-est rispetto al Sepolcro. Le varie zone conducevano a quello che era il cuore di tutto il complesso: il Sepolcro di Cristo.\nAnche in questo caso, le funzioni erano suddivise fra le varie parti. La messa, tranne che nella settimana della Passione, era celebrata nella basilica, ma le prediche e il canto degli inni avvenivano nella grande corte, e le processioni partivano dalla basilica per raggiungere la roccia del Calvario e il Santo Sepolcro, secondo il curioso cerimoniale itinerante del IV secolo di cui ci ha lasciato la descrizione la pellegrina Eteria, venuta dall'Aquitania per visitare i luoghi santi.\nAspetti comuni.\nSan Pietro a Roma, la chiesa della Nativit\u00e0 a Betlemme e il Santo Sepolcro di Gerusalemme sono tutte soluzioni parallele di un comune problema: creare un organismo architettonico in grado di contenere la comunit\u00e0 e i pellegrini per la celebrazione del culto e, al tempo stesso, di coprire in modo monumentale un \"martyrion\".\nIn San Pietro la zona venerata \u00e8 la stessa tomba dell'apostolo, e tutto ci\u00f2 che serve alle esigenze del culto \u00e8 uno spazio adeguato per la circolazione dei pellegrini (il transetto).\nI santuari costantiniani in Terra Santa non contenevano invece tombe, sorgevano dentro le mura ed erano, al tempo stesso, chiese cattedrali per le comunit\u00e0 locali. Pertanto qui si verifica l'abbinamento di una grande basilica (a cinque navate, come la cattedrale di Roma) e di un edificio a pianta centrale, il cui significato simbolico era ancora strettamente legato al ricordo dei mausolei imperiali. Il mausoleo di Diocleziano a Spalato, di forma ottagonale, i mausolei di Costantina e di Elena a Roma, (solo alcuni degli esempi pi\u00f9 noti) discendevano a loro volta dal tipo dell\"hero\u00f2n\" ellenistico. Perci\u00f2 ai contemporanei di Costantino dovette sembrare del tutto naturale associare il linguaggio glorificante del mausoleo/\"hero\u00f2n\" a quei luoghi che erano stati consacrati dal passaggio di Cristo (Uomo, Dio e Re).\nLe grandi fondazioni costantiniane a Roma e in Terra Santa contribuiscono dunque a esemplificare le modalit\u00e0 con cui l'architettura e dell'arte del primo cristianesimo si sviluppano dal ceppo della tradizione ellenistico-romana adottandone iconografie e stilemi, ma introducendovi al tempo stesso nuovi significati simbolici che ne trasformano profondamente il contenuto."}
{"id": "40274", "revid": "125896799", "url": "https://it.wikipedia.org/wiki?curid=40274", "title": "Repubblica di Venezia", "text": "La Repubblica di Venezia, a partire dal XVII secolo Serenissima Repubblica di Venezia, \u00e8 stata una repubblica marinara con capitale Venezia. Fondata secondo la tradizione nel 697 da Paoluccio Anafesto, nel corso dei suoi millecento anni di storia si afferm\u00f2 come una delle maggiori potenze commerciali e navali europee.\nInizialmente estesa nell'area del \"Dogado\" (territorio attualmente assimilabile alla citt\u00e0 metropolitana di Venezia) nel corso della sua storia annesse gran parte dell'Italia nord-orientale, l'Istria, la Dalmazia, le coste dell'attuale Montenegro e dell'Albania oltre a numerose isole del mare Adriatico e dello Ionio orientale. Al massimo della sua espansione, tra il XIII e il XVI secolo, governava anche il Peloponneso, Creta e Cipro, la gran parte delle isole greche, oltre a diverse citt\u00e0 e porti del Mediterraneo orientale.\nLe isole della laguna di Venezia nel VII secolo, dopo aver conosciuto un periodo di sostanziale aumento della popolazione, si organizzarono nella Venezia marittima, un ducato bizantino dipendente dall'esarca di Ravenna. Con la caduta dell'esarcato e l'indebolimento del potere bizantino sorse il Ducato di Venezia, guidato da un doge e stabilito sull'isola di Rialto, divenne prospero grazie al commercio marittimo con l'Impero bizantino e con gli altri stati orientali. Al fine di salvaguardare le rotte commerciali tra il IX e l'XI secolo il Ducato condusse diverse guerre che gli assicurarono il completo dominio sull'Adriatico. Grazie alla partecipazione alle crociate la penetrazione nei mercati orientali si fece sempre pi\u00f9 forte e fra il XII e il XIII secolo Venezia riusc\u00ec a estendere il suo potere in numerosi empori e scali commerciali orientali. La supremazia sul mar Mediterraneo condusse la Repubblica allo scontro con Genova che perdur\u00f2 fino al XIV secolo, quando, dopo esserne uscita vincitrice, Venezia cominci\u00f2 l'espansione su terraferma.\nL'espansione veneziana per\u00f2 port\u00f2 alla coalizzazione della monarchia asburgica, della Spagna e della Francia nella Lega di Cambrai che nel 1509 sconfisse la Repubblica di Venezia nella battaglia di Agnadello. Pur mantenendo la gran parte dei suoi possedimenti di terraferma, Venezia ne usc\u00ec sconfitta e il tentativo di espandere i domini orientali caus\u00f2 una lunga serie di guerre con l'Impero ottomano che si concluse solo nel XVIII secolo con la Pace di Passarowitz del 1718, e che caus\u00f2 la perdita di tutti i possedimenti nell'Egeo. Seppur ancora fiorente centro culturale la potenza veneziana fu definitivamente sconfitta da Napoleone che pose fine alla Repubblica di Venezia nel 1797 con la ratifica del trattato di Campoformio.\nNel corso della sua storia la Repubblica di Venezia si contraddistinse per il suo ordinamento politico. Ereditato dalle precedenti strutture amministrative bizantine aveva come capo della Stato la figura del doge, carica che divenne elettiva dalla fine del IX secolo. Oltre al doge l'amministrazione della Repubblica era diretta da diverse assemblee: il Maggior Consiglio, con funzioni legislative, cui fu affiancato il Minor Consiglio, la Quarantia e il Consiglio dei Dieci competenti in materia giudiziaria e il Senato.\nOrigine ed evoluzione del nome.\nNel corso della sua lunga storia la Repubblica di Venezia assunse diversi nomi, tutti strettamente legati ai titoli attribuiti al doge. Durante l'VIII secolo, quando Venezia ancora dipendeva dall'Impero bizantino, il doge veniva chiamato \"Dux Venetiarum Provinciae\" (in italiano: Condottiero, o doge, della Provincia di Venezia), per poi essere definito semplicemente \"Dux Veneticorum\" (in italiano: Doge dei Veneti) solo a partire dall'840, in seguito alla firma del \"Pactum Lotharii.\" Questo accordo commerciale, stipulato tra il Ducato di Venezia () e l'Impero carolingio, sanc\u00ec \"de facto\" l'indipendenza di Venezia dall'Impero bizantino.\nNel secolo successivo i riferimenti al dominio bizantino sono scomparsi e in un documento del 976 si parla infatti di \"gloriosissimo Domino Venetiarum\" (in italiano: gloriosissimo Signore di Venezia), dove l'appellativo \"gloriosissimo\" era gi\u00e0 stato utilizzato per prima volta nel \"Pactum Lotharii\" e dove l'appellativo \"Signore\" si riferisce al fatto che il doge fosse ancora considerato alla stregua di un re, seppur eletto dall'assemblea popolare. Con l'acquisizione dell'indipendenza Venezia inizi\u00f2 anche ad espandersi sulle coste del mar Adriatico e cos\u00ec a partire dal 1109, in seguito alla conquista della Dalmazia e delle coste croate, il doge ricevette formalmente il titolo di \"Venetiae Dalmatiae atque Chroatiae Dux\" (in italiano: Doge di Venezia, Dalmazia e Croazia), nome che continu\u00f2 a essere utilizzato fino al XVIII secolo. A partire dal XV secolo i documenti scritti in latino furono affiancati da quelli in lingua veneta e parallelamente agli avvenimenti italiani anche il Ducato di Venezia cambi\u00f2 nome, diventando cos\u00ec la Signoria di Venezia, che come scritto nel trattato di pace del 1453 con Maometto II viene nominata per esteso l\"'lIlustrissima et Excellentissima deta Signoria de Venexia\" (in italiano: Illustrissima ed Eccellentissima Signoria di Venezia).\nNel corso del XVII secolo l'assolutismo monarchico si afferm\u00f2 in molti paesi dell'Europa continentale mutando in modo radicale il panorama politico europeo. Questo cambiamento permise di determinare in modo pi\u00f9 marcato le differenze tra monarchie e repubbliche: mentre le prime avevano economie normate da leggi severe e dominate dall'agricoltura, le seconde vivevano grazie agli affari commerciali e alla libera concorrenza; inoltre le monarchie, oltre a essere guidate da un'unica famiglia regnante, erano pi\u00f9 propense alla guerra e all'uniformit\u00e0 religiosa. Questa differenza sempre pi\u00f9 marcata tra monarchia e repubblica inizi\u00f2 ad essere specificata anche nei documenti ufficiali e fu cos\u00ec che nacquero nomi come Repubblica di Genova o Repubblica delle Sette Province Unite. Anche la Signoria di Venezia si adegu\u00f2 a questa nuova terminologia diventando cos\u00ec la Serenissima Repubblica di Venezia, terminologia con cui oggi \u00e8 maggiormente conosciuta. Analogamente anche al doge fu attribuito l'appellativo di \"serenissimo\" o pi\u00f9 semplicemente quello di \"Vostra Serenit\u00e0\". A partire dal XVII secolo la Repubblica di Venezia assunse altre denominazioni pi\u00f9 o meno ufficiali come ad esempio Stato Veneto o Repubblica Veneta.\nStoria.\nL'et\u00e0 ducale: VII-X secolo.\nIl Ducato di Venezia nacque nel IX secolo dai territori bizantini della \"Venetia maritima.\" Secondo la tradizione il primo doge fu eletto nel 697, ma la sua figura \u00e8 di dubbia storicit\u00e0 e assimilabile a quella dell'esarca Paolo, che analogamente al doge fu assassinato nel 727 in seguito a una rivolta. Nel 726 l'imperatore Leone III tent\u00f2 di estendere l'iconoclastia anche all'Esarcato di Ravenna provocando numerose rivolte in tutto il territorio. In reazione alla riforma le popolazioni locali nominarono diversi \"dux\" per sostituire i governatori bizantini e in particolare la \"Venetia\" nomin\u00f2 come suo doge Orso che govern\u00f2 la laguna per un decennio. In seguito alla morte del doge i bizantini affidarono il governo della provincia al regime dei \"magistri militum\" che dur\u00f2 fino al 742 quando l'imperatore concesse al popolo la nomina di un \"dux\". I veneziani elessero per acclamazione Teodato, figlio di Orso, che decise di traslare la capitale del ducato da \"Heraclia\" a \"Metamauco\".\nLa conquista longobarda di Ravenna del 751 e la successiva conquista del regno longobardo da parte dei Franchi di Carlo Magno nel 774, con la creazione dell'Impero carolingio nell'800, mutarono considerevolmente il contesto geopolitico della laguna portando i veneziani a suddividersi in due fazioni: un partito filofranco capeggiato dalla citt\u00e0 di \"Equilium\" e un partito filobizantino con roccaforte a \"Heraclia.\" Dopo una lunga serie di schermaglie nell'805 il doge Obelerio decise di attaccare contemporaneamente entrambe le citt\u00e0 deportando la loro popolazione nella capitale. Preso il controllo della situazione il doge pose la \"Venetia\" sotto la tutela franca, ma un blocco navale bizantino lo convinse a rinnovare la propria fedelt\u00e0 all'Imperatore d'oriente. Con l'intenzione di conquistare la \"Venetia\" nell'810 l'esercito franco comandato da Pipino invase la laguna, costringendo la popolazione locale a ritirarsi a \"Rivoalto\" dando cos\u00ec inizio a un assedio che si concluse con l'arrivo della flotta bizantina e la ritirata dei franchi. in seguito alla mancata conquista franca il doge Obelerio fu sostituito dal nobile filobizantino Agnello Partecipazio che nell'812 trasfer\u00ec definitivamente la capitale a \"Rivoalto\", decretando cos\u00ec la nascita della citt\u00e0 di Venezia.\nCon la sua elezione Agnello Partecipazio tent\u00f2 di rendere ereditaria la carica ducale associando al trono un erede, il \"co-Dux.\" Il sistema port\u00f2 alla carica ducale i due figli di Agnello, Giustiniano e Giovanni che fu deposto nell'836 per via della sua inadeguatezza a contrastare i pirati Narentani in Dalmazia. In seguito alla deposizione di Giovanni Partecipazio fu eletto Pietro Tradonico che con la promulgazione del \"Pactum Lotharii\", un trattato commerciale tra Venezia e l'Impero carolingio, diede il via al lungo processo di distaccamento della provincia dall'Impero bizantino. Ucciso in seguito a una congiura, nell'864 fu eletto Orso I Partecipazio che riprese la lotta contro la pirateria riuscendo a proteggere il \"Dogado\" dagli attacchi dei saraceni e del patriarcato di Aquileia. Orso riusc\u00ec ad assegnare il ducato al primogenito Giovanni II Partecipazio che dopo aver conquistato Comacchio, citt\u00e0 rivale di Venezia nel commercio del sale, decise di abdicare in favore di suo fratello, all'epoca patriarca di Grado, che rifiut\u00f2. Non essendoci un erede nell'887 il popolo si riun\u00ec nella \"Concio\" ed elesse per acclamazione Pietro I Candiano.\nLa \"Concio\" riusc\u00ec ad eleggere sei dogi fino a Pietro III Candiano che nel 958 assegn\u00f2 la carica di \"co-Dux\" a suo figlio Pietro che divenne doge l'anno seguente. Per via dei suoi possedimenti fondiari Pietro IV Candiano aveva una visione politica vicina a quella del Sacro Romano Impero e di conseguenza tent\u00f2 di instaurare il feudalesimo anche a Venezia provocando nel 976 una rivolta che port\u00f2 all'incendio della capitale e all'uccisione del doge. Questi avvenimenti portarono il patriziato veneziano a ottenere un'influenza crescente sulle politiche del doge e i conflitti nati in seguito all'assassinio del doge si risolsero solo nel 991 con l'elezione di Pietro II Orseolo.\nI rapporti con l'Impero bizantino: XI-XII secolo.\nPietro II Orseolo confer\u00ec un notevole impulso all'espansione commerciale veneziana stipulando nuovi privilegi commerciali con il Sacro Romano Impero e l'Impero bizantino. Oltre alla diplomazia il doge riprese la guerra contro i pirati Narentani cominciata nel IX secolo e nell'anno 1000 riusc\u00ec a sottomettere le citt\u00e0 costiere istriane e dalmate. Il grande scisma del 1054 e lo scoppio della lotta per le investiture nel 1073 coinvolsero marginalmente la politica veneziana che invece concentr\u00f2 la sua attenzione sull'arrivo dei Normanni nel sud Italia. L'occupazione normanna di Durazzo e Corf\u00f9 nel 1081 spinse l'Impero bizantino a richiedere l'aiuto della flotta veneziana che con la promessa di ottenere ampi privilegi commerciali e il rimborso delle spese militari decise di prendere parte alle guerre bizantino-normanne. L'anno seguente l'imperatore Alessio I Comneno concesse a Venezia la crisobolla, un privilegio commerciale che consentiva ai mercanti veneziani consistenti esenzioni fiscali in numerosi porti bizantini e la costituzione di un quartiere veneziano a Durazzo e Costantinopoli. La guerra si concluse nel 1085 quando in seguito alla morte del condottiero Roberto il Guiscardo l'esercito normanno abbandon\u00f2 le sue posizioni per tornare in Puglia.\nInsediatosi nel 1118 l'imperatore Giovanni II Comneno decise di non rinnovare la crisobolla del 1082 suscitando la reazione di Venezia che nel 1122 dichiar\u00f2 guerra all'Impero bizantino. La guerra termin\u00f2 nel 1126 con la vittoria di Venezia che obblig\u00f2 l'imperatore a stipulare un nuovo accordo caratterizzato da condizioni ancora migliori delle precedenti rendendo cos\u00ec l'Impero bizantino totalmente dipendente dal commercio e dalla protezione veneziana. Con l'intenzione di affievolire la crescente potenza veneziana l'imperatore forn\u00ec un consistente appoggio commerciale alle repubbliche marinare di Ancona, Genova e Pisa rendendo sempre pi\u00f9 difficile la convivenza con Venezia ormai egemone sul Mare Adriatico tanto da ribattezzarlo \"golfo di Venezia\". Nel 1171 in seguito alla decisione dell'imperatore di cacciare i mercanti veneziani da Costantinopoli scoppi\u00f2 una nuova guerra che si risolse con il ripristino dello \"status quo\". Sul finire del XII secolo i traffici commerciali dei mercanti veneziani si estendevano in tutto l'oriente e potevano contare su immensi e solidi capitali.\nCome nel resto d'Italia anche Venezia a partire dal XII secolo sub\u00ec le trasformazioni che portarono all'et\u00e0 dei comuni. In questo secolo il potere del doge inizi\u00f2 a diminuire: inizialmente affiancato solo da alcuni giudici, nel 1130 si decise di affiancare al suo potere il \"Consilium Sapientium\", quello che poi diventer\u00e0 il Maggior Consiglio. Nello stesso periodo, oltre all'estromissione del clero dalla vita pubblica, furono istituite nuove assemblee come la Quarantia e il Minor consiglio e nel suo discorso di insediamento il doge fu costretto a dichiarare fedelt\u00e0 alla Repubblica con la promissione ducale; inizi\u00f2 cos\u00ec a prendere forma il \"Commune Veneciarum\", cio\u00e8 l'insieme di tutte le assemblee atte a regolare il potere del doge.\nLe crociate e la rivalit\u00e0 con Genova: XIII-XIV secolo.\nNel XII secolo Venezia decise di non partecipare alle crociate per via dei suoi interessi commerciali in oriente e si concentr\u00f2 piuttosto a mantenere i suoi possedimenti in Dalmazia ripetutamente assediati dagli Ungari. La situazione mut\u00f2 nel 1202 quando il doge Enrico Dandolo decise di sfruttare la spedizione della quarta crociata per concludere la guerra di Zara e l'anno seguente dopo vent'anni di conflitto Venezia conquist\u00f2 la citt\u00e0 e vinse la guerra riacquisendo il controllo della Dalmazia. La flotta crociata veneziana per\u00f2 non si ferm\u00f2 in Dalmazia, ma prosegu\u00ec verso Costantinopoli per assediarla nel 1204 ponendo cos\u00ec fine all'Impero bizantino. L'impero fu smembrato negli stati crociati e dalla spartizione Venezia ottenne numerosi porti in Morea e diverse isole nel Mar Egeo tra cui Candia e Negroponte dando cos\u00ec vita allo \"Stato da Mar\". Oltre alle conquiste territoriali il doge fu insignito del titolo di Signore di un quarto e mezzo dell'Impero Romano d'Oriente ottenendo cos\u00ec la facolt\u00e0 di nominare il patriarca latino di Costantinopoli e la possibilit\u00e0 di inviare un rappresentante veneziano nel governo dell'Impero latino d'Oriente. Con la fine della quarta crociata Venezia concentr\u00f2 i suoi sforzi nella conquista di Candia che impegn\u00f2 intensamente l'esercito veneziano fino al 1237.\nIl controllo di Venezia sulle rotte commerciali orientali si rese pressante e questo provoc\u00f2 una crescita dei contrasti con Genova che nel 1255 esplosero nella guerra di San Saba; il 24 giugno 1258 le due repubbliche si affrontarono nella battaglia di Acri che si concluse con la schiacciante vittoria veneziana. Nel 1261 l'Impero di Nicea con l'aiuto della Repubblica di Genova riusc\u00ec a sciogliere l'Impero latino d'Oriente e a ristabilire l'Impero bizantino. La guerra tra Genova e Venezia riprese e dopo una lunga serie di battaglie la guerra si concluse nel 1270 con la pace di Cremona. Nel 1281 Venezia sconfisse in battaglia la Repubblica di Ancona e nel 1293 scoppi\u00f2 una nuova guerra tra Genova, Bisanzio e Venezia, vinta dai genovesi in seguito alla battaglia di Curzola e conclusasi nel 1299.\nNel corso della guerra a Venezia furono attuate diverse riforme amministrative, furono istituite nuove assemblee in sostituzione di quelle popolari come il Senato e nel Maggior Consiglio il potere inizi\u00f2 a concentrarsi nelle mani di una decina di famiglie. Al fine di scongiurare la nascita di una signoria il doge decise di aumentare il numero dei membri del Maggior Consiglio lasciando invariato il numero delle famiglie e fu cos\u00ec che nel 1297 fu attuata la Serrata del Maggior Consiglio. In seguito al provvedimento il potere di alcune delle case vecchie diminu\u00ec e nel 1310, con il pretesto della sconfitta nella guerra di Ferrara, queste famiglie si organizzarono nella congiura del Tiepolo. Fallito il colpo di stato e scongiurata l'istaurazione di una signoria, il doge Pietro Gradenigo istitu\u00ec il Consiglio dei Dieci a cui fu assegnato il compito di reprimere qualunque minaccia alla sicurezza dello stato.\nNell'entroterra veneto la guerra condotta da Mastino II della Scala provoc\u00f2 gravi perdite economiche al commercio veneziano cos\u00ec nel 1336 Venezia diede vita alla lega antiscaligera. L'anno successivo la coalizione si allarg\u00f2 ulteriormente e Padova torn\u00f2 nel dominio dei Carraresi, nel 1338 Venezia conquist\u00f2 Treviso, primo nucleo dello \"Stato da Tera\", e nel 1339 sigl\u00f2 un trattato di pace in cui gli Scaligeri si impegnavano a non interferire nei commerci veneziani e a riconoscere la sovranit\u00e0 di Venezia sulla marca trevisana.\nNel 1343 Venezia prese parte alle crociate di Smirne, ma la sua partecipazione fu sospesa a causa dell'assedio di Zara da parte degli Ungari. L'espansione genovese a oriente, causa della peste del 1348, fece riaffiorare la rivalit\u00e0 tra le due repubbliche che nel 1350 si affrontarono nella guerra degli Stretti. In seguito alla sconfitta nella battaglia di Sapienza il doge Marino Faliero tent\u00f2 di instaurare una signoria cittadina, il colpo di stato per\u00f2 fu sventato dal Consiglio dei Dieci che il 17 aprile 1355 condann\u00f2 a morte il doge. L'instabilit\u00e0 politica che ne segu\u00ec convinse Luigi I d'Ungheria ad attaccare la Dalmazia che fu conquistata nel 1358 con la firma della pace di Zara. La debolezza della Repubblica spinse Candia e Trieste a rivoltarsi, ma le ribellioni furono sedate riaffermando cos\u00ec il dominio veneziano sullo \"Stato da Mar\".\nLe schermaglie tra veneziani e genovesi ripresero e nel 1378 le due repubbliche si affrontarono nella guerra di Chioggia. Inizialmente i Genovesi riuscirono a conquistare Chioggia e vaste zone della laguna di Venezia, ma alla fine furono i Veneziani ad avere la meglio; la guerra si concluse definitivamente l'8 agosto 1381 con la pace di Torino che sanc\u00ec l'uscita dei genovesi dalla competizione per il dominio sul Mediterraneo.\nL'espansione territoriale: XV secolo.\nCon lo scoppio della guerra di successione al patriarcato di Aquileia i Carraresi riuscirono conquistare la gran parte del Veneto arrivando circondare completamente la laguna di Venezia. La minaccia carrarese indusse il doge Antonio Venier ad allearsi con il duca di Milano Gian Galeazzo Visconti che nel 1388 sconfisse le truppe carraresi obbligando Francesco I da Carrara ad abdicare in favore del figlio Francesco II che per\u00f2 nel 1390 riusc\u00ec a riacquisire Padova. La forte espansione milanese per\u00f2 inizi\u00f2 a preoccupare i veneziani che dopo aver recuperato Treviso e assoggettato Padova decisero di allearsi con la Repubblica di Firenze in funzione anti-viscontea. Il 1\u00ba dicembre 1400 fu eletto doge Michele Steno che dopo aver sbaragliato la flotta genovese a Modone riusc\u00ec a conquistare nel 1405 la gran parte dell'entroterra Veneto ottenendo la dedizione di citt\u00e0 importanti come Vicenza, Verona, Rovigo, Belluno e Padova. L'espansione veneziana preoccup\u00f2 l'imperatore Sigismondo di Lussemburgo che nel 1418 si alle\u00f2 con il nuovo patriarca d'Aquileia, Ludovico di Teck, in funzione anti-veneziana. Il doge Tommaso Mocenigo decise di passare all'offensiva conquistando il Friuli e il Cadore che vennero definitivamente annessi allo \"Stato da Tera\" nel 1420, anno in cui il Regno d'Ungheria restitu\u00ec a Venezia la Dalmazia.\nIl seguito alla morte del Mocenigo il 15 aprile 1423 Francesco Foscari fu eletto doge e la sua politica espansionistica provoc\u00f2 l'entrata in guerra contro il Ducato di Milano. Nel 1427 la battaglia di Cremona e la battaglia di Maclodio consentirono a Venezia di spostare il proprio confine sull'Adda, conquistando le citt\u00e0 lombarde di Bergamo, Brescia, Crema e i territori della Val Camonica. Le guerre di Lombardia proseguirono con la battaglia di Soncino e la battaglia di Delebio, entrambe vinte dai milanesi provocarono la condanna a morte per tradimento del condottiero Francesco Bussone, conte di Carmagnola. Dopo aver difeso Brescia e il lago di Garda con l'impresa delle \"Galeas per montes\" nel 1441 la pace di Cremona sanc\u00ec il possesso veneziano di Peschiera, Brescia, Bergamo e parte del Cremonese, inoltre nello stesso anno la Repubblica acquist\u00f2 il possesso della Romagna e di Rovereto. L'istaurazione dell'Aurea Repubblica Ambrosiana forn\u00ec l'occasione alla Repubblica di Venezia di occupare Lodi e Piacenza e il 19 aprile con la firma della pace di Lodi Milano riconobbe il confine veneziano sull'Adda. Dopo uno scandalo nel 1457 Francesco Foscari fu costretto alle dimissioni dopo oltre 34 anni di dogato, il pi\u00f9 lungo nella storia della Repubblica di Venezia.\nL'espansione dell'Impero ottomano in Grecia provoc\u00f2 nel 1463 la prima guerra turco-veneziana che permise a Venezia di conquistare Modone, Imbro, Taso, Samotracia e Atene grazie anche all'aiuto del principe albanese Scanderbeg. Gli iniziali successi veneziani furono fermati da Maometto II che nel 1470 assedi\u00f2 Negroponte conquistandola e dopo aver perso anche gran parte delle Cicladi nel 1479 Venezia firm\u00f2 la pace con gli ottomani. Le pretese di Ercole I d'Este sul Polesine e la creazione di nuove saline nelle Valli di Comacchio fecero scoppiare la guerra del sale che si concluse nel 1484 con la vittoria veneziana. Nel 1489 fu annessa l'isola di Cipro, precedentemente uno stato crociato, ceduto dalla sua ultima sovrana, la veneziana Caterina Corner. Nel 1495 Venezia riusc\u00ec a espellere Carlo VIII dall'Italia grazie alla battaglia di Fornovo, respingendo il primo di una serie di assalti francesi. Temporaneamente a inizio del XVI secolo furono venete pure Cremona, Forl\u00ec, Cesena, Monopoli, Bari, Barletta, Trani.\nCon tale espansione i veneziani entrarono per\u00f2 in conflitto con lo Stato Pontificio per il controllo della Romagna. Questo port\u00f2 nel 1508 alla formazione della Lega di Cambrai contro Venezia, nella quale il Papa, il Re di Francia, l'Imperatore del Sacro Romano Impero e il Re d'Aragona si unirono per distruggere Venezia. Anche se nel 1509 i francesi furono vittoriosi nella Battaglia di Agnadello, le armate della lega dovettero arrestarsi ai margini della laguna: la coalizione si ruppe ben presto, e Venezia si ritrov\u00f2 salva senza aver subito gravi perdite territoriali; la flotta fu per\u00f2 quasi completamente distrutta nella battaglia di Polesella alla fine di quell'anno, sotto il fuoco dell'artiglieria degli Estensi.\nLa repubblica dovette rinunciare a esercitare la propria pressione politica sul piccolo ducato ma i confini rimasero assestati su quelli segnati alla fine della Guerra del Sale nel 1484.\nIl conflitto si protrasse sino al 1516, quando Venezia, passata all'alleanza con la Francia, sconfisse le forze della Lega Santa, riprendendo il pieno possesso della Terraferma.\nCol Trattato di Noyon (1516) la Serenissima perse l'alta valle del fiume Isonzo (Gastaldia di Tolmino con Plezzo e Idria) a favore della Contea di Gorizia e Gradisca, ma manteneva Monfalcone.\nLo scontro con l'Impero Ottomano: XVI-XVIII secolo.\nDall'inizio del XV secolo un altro pericolo minacciava la repubblica: l'espansione dell'Impero ottomano nei Balcani e nel Mediterraneo orientale. Nel secolo XVI il successore di Solimano sul trono ottomano, Selim II, riprese le ostilit\u00e0 nei confronti dei superstiti domini veneziani nell'oriente attaccando l'isola di Cipro, che cadde dopo una lunga ed eroica resistenza. Venezia reag\u00ec inviando una flotta nell'Egeo e allacciando rapporti con Pio V allo scopo di creare una Lega santa per sostenere lo sforzo bellico della Serenissima.\nEssa, formatasi il 25 maggio del 1571, vedeva riunite le forze di Venezia, Spagna, Papato e Impero, sotto il comando di Don Giovanni d'Austria, fratello di Filippo II di Spagna. Le duecentotrentasei navi cristiane riunitesi nel golfo di Lepanto si scontrarono con le duecentottantadue navi turche comandate da Capudan Al\u00ec Pasci\u00e0. Era il 7 ottobre del 1571 e la Battaglia di Lepanto, combattuta da mezzogiorno al tramonto, si risolse con la vittoria della Lega santa. Nonostante la vittoria di Lepanto, di fronte alla scarsa volont\u00e0 di Filippo II di continuare ad aiutare la repubblica e alle esauste casse dello stato, prosciugate dal conflitto e dalla crisi dei commerci, Venezia fu costretta a firmare un trattato di pace e a cedere agli Ottomani l'isola di Cipro e altri possedimenti sulle coste della Morea. Quel trattato iniziava la decadenza militare e marittima della Serenissima.\nNel XVII secolo, dopo un lungo conflitto (1645-1669), venne persa anche Candia, dopo un assedio durato circa 24 anni. Venezia riusc\u00ec tuttavia a riconquistare ancora nel 1684-87 l'intera Morea (l'odierno Peloponneso), grazie all'abilit\u00e0 del suo ultimo grande condottiero, Francesco Morosini in seguito alla pace di Carlowitz del 1699; la Morea fu per\u00f2 presto riconquistata dall'Impero ottomano nel 1718, a causa anche dello scarso appoggio delle popolazioni greche, che non vedevano di buon occhio i veneziani.\nCon la Pace di Passarowitz del 1718, Venezia dovette cedere ai Turchi le ultime piazzeforti che ancora possedeva presso Candia e rinunciare alla Morea (l'antico possedimento del Peloponneso, perso con le campagne del 1715), ma pot\u00e9 conservare le Isole Ionie ed estendere i propri domini in Dalmazia.\nNel XVIII secolo la repubblica, persa progressivamente la propria potenza, si adagi\u00f2 nel perseguire una politica di conservazione e neutralit\u00e0. A questo si accompagnava un sempre pi\u00f9 ridotto dinamismo del ceto politico, sempre pi\u00f9 legato ai crescenti interessi fondiari in terraferma del patriziato veneziano. Questo, poi, sub\u00ec una sempre pi\u00f9 massiccia immissione di nuove famiglie nel corpo aristocratico, volto a sostenere l'economia dello Stato (grazie al ricco pagamento fornito dai nuovi nobili all'atto dell'iscrizione al libro d'oro del patriziato) e a rinsaldare i legami coi ceti dirigenti della terraferma.\nTuttavia in questo periodo la Serenissima \u2013 anche se ormai politicamente sulla via del tramonto \u2013 brillava ancora dal punto di vista del profilo culturale, basti ricordare al riguardo i nomi di Vivaldi nella musica, Goldoni nella letteratura e Tiepolo e il Canaletto nella pittura.\nNon mancavano poi gli interventi militari, soprattutto contro la pirateria barbaresca, con le spedizioni del 1766 e 1778 contro Tripoli e quella pi\u00f9 massiccia del 1786-1787, quando alla guida di Angelo Emo vennero bombardate Sfax, Tunisi e Biserta.\nAlla vigilia del nuovo XIX secolo, la vita pubblica veneziana venne infine agitata da travagli politici interni, provocati dalle nuove idee introdotte dalla Rivoluzione francese, cui il governo, arroccandosi su posizioni rigidamente conservatrici, non seppe fornire un'efficace reazione. Tale situazione favor\u00ec la caduta finale della repubblica, di cui non fu secondaria causa il diffuso timore da parte della classe aristocratica dello scoppio di rivolte giacobine, che in realt\u00e0 non si realizzarono mai.\nLe guerre napoleoniche e la fine.\nDurante la campagna italiana condotta dalla Francia rivoluzionaria, la repubblica venne invasa dalle truppe francesi di Napoleone Bonaparte (1797), che occuparono la terraferma, giungendo ai margini della laguna. A seguito delle minacce francesi di entrare in citt\u00e0, nella seduta del 12 maggio 1797, il Doge e i magistrati deposero le insegne del comando, mentre il Maggior Consiglio abdic\u00f2 e dichiar\u00f2 decaduta la repubblica. Il 15 maggio 1797 il Doge abdicatario Ludovico Manin lasci\u00f2 per sempre il Palazzo Ducale e, il giorno dopo, 16 maggio, il potere di governo pass\u00f2 a una Municipalit\u00e0 provvisoria posta sotto il controllo del comando militare francese, nel terrore generale di rivolta suscitato dalle salve di saluto dei fedeli soldati \"schiavoni\" (istriani e dalmati), che obbedirono all'ordine di evacuazione impartito per evitare scontri.\nNapoleone entr\u00f2 cos\u00ec a Venezia senza quasi che fosse sparato un solo colpo, se non una salva d'artiglieria ordinata dal Forte di Sant'Andrea che distrusse la fregata francese \"Le Lib\u00e9rateur d'Italie\" mentre tentava di forzare l'ingresso in laguna. Poco dopo anche l'Istria e la Dalmazia, ormai caduta la madrepatria, si consegnarono ai francesi.\nLe aspettative degli illuministi italiani, illusi che l'arrivo delle truppe napoleoniche avrebbe fatto trionfare anche nella penisola italiana gli ideali di libert\u00e0 affermatisi oltre le Alpi con la rivoluzione francese, furono tradite da Napoleone. Nel trattato di Campoformio firmato il 17 ottobre 1797, la Francia si spart\u00ec il Nord Italia con l'Arciducato d'Austria, al quale furono assegnati Venezia e i suoi territori, decretando in tal modo la fine della repubblica di Venezia.\nPolitica.\nIn seguito all'occupazione longobarda e alla progressiva migrazione delle popolazioni romane nacquero nuovi insediamenti costieri in cui le assemblee locali, i \"comitia\", eleggevano un Tribuno per reggere l'amministrazione locale, perpetuando l'uso romano avviato negli ultimi anni dell'Impero romano d'Occidente. Tra la fine del VII secolo e gli inizi dell'VIII una nuova riforma politica invest\u00ec la \"Venetia\": come le altre province bizantine d'Italia fu trasformata in ducato, a capo del quale c'era il doge. In seguito al breve regime dei \"magistri militum\", nel 742 l'elettivit\u00e0 ducale fu trasferita dall'Impero alle assemblee locali, sancendo cos\u00ec l'inizio della monarchia ducale che dur\u00f2, con alterne vicende, sino all'XI secolo.\nSe la prima stabile forma di coinvolgimento del patriziato nella gestione del potere si era avuta con l'istituzione della \"Curia ducis\", a partire dal 1141 con l'inizio dell'et\u00e0 comunale, si avvi\u00f2 un inarrestabile processo di limitazione e sottrazione di potere ducale da parte della nascente aristocrazia mercantile riunita nel Maggior Consiglio, la maggior assemblea del \"commune Veneciarum\". Nel XIII secolo l'assemblea popolare della \"concio\" fu progressivamente spogliata di tutti i suoi poteri e, analogamente alle signorie cittadine italiane, anche a Venezia il potere inizi\u00f2 a concentrarsi nelle mani di un ristretto numero di famiglie. Per scongiurare la nascita di una signoria e diluire il potere delle case vecchie nel 1297 avvenne la Serrata del Maggior Consiglio, un provvedimento che aument\u00f2 il numero dei membri del Maggior Consiglio lasciando invariato il numero delle famiglie e quindi precludendo l'ingresso alla nuova nobilt\u00e0.\nTra il XIII e il XIV secolo il potere del doge si fece puramente formale e quello delle assemblee popolari nullo, anche se la \"concio\" fu formalmente abolita solamente nel 1423; questo decret\u00f2 la nascita di una repubblica oligarchica e aristocratica che continu\u00f2 a esistere fino alla caduta della Repubblica. L'ordinamento dello Stato era affidato a molti nobili suddivisi in numerose assemblee che generalmente rimanevano in carica per meno di un anno e si riunivano a Venezia nel Palazzo Ducale, centro politico della Repubblica.\nOrdinamento dello Stato.\nDoge.\nIl Doge era il capo di Stato della Repubblica di Venezia, l'incarico durava a vita e il suo nome figurava sulle monete, le bolle ducali, le sentenze giudiziarie e le lettere inviate ai governi stranieri. Il suo potere maggiore era quello di promulgare le leggi, inoltre comandava l'esercito durante i periodi di guerra e faceva eseguire a suo nome dal Sopragastaldo tutte le sentenze giudiziarie. L'elezione del Doge era decretata da un'assemblea di quarantuno elettori scelti dopo una lunga serie di elezioni e sorteggi, in modo da evitare i brogli, e una volta eletto il Doge aveva l'obbligo di pronunciare la promissione ducale, un giuramento in cui veniva promessa fedelt\u00e0 alla Repubblica ed erano riconosciute le limitazioni ai propri poteri.\nLa Serenissima Signoria era l'assemblea di maggior dignit\u00e0 del sistema governativo veneziano ed era composta dal Doge, dal Minor Consiglio e dai tre capi della Quarantia Criminale. La Signoria aveva il compito fondamentale di presiedere le maggiori assemblee dello stato: il Collegio dei Savi, il Maggior Consiglio, il Senato e il Consiglio dei Dieci. I membri della Signoria inoltre avevano il potere di proporre e votare le leggi nelle assemblee presiedute e di convocare il Maggior Consiglio in ogni momento. Il Minor Consiglio era eletto dal Maggior Consiglio e si componeva di sei consiglieri eletti tre alla volta ogni otto mesi; siccome rimanevano in carica un anno, i tre consiglieri uscenti per quattro mesi svolgevano il ruolo di Consiglieri Inferiori e presiedevano la Quarantia Criminale in rappresentanza della Signoria. All'interno del Minor Consiglio veniva eletto uno dei Tre Inquisitori di Stato e in seguito alla morte del Doge eleggeva un Vice Doge e presiedeva la Repubblica con il resto della Signoria.\nCollegio dei Savi.\nIl Collegio dei Savi era composto da tre sottocommissioni dette \"mani\": i Savi del Consiglio, i Savi di Terraferma e i Savi agli Ordini, costituiva il vertice del potere esecutivo, era eletto dal Senato e quando era presieduto dalla Serenissima Signoria assumeva il nome di Pien Collegio. I Savi del Consiglio erano sei e stabilivano l'agenda dei lavori del Senato mentre i Savi agli Ordini, inizialmente preposti alla gestione delle mude e della marina, persero progressivamente importanza. I Savi di Terraferma erano cinque, uno era il Savio ai Cerimoniali, uno il Savio che si occupava della spedizione delle leggi, mentre gli altri tre erano veri e propri ministri:\nIl Pien Collegio aveva come funzione primaria quella di intrattenere i rapporti con gli stati esteri e con la Chiesa, accoglieva gli ambasciatori, i nunzi delle citt\u00e0 suddite e i membri del clero.\nMaggior Consiglio.\nIl Maggior Consiglio era costituito da tutti gli uomini nobili di almeno venticinque anni d'et\u00e0 iscritti nel libro d'oro e deteneva il potere legislativo ed elettivo. Inizialmente composto da circa quattrocento membri, la sua dimensione aument\u00f2 notevolmente in seguito alla Serrata del Maggior Consiglio, tanto che nel XVI secolo a una seduta parteciparono nobili e nel 1527 gli aventi diritto a sedervi arrivarono a . A ogni membro del Maggior Consiglio era consentito di votare e proporre una nuova legge che doveva poi essere approvata dal Consiglio stesso, che si occupava anche di riformare e abrogare le leggi. Mentre il potere legislativo era comunque per la gran parte detenuto dal Senato, quello elettivo era quasi esclusivo del Maggior Consiglio. Il consiglio eleggeva ben ottantaquattro magistrature tra le quali: il Minor Consiglio, il Senato, la Quarantia, il Consiglio dei Dieci, il Cancellier Grande e l'Avogadoria de Comun oltre a tutti i capitani, i podest\u00e0, i provveditori, i camerlenghi e indirettamente il Doge.\nSuddivisioni amministrative.\nLa suddivisione amministrativa fondamentale della Repubblica di Venezia era il reggimento, ovvero piccoli territori amministrati da un podest\u00e0, ai quali faceva capo una citt\u00e0. I reggimenti nacquero solo nella prima met\u00e0 del XV secolo grazie al meccanismo delle dedizioni. La Repubblica richiedeva la deposizione del signore che veniva prontamente sostituito con un rettore, dopodich\u00e9 degli ambasciatori della citt\u00e0 si recavano a Venezia dove veniva definito il legame indissolubile della citt\u00e0 con la Repubblica. Grazie a questo meccanismo la Repubblica di Venezia riusc\u00ec di fatto a incorporare molti territori.\nPer governare i reggimenti di maggiore importanza in modo imparziale ed efficace, il podest\u00e0 veniva scelto tra i membri del patriziato veneziano, mentre nei reggimenti secondari spesso il rettore veniva scelto tra la nobilt\u00e0 locale. Nonostante ci\u00f2 le leggi e l'amministrazione variavano molto in base alle peculiarit\u00e0 del reggimento stesso, la Repubblica lasciava quindi molta libert\u00e0 di governo ai podest\u00e0 che a fine mandato, dopo al massimo quattro anni, erano per\u00f2 obbligati a consegnare un rendiconto sulla loro amministrazione.\nIl podest\u00e0, che in base al territorio amministrato era anche chiamato rettore, bailo, conte o governatore, nei reggimenti di maggiori dimensioni era coadiuvato anche da due consiglieri e da altri amministratori. L'esercito e la polizia erano sotto il comando del Capitano mentre i confini erano supervisionati dai Castellani, i Cancellieri amministravano la giustizia mentre la finanza era gestita dai Camerlenghi. Al di sopra dei podest\u00e0 agivano i provveditori generali che oltre ad avere il potere di scegliere i rettori in caso di pericolo, erano normalmente impegnati a vigilare sui podest\u00e0 inviando supervisori detti \"sindici inquisitori\".\nI reggimenti andavano infine a costituire tre regioni amministrative:\nForze armate e pubblica sicurezza.\nMarina.\nLa marina fu per secoli la principale forza armata della Repubblica, almeno fino al XV secolo quando fu affiancata anche da un esercito di terraferma. La flotta era amministrata dal Magistrato alla Milizia da Mar, una sorta di ministero composto da diverse magistrature che si suddividevano i compiti di governare l'approntamento della flotta, delle armi e degli equipaggi. L'approntamento della flotta era amministrato dai provveditori dell'Arsenale di Venezia, la struttura cardine della marina veneziana. In questo esteso complesso di officine e cantieri la navi venivano costruite e armate. L'Arsenale inoltre conteneva diverse scuole in cui il personale veniva formato, anche con l'ausilio di maestranze francesi e inglesi, in modo da rendere pi\u00f9 efficiente e di maggior qualit\u00e0 la costruzione delle navi e dei navigli. L'allestimento della flotta era deciso dai provveditori all'armamento che provvedevano al mantenimento delle navi in disarmo e all'assegnazione dei soldati e dei vogatori. Le operazioni di reclutamento dei marinai invece venivano effettuate dai Presidenti alla Milizia da Mar, che in seguito dalla guerra di Candia iniziarono a reclutare personale dall'estero e non solo dal territorio della Repubblica.\nLa flotta dislocata nello \"Stato da Mar\" era gestita dal Provveditore Generale da Mar, risedeva a Corf\u00f9 e nei domini d'oltremare era anche a capo dell'esercito e dell'amministrazione. In tempo di guerra il comando passava al capitano generale da mar, che veniva subito eletto e che aveva poteri pi\u00f9 estesi del provveditore generale. La flotta si divideva in armata sottile e armata grossa. L'armata sottile era composta da galere e galeazze e gli ammiragli al comando, tutti patrizi, avevano differenti gradi di specializzazione, ad esempio vi erano quelli preposti alla navigazione di fiumi e nei laghi, quelli dediti alla guerra contro la pirateria e quelli dedicati alla vigilanza delle isole. L'armata grossa, composta da navi da guerra, era gestita in tempo di guerra dal Commissario in Armata e il comando delle navi era assegnato agli ufficiali di marina che non appartenevano al patriziato Veneto. Fino alla fine del XVI secolo l'armata grossa fu usata anche per la difesa delle navi commerciali.\nEsercito.\nNel XV secolo l'espansione e la conquista della terraferma resero necessario il ricorso a compagnie di ventura e mercenari per potersi dotare di forze terrestri. L'organizzazione delle truppe e dei mercenari era gestita da un insieme di provveditori che erano coordinati dagli Inquisitori sopra i ruoli, presieduti dai Savi di Terraferma, si preoccupavano di rendicontare e di gestire le truppe e il loro equipaggiamento. Nel XVI secolo si procedette alla costituzione delle cernide, milizie territoriali gestite dal Rettore del reggimento e composte da un centinaio di uomini dedite alla difesa dei possedimenti terrestri e marittimi, dove assumevano il nome di \"craine\"; erano gestite dal Savio agli Ordini. In tempo di guerra le armate erano coordinate dal Capitano Generale di Terraferma, solitamente un mercenario esperto che veniva affiancato dal Provveditore Generale e che prendeva ordini dal Savio alla Scrittura, ovvero il ministro della guerra.\nPolizia.\nL'ordine della citt\u00e0 di Venezia era gestito da un corpo di polizia coordinato dai sei Signori della Notte che avevano il potere di arrestare i criminali sia di giorno sia di notte. Oltre ai Signori della Notte pattugliavano le strade anche i capi contrada. L'ordine per\u00f2 era gestito anche da uno svariato numero di provveditori. I crimini come lo stupro e la bestemmia erano regolati dagli esecutori alla bestemmia che si occupavano anche del controllo dei bordelli, i provveditori alle pompe invece controllavano gli eccessi dei nobili mentre i magistrati alla sanit\u00e0, la salubrit\u00e0 dei locali pubblici. La Giustizia nuova controllava le truffe e i Censori la corruzione tra le cariche pubbliche. Per questioni politiche e di natura pi\u00f9 interna la Repubblica talvolta ricorreva anche all'uso dei sicari e disponeva di una rete di spie assimilabile ai moderni servizi segreti.\nOrdinamento scolastico.\nPrima dello splendore commerciale del XIV secolo l'istruzione alla classe aristocratica era gestita unicamente dalle famiglie (o dai Procuratori di San Marco in caso di esecuzione del testamento del genitore defunto) che assumevano dei precettori, generalmente uomini del clero. Una parte fondamentale dell'istruzione elementare era costituita dall'insegnamento della lettura, della grammatica, della morale e della filosofia attraverso la lettura di numerosi testi, tra cui i \"Disticha Catonis\" e il \"Doctrinale Puerorum\".\nCon l'inizio del XIV secolo l'insegnamento ecclesiastico ebbe una contrazione portando all'aumento dei maestri laici e causando un progressivo aumento del costo dell'istruzione. Venezia divenne un forte richiamo per gli insegnanti che iniziarono ad affluire da tutta Europa, in particolare dalla Germania. In quest'epoca l'istruzione era prevalentemente privata; i maestri per integrare il salario solitamente esercitavano anche la professione notarile, oppure erano membri della cancelleria statale. La qualit\u00e0 dell'istruzione generalmente era quella fondamentale per esercitare la mercatura, era quindi necessario imparare a scrivere e a far di conto, in particolare venivano insegnate le operazioni contabili come l'uso della partita doppia.\nCon la diffusione dei maestri laici e l'inizio del Rinascimento lo Stato inizi\u00f2 a normare il settore dando avvio alla scuola pubblica in cui gli insegnanti erano dipendenti statali a cui solitamente, oltre al salario, erano concessi anche vitto e alloggio e in cui le rette avevano prezzi differenti in base al grado di istruzione. Per via della vocazione mercantile di Venezia lo studio delle discipline umanistiche generalmente era ostacolato, in favore degli studi economici, condizione che comunque mut\u00f2 progressivamente. L'istruzione di alto livello generalmente era elargita nell'entroterra veneto, in particolare all'Universit\u00e0 di Padova o nelle strutture del trevigiano. Dall'Universit\u00e0 di Padova inoltre veniva gestito l'ordinamento scolastico di tutta la Repubblica grazie all'intervento di tre rettori scelti tra i nobili pi\u00f9 eruditi della Repubblica. Successivamente si diffusero un gran numero di scuole pubbliche sempre pi\u00f9 specifiche come l'accademia dei nobili alla Giudecca e l'accademia militare di Verona e si moltiplicarono gli istituti scientifici e letterari, come la biblioteca Marciana. Gli istituti scolastici erano diffusi anche nello \"Stato da Mar\", in particolare a Palmanova, a Raspo o a Pisino ed era anche considerata l'educazione femminile.\nSimboli.\nFin dal trafugamento del corpo dell'Evangelista da Alessandria d'Egitto nell'828 e il suo arrivo a Venezia, lo Stato lagunare costitu\u00ec uno speciale e particolarissimo rapporto con il proprio patrono. Questo legame, causato dalla particolare importanza della reliquia e soprattutto dal particolare legame esistente tra il Santo e le Chiese dell'Italia nord-orientale che alla sua predicazione facevano risalire la propria origine, port\u00f2 a far considerare il santo patrono come custode della sovranit\u00e0 dello Stato, assurgendone a simbolo. La repubblica amava cos\u00ec farsi chiamare Repubblica di San Marco e le sue terre furono di frequente note come Terre di San Marco.\nIl leone alato, simbolo dell'Evangelista, compariva cos\u00ec nelle sue bandiere, negli stemmi e nei sigilli, mentre gli stessi Dogi erano raffigurati nell'incoronazione inginocchiati, nell'atto di ricevere dal Santo il gonfalone.\n\"Viva san Marco!\" fu il grido di battaglia della repubblica di Venezia, utilizzato fino alla sua dissoluzione nel 1797 a seguito della campagna italiana di Napoleone, e nella rinata repubblica retta da Daniele Manin e Niccol\u00f2 Tommaseo. Il grido \"San Marco!\" viene utilizzato dal personale militare del Reggimento lagunari \"Serenissima\" in ogni attivit\u00e0 o cerimonia ufficiale, poich\u00e9 gli odierni lagunari dell'esercito italiano hanno ereditato le tradizioni dei \"Fanti da Mar\" della Serenissima.\nL'unico ordine equestre della Repubblica era l'ordine di San Marco o del Doge.\nSociet\u00e0.\nLingue.\nLa lingua veneta deriva dal latino volgare parlato dai romani che si insediarono nella laguna di Venezia in seguito alle invasioni barbariche del V secolo. La posizione protetta del \"Dogado\" favor\u00ec la conservazione della lingua latina che nel resto dell'Italia settentrionale invece sub\u00ec le interferenze del sostrato gallico. A Venezia la lingua latina continu\u00f2 a resistere per lungo tempo anche nella sua forma scritta in quanto la maggioranza dei notai erano ecclesiastici e quindi conoscitori del latino. Altra caratteristica peculiare di Venezia era lo stretto rapporto commerciale e culturale con l'oriente, in particolare con l'Impero bizantino e con i territori che nel XIII secolo hanno dato vita all'Impero ottomano. Questo rapporto fece s\u00ec che i commercianti veneziani assimilassero nella loro lingua diversi vocaboli derivati dal greco bizantino e dall'arabo, ma anche dal provenzale che veniva usato come lingua franca tra i mercanti.\nIl primo testo in lingua veneta \u00e8 un documento commerciale risalente al 1253, periodo in cui la lingua scritta pi\u00f9 diffusa rimaneva ancora il latino, anche se nel XV secolo la lingua veneta si diffuse in tutto il bacino Mediterraneo come lingua franca. Tuttavia il veneto non si impose come lingua letteraria in quanto gi\u00e0 nel XIII secolo le lingue neolatine in cui si componeva letteratura erano il volgare fiorentino, la lingua d'oc dei trovatori, attivi anche nelle corti venete, e la lingua d'o\u00efl. A riprova di ci\u00f2 \u00e8 il fatto che Marco Polo scelse la lingua d'o\u00efl mentre Bartolomeo Zorzi la lingua d'oc, allora entrambe diffuse nelle corti quanto il latino, per le prime opere storiografiche in lingua veneta sar\u00e0 necessario aspettare la seconda met\u00e0 del XIV secolo. L'uso della lingua veneta per la redazione dei documenti ufficiali si afferm\u00f2 a partire dal XV secolo anche se le sentenze giudiziarie erano ancora emesse in latino. Nello \"Stato da Mar\" i possedimenti veneziani si estendevano lungo le coste dalmate e nelle isole ioniche ed egee, luoghi in cui la lingua parlata dai coloni veneziani si ibridava con le lingue locali.\nClassi sociali.\nA partire dal XIII secolo la societ\u00e0 veneziana distinse in modo ben definito due classi sociali:\nEbrei.\nLa prima testimonianza della presenza ebraica a Venezia risale al 932; nel XII secolo la comunit\u00e0 contava circa mille membri ed era stabilita a Mestre, e non nella Giudecca come si \u00e8 creduto per lungo tempo. Ogni giorno gli ebrei partivano da Mestre e si recavano a Venezia, in particolare nei sestieri di San Marco e a Rialto dove era concesso loro lavorare; qui trafficavano merci e concedevano prestiti di denaro, mentre alcuni svolgevano la professione medica. Il lavoro dell'usura era necessario per il funzionamento delle attivit\u00e0 imprenditoriali della citt\u00e0 e pertanto, nonostante non avessero la cittadinanza e non fosse concesso loro viverci o comprare casa, gli ebrei erano ammessi nella capitale con permessi che venivano rinnovati ogni cinque o dieci anni. Con un decreto del 22 maggio 1298 si pose un limite del tasso di interesse sui prestiti, che fu fissato tra il 10% e il 12% e contemporaneamente fu imposta una tassa del 5% sui traffici commerciali.\nNel 1385 fu concesso per la prima volta a un gruppo di prestatori ebrei di vivere in laguna. Il 25 settembre 1386 richiesero e ottennero di acquistare una parte del terreno del monastero di San Nicol\u00f2 al Lido per seppellire i propri defunti, originando il cimitero ebraico di Venezia, tuttora funzionante. Verso la fine del XIV secolo le restrizioni verso gli ebrei aumentarono e fu consentito loro di soggiornare in citt\u00e0 solamente due settimane; inoltre furono obbligati a portare un cerchio giallo come segno distintivo, che nel XVI secolo si trasform\u00f2 in un drappo rosso.\nDopo la sconfitta di Agnadello per opera della Lega di Cambrai molti erano ebrei provenienti da Vicenza e Conegliano si rifugiarono in laguna rendendo difficile la coesistenza con i cristiani. A seguito delle tensioni sociali, il 29 marzo 1516 fu istituito il ghetto di Venezia dove prima sorgevano le fonderie e nel 1541 fu ampliato per far spazio agli ebrei levantini. Il lavoro degli ebrei fu posto sotto la sorveglianza dei magistrati al Cattaver, e oltre alla gestione dei banchi di pegno del ghetto fu concesso loro il commercio dell\u2019usato, rendendo il ghetto un importante centro commerciale. Il ghetto era suddiviso in comunit\u00e0 basate sul paese di provenienza, ognuna con la propria sinagoga. Prima della pestilenza del 1630 la comunit\u00e0 contava quasi cinquemila persone e il ghetto era ricco di attivit\u00e0 commerciali.\nDopo la peste il ghetto fu ripopolato da alcuni ebrei dell\u2019Europa orientale e nel 1633 il ghetto fu ampliato, ma nel frattempo Venezia aveva perso la sua centralit\u00e0 e anche la comunit\u00e0 ebraica inizi\u00f2 a ridursi e le tasse; verso di essa aumentarono e iniziarono a nascere movimenti settari. La situazione declin\u00f2 finch\u00e9 nel 1737 la comunit\u00e0 dichiar\u00f2 fallimento.\nEditoria.\nLa stampa e le altre arti grafiche costituivano un florido settore economico della Repubblica e il principale mezzo di diffusione delle conoscenze e delle scoperte veneziane in ambito tecnico, umanistico e scientifico. La nascita dell'editoria veneziana si fa risalire al XV secolo, in particolare al 18 settembre 1469 quando grazie al tedesco Giovanni da Spira il govern\u00f2 veneziano var\u00f2 la prima legge a tutela degli editori concedendo un privilegio di stampa che conferiva all'editore la facolt\u00e0 esclusiva di stampare determinate opere. Oltre alla comunit\u00e0 tedesca anche quella francese, capitanata da Nicola Jenson, deteneva verso la fine del XV secolo la maggior parte delle tipografie veneziane.\nTra il 1495 e il 1515 Aldo Manuzio diede un ulteriore sviluppo dell'editoria veneziana grazie a tre innovazioni che in seguito si diffusero il tutta Europa: il formato in ottavo e il carattere corsivo e la virgola uncinata. Queste invenzioni gli permisero di diventare il maggiore editore veneziano e di conseguenza attir\u00f2 verso di s\u00e9 i maggiori umanisti dell'epoca tra i quali Pietro Bembo ed Erasmo da Rotterdam. Dopo il Maunzio molti altri imprenditori italiani come il fiorentino Lucantonio Giunti aprirono tipografie a Venezia, che verso la fine del XVI secolo raggiunsero le 200 attivit\u00e0, ognuna con tirature librarie pi\u00f9 elevate rispetto alla media delle citt\u00e0 europee. La grande quantit\u00e0 di tipografie sparse sul territorio Veneziano rese la citt\u00e0 di Veneiza leader nel settore, tanto che ultimo ventennio del XV secolo in Europa un libro su dieci era stampato a Venezia. La produzione libraria a Venezia fu incentivata, oltre che dalle norme a favore degli editori, anche dalla mancanza della censura, \u00e8 infatti a Venezia che nel XVI secolo si stamparono opere proibite nel resto d'Europa come i \"Sonetti lussuriosi\".\nReligione.\nCattolicesimo.\nLa Repubblica di Venezia riconosceva come religione di stato il cattolicesimo e pur rimanendo relativamente tollerante rispetto alle altre confessioni erano molte le leggi a favore delle tradizioni cattoliche dato che dal censimento del 1770 si deduce che circa il 86,5% della popolazione era di confessione cattolica. La Chiesa cattolica amministr\u00f2 il territorio della Repubblica prima con il patriarcato di Grado che aveva come suffragenea la diocesi di Castello, la quale venne poi soppressa l\u20198 ottobre 1451 da papa Niccol\u00f2 V al fine di erigere il patriarcato di Venezia che ha poi inglobato anche le diocesi di Jesolo, Torcello e Caorle. Durante la storia della Repubblica di Venezia la cattedrale del patriarcato fu la Basilica di San Pietro di Castello che venne cambiata in San Marco solo nel 1807, dieci anni dopo la caduta della Repubblica. Durante il periodo della Controriforma anche nella Repubblica di Venezia fu attiva l'Inquisizione che dal 1542 al 1794 process\u00f2 imputati tra i quali Giordano Bruno, Pietro Paolo Vergerio e Marco Antonio de Dominis. I crimini in materia di fede, come la stregoneria, erano regolati da un tribunale laico gi\u00e0 nel 1181 durante la reggenza del doge Orio Mastropiero. Il tribunale oltre a essere composto dai suoi giudici nominati dal doge si avvaleva anche dell'aiuto dei vescovi e del patriarca di Grado e la pena pi\u00f9 diffusa per i condannati era quella di essere bruciati al rogo. Questi magistrati continuarono a intervenire come membri laici anche nei processi dell'Inquisizione entrando spesso in conflitto la Chiesa e talvolta mitigando la durezza della pena, inoltre l'inquisizione aveva potere solo su i cristiani e non sui membri delle altre confessioni come gli ebrei. Il governo inoltre regolava la costruzione degli edifici di culto, limitava i lasciti in favore della Chiesa, favoriti dalla presenza dei parroci-notai, e controllava i preti che predicavano contro il governo talvolta espellendoli dallo Stato.\nAltre religioni.\nOltre alla fede cattolica nella Repubblica di Venezia, in particolare nello Stato da mar, era presente anche la chiesa ortodossa e dal censimento del 1770 si deduce che i greci ortodossi costituivano circa il 13,3% della popolazione. La comunit\u00e0 greco ortodossa era presente anche nella capitale e nel 1456 i greci ottennero il permesso per costruire la chiesa di San Biagio a Venezia, l'unica della citt\u00e0 in cui potevano celebrare i loro riti, nel 1514 a causa del sovraffollamento di San Biagio fu permessa la costruzione della chiesa di San Giorgio dei Greci.\nLa popolazione restante apparteneva ad altre chiese come quella protestante e quella cattolica armena e vi erano poi anche dei mercanti islamici, che per\u00f2 non risedevano stabilmente a Venezia. Gli armeni si stabilirono a Venezia gi\u00e0 nella met\u00e0 nel XIII secolo anche se la costruzione della prima chiesa armena cattolica, la chiesa di Santa Croce degli Armeni, risale solo al 1682. Gli armeni inoltre ebbero come centro principale di cultura l'isola di San Lazzaro degli Armeni.\nGrazie ai rapporti commerciali intrattenuti con i tedeschi e gli svizzeri anche nella Repubblica di Venezia si diffuse la religione protestante, che poteva essere praticata liberamente. Nel 1649 i protestanti ottennero la possibilit\u00e0 di seppellire i loro morti nella Chiesa di San Bartolomeo e nel 1657 fu concesso loro di celebrare messe con pastori tedeschi nel Fondaco dei Tedeschi.\nA Venezia era presente anche il Fondaco dei Turchi dove trascorrevano il loro tempo i mercanti ottomani e nel quale era presente una piccola moschea, l'unico luogo di preghiera per i fedeli musulmani che soggiornavano a Venezia.\nGli ebrei nel 1770 erano solo pari a circa lo 0,2% della popolazione della Repubblica di Venezia, ma per questa minoranza furono promulgate diverse leggi che ne limitavano il rapporto con i cattolici e le loro libert\u00e0 civili. In seguito alla cacciata degli ebrei in quasi tutta Europa a Venezia fu concesso di rimanere nel ghetto in modo da non creare disordini nella citt\u00e0 e qui di poter svolgere le loro tradizioni e pregare nelle sinagoghe. A Venezia erano presenti cinque sinagoghe appartenenti alle diverse comunit\u00e0 ebraiche veneziane, anche chiamate universit\u00e0 o \"nationi\", che qui svolgevano la liturgia seguendo riti diversi per ogni sinagoga.\nEconomia.\nRisorse.\nFin dai primi insediamenti la pesca svolse un ruolo fondamentale nel sostentamento delle comunit\u00e0 lagunari. La pesca costituiva una delle attivit\u00e0 pi\u00f9 diffuse tra il popolo minuto che si dedicava anche all'itticoltura, dopo essere stato pescato il pesce veniva messo sotto sale al fine di conservarlo meglio. Oltre alla pesca, anche se in modo minore, era diffusa la caccia, l'uccellagione e la pastorizia che per\u00f2 era limitata dalla scarsit\u00e0 di pascoli nel \"Dogado\". Cos\u00ec come erano ridotti i pascoli, anche l'agricoltura non era molto praticata in laguna e i prodotti agricoli venivano venduti dall'Arte dei fruttaroli.\nOltre alla pesca, le popolazioni lagunari hanno da sempre fatto affidamento all'estrazione del sale per il loro sostentamento. Grazie al commercio del sale infatti le prime popolazioni lagunari potevano acquistare le merci che la laguna veneta non produceva, prime fra tutte il grano. Diretta concorrente nella produzione del sale fu Comacchio che addirittura nel 932 fu distrutta e la sua popolazione trasferita nella laguna veneta. Le zone di maggior produzione furono la parte settentrionale della laguna e il circondario di Chioggia che divenne nel corso dei secoli il sito di maggior produzione salina del mediterraneo, raggiungendo il suo apice nel XIII secolo. La maggior parte del sale prodotto a Chioggia veniva esportato in Italia attraverso il Po e l\u2019Adige. Le saline si costituivano di una serie dighe, bacini e canali che ne permettevano il corretto funzionamento. La loro estensione era notevole, le saline di Chioggia occupavano un'area di circa che corrispondevano a novanta volte l\u2019estensione della citt\u00e0. L'impulso alla costruzione dei fondamenti fu dato dal doge e dalle grandi famiglie ducali che ne detenevano la propriet\u00e0. I fondi dei nobili erano affittati alle famiglie dei salinari che in grande autonomia mantenevano la salina e ne estraevano il sale. I proprietari dei fondi avevano un rapporto esclusivamente economico con i salinari, di conseguenza i nobili, proprietari dei fondi, non potevano considerarsi signori feudatari come invece avveniva nel resto d\u2019Europa nella coltivazione del grano. I salinari inoltre erano organizzati i consorzi che rendevano ancora pi\u00f9 difficoltosa un'imposizione signorile dei proprietari fondiari. Nel XIV durante la massima espansione commerciale la produzione di sale in laguna era diminuita, ma nonostante ci\u00f2 Venezia mantenne il monopolio di questa preziosa merce imponendo ai mercanti di trasportare una certa percentuale di sale che spesso veniva acquistato in Puglia, Sicilia, Sardegna nelle isole Baleari a cipro e sulla coste della Libia.\nIndustria.\nCommerciato gi\u00e0 a partire dal IX secolo sotto forma di lastre, il vetro di Murano \u00e8 tutt'ora considerato uno dei prodotti di spicco dell'industria veneziana. Grazie alla sua qualit\u00e0 il vetro veniva utilizzato per la fabbricazione di opere d'arte esportate in tutto il mondo. La sua produzione era localizzata unicamente sull'isola di Murano, al fine di scongiurare il propagarsi di incendi all'interno della capitale. Nonostante la produzione vetraia l'attivit\u00e0 di maggior successo era quella delle costruzioni navali che avveniva all'interno dell'arsenale di stato, attivo fin dal XII secolo, ma anche negli squeri veneziani piccoli cantieri navali cittadini. Accanto alla costruzione della navi era sviluppata la produzione del cordame navale da parte dei \"filac\u00e0nevi\", i quali a partire dal XIII secolo importarono la canapa dalla Russia attraverso in Mar Nero. Tra le attivit\u00e0 gi\u00e0 diffuse nel XIII secolo figuravano le concerie e la filatura della lana che venivano esercitate alla Giudecca.\nCommercio.\nIl commercio \u00e8 sempre stato alla base del successo e dell'ascesa politica della Repubblica di Venezia, gi\u00e0 nell'829 il doge Giustiniano Partecipazio oltre alla gestione dei suoi beni feudali si occupava anche di affari commerciali via mare. Le imprese commerciali dei cittadini veneziani aumentarono nel XII secolo periodo in cui nacquero le mude, carovane di navi mercantili dette galee che scortate da navi armate si rivolgevano verso i mercati orientali, primo tra tutti quello di Costantinopoli, l'odierna Istanbul. Con l'Impero bizantino Venezia ebbe un rapporto privilegiato a partire dal 1082 quando con la firma della crisobolla fu concesso ai mercanti veneziani di scambiare merci con i bizantini senza alcuna tassa e di stabilire un nucleo abitato direttamente nella capitale, privilegio che per\u00f2 termino nel sangue nel 1171 a causa di Manuele I Comneno. I traffici commerciali raggiunsero il loro apice nel XIII secolo, ma continuarono a essere fondamentali nella vita politica e sociale di Venezia fino alla fine del XVI secolo e in questo periodo nascono anche le mude statali, convogli di navi appaltati ai marcanti che venivano utilizzate per raggiungere le terre pi\u00f9 lontane dall'India, alla Cina, all'Inghilterra e le Fiandre. I traffici della Repubblica erano cos\u00ec estesi che nel 1325 si constatava l'esistenza di insediamenti veneziani nel nord Europa a Southampton e Burges e in Asia: in Cina a Zaytun, l'attuale Quanzhou, in Russia a Sudak e Azov, in Turchia a Trebisonda, in Giordania ad Amman e infine anche erano presenti altri insediamenti sulle rive del lago d'Aral. Il commercio veneziano sub\u00ec un forte declino alla fine del XVI secolo quando la concorrenza di portoghesi, spagnoli, inglesi e olandesi divenne asfissiante per i mercanti veneziani.\nLe merci che i veneziani scambiavano maggiormente via mare e che affollavano il centrale mercato di Rialto erano: cotone, tessuti, ferro, legname, allume, sale e spezie scambiate gi\u00e0 nel IX secolo, risale infatti all'853 il testamento del vescovo Orso Partecipazio nel quale apparve per la prima volta il pepe. Oltre al pepe Venezia scambiava grandi quantit\u00e0 di cannella, cumino, coriandolo, garofano e molte altre spezie che rivestivano un ruolo fondamentale per la conservazione delle carni, per l'aromatizzazione di vini e per le cure mediche di cui la medicina veneziana ne faceva un largo uso. Tra le spezie figurano anche lo zucchero, prodotto a Cipro e raffinato a Venezia e tutti i profumi e gli incensi ampiamente utilizzati dai patrizi veneziani e durante le funzioni religiose. Oltre alle spezie l'oriente forniva anche pietre preziose e seta, viceversa Venezia portava in oriente metalli, legno, pellami e tessuti europei. Altro bene di cui Venezia deteneva il monopolio era il sale che veniva comparto ovunque ce ne fosse e data la sua utilit\u00e0 la Repubblica obbligava ogni mercante a trasportarne una certa quantit\u00e0, il monopolio del sale oltre a essere un privilegio commerciale era anche un deterrente politico contro le nazioni estere.\nAltro bene di fondamentale importanza erano i cereali che erano gestiti dalla Camera del frumento in modo da osteggiare eventuali carestie, vi era poi una grande importazione di olio usato oltre che nel condimento anche per l'illuminazione.\nMonetazione.\nLa grande espansione del commercio veneziano cominciata nel XII secolo e la necessit\u00e0 di una moneta stabile divenne sempre pi\u00f9 urgente, cos\u00ec nel 1202 durante il dogato di Enrico Dandolo si cominci\u00f2 la coniazione del ducato d'argento, poi detto \"matapan\" che si diffuse in breve in tutto il bacino mediterraneo, il ducato corrispondeva a 26 denari e pesava all'incirca due grammi. Come le altre monete della Repubblica di Venezia il ducato aveva l'effigie del doge regnante, che di fronte a San Marco impugnava lo stendardo di Venezia.\nIl 31 ottobre 1284 il doge Giovanni Dandolo decise la coniazione di una nuova moneta, che sar\u00e0 poi vitale nell'economia veneziana, lo zecchino d'oro, o ducato. Lo zecchino, fatto in oro di ottima purezza pesava circa e la sua coniazione si interruppe solo con la caduta della Repubblica.\nIl conio a partire dal XVI secolo avveniva in un apposito edificio affacciato sul molo marciano, zecca di Venezia, sulla cui attivit\u00e0 vigilava la Quarantia.\nCultura.\nTeatro.\nFino al XVII secolo le opere teatrali si rappresentavano nei palazzi nobiliari o in pubblico dalle compagnie della Calza che mettevano inscena le loro opere su teatri ambulanti in legno. Nel corso del XVII secolo si ebbe una grande diffusione del teatro tanto che nel 1637 fu inaugurato il teatro San Cassiano, primo teatro stabile di Venezia, con la rappresentazione dell\"'Andromeda\" di Benedetto Ferrari. Nel corso del secolo, grazie al finanziamento dei nobili, furono edificati una dozzina di teatri nei quali prevalentemente si rappresentavano tragedie e melodrammi. A Venezia la riforma del melodramma fu avviata Apostolo Zeno, che ispirandosi alla tragedia francese, rese il melodramma pi\u00f9 sobrio e costru\u00ec le sue opere in modo che potessero essere rappresentate anche senza musica.\nNel XVII secolo, anche se meno diffuse dei melodrammi, era rappresenta la commedia dell'arte. Basata sull'improvvisazione degli attori e sui canovacci, era caratterizzata da un grande numero di personaggi stereotipati che rappresentavano in modo generico la vita delle varie classi sociali veneziane. Nel XVII secolo la commedia dell'arte fu completamente riformata da Carlo Goldoni che e introdusse una nuova forma di teatro grazie all'eliminazione delle maschere e all'introduzione di un copione preciso. Viceversa Carlo Gozzi mise in atto rappresentazioni di fiabe esaltando ed esasperando la tradizione della commedia dell'arte.\nModa.\nPer via del rapporto commerciale con l'oriente a Venezia si diffusero ben presto l'abbigliamento sfarzoso tipico dei bizantini costituito per lo pi\u00f9 da tonache ricamate o trapuntate di colore azzurro, colore simbolo dei veneti. Tra il popolo minuto invece erano diffusi lunghi vestiti di tela decorati da strisce colorate e solitamente le calzature erano sandali di pelle. Sopra la tonaca gli uomini spesso indossavano ampi mantelli oltre a cinture e cappelli. I vestiti delle donne nobili erano di seta ricamata, molto lunghi e scollati, solitamente indossavano anche mantelli a strascico e pellicce di una grande variet\u00e0 di animali, tra i quali spiccava l'ermellino. Con l'istituzione delle corporazione nel XIII secolo anche l'Arte dei sarti fu regolata e tutelata con l'istituzione dei \"sartori da vesti\", i \"sartori da ziponi\" e i \"sartori da calze\" e si dedicavano rispettivamente a confezionare vestiti, giacche di fustagno e calze.\nCon l'inizio del Rinascimento seguendo la moda europea, gli abiti delle nobildonne divennero sempre pi\u00f9 sfarzosi, mentre gli uomini cominciarono a portare delle gonnelle abbinate a lunghe calze bicolore. Le strade non essendo selciate rischiavano di sporcare le vesti quindi si diffusero degli zoccoli molto alti che venivano poi tolti una volta raggiunta l'abitazione. Tra il XV e nel XVI secolo l'influenza barocca port\u00f2 agli eccessi gli abiti nobiliari che in questa epoca incominciarono ad essere impreziositi anche da una produzione locale, il merletto di Burano. Per evitare che i nobili e i patrizi spendessero enormi quantit\u00e0 di denaro nei capi d'abbigliamento nel 1488 la Repubblica eman\u00f2 delle leggi atte a limitare l'uso dei vestiti esageratamente costosi, tanto che nel 1514 si istituirono i provveditori alle pompe che avevano il compito di vigilare sulla quantit\u00e0 di denaro spesa per feste private, abiti e altri beni di lusso.\nNel XVII secolo inizi\u00f2 la moda della parrucca e dell'uso della cipria e i vestiti maschili aumentarono progressivamente il loro ingombro. Nel XVIII secolo nell'abbigliamento maschile si introdusse la \"velada,\" ovvero una sorta di ampio mantello riccamente decorato, al contrario tra l'abbigliamento femminile entr\u00f2 in uso la \"vesta a cend\u00e0\", un abito modesto che si componeva di un lungo vestito solitamente nero e di una sciarpa bianca. Le donne pi\u00f9 povere invece indossavano la \"tonda\" un vestito bianco che con un cappuccio copriva il capo e che era legato da una cintura.\nTradizioni.\nLa Repubblica di Venezia contava numerose tradizioni storiche e folcloristiche di vario genere, alcune delle quali celebrate anche in seguito alla sua caduta. A Venezia le feste religiose erano celebrate con delle processioni estremamente sfarzose dirette verso la basilica di San Marco a cui prendeva parte il doge, preceduto dalle varie assemblee governative e dalle maggiori scuole della citt\u00e0. Oltre a tutte le maggiori festivit\u00e0 cattoliche era celebrato con altrettanto sfarzo anche il giorno di San Marco, patrono della citt\u00e0. Nel corso dell'anno inoltre venivano effettuate diverse messe in ricordo di alcuni eventi fondamentali della storia della Repubblica, come il fallimento della congiura del Tiepolo o quella ordita dal doge Marino Faliero e altre come la Festa delle Marie per celebrare la potenza di Venezia. Una delle feste di maggior importanza politica era la Festa della Sensa, celebrata nel giorno dell'Ascensione, prevedeva una sfilata di barche capeggiata dal Bucintoro e il rito dello Sposalizio del Mare che simboleggiava il dominio marittimo di Venezia.\nTra le feste profane una di quelle di maggior rilievo era il Carnevale: celebrato per tutta la sua durata, prevedeva le feste maggiori il gioved\u00ec e il marted\u00ec grasso. Oltre a balli e spettacoli di vario tipo, l'ultima domenica di carnevale si svolgeva la caccia dei tori, una manifestazione analoga alla corrida. Oltre al carnevale veniva svolta la Regata, che al pari delle altre feste prevedeva grandi festeggiamenti e cortei."}
{"id": "40275", "revid": "436907", "url": "https://it.wikipedia.org/wiki?curid=40275", "title": "Hip hop italiano", "text": "L'hip hop italiano \u00e8 un sottogenere della musica hip hop sviluppatosi in Italia all'inizio degli anni ottanta, passando da testi in inglese (es. \"Let get dizzy\" oppure \"Ontha Run\" degli storici Radical Stuff, 1992) a quelli in lingua italiana. Uno dei primi esperimenti \u00e8 stato fatto nel 1986 dalla band bolognese \"Raptus\", fondata da Ohm Guru e Gaudi, con la Attack Punk Records, ma \u00e8 negli anni novanta che i gruppi appartenenti alla scena hip hop incidono i loro primi lavori significativi. Dopo un periodo di crisi attorno ai primi anni duemila, negli anni seguenti l'hip hop italiano ha riscontrato una notevole crescita commerciale con il lancio mediatico di numerosi rapper, la nascita di diverse competizioni di freestyle e la diffusione tramite internet.\nStoria.\nAnni ottanta.\nIn Italia la cultura hip hop \u00e8 introdotta negli anni ottanta grazie al primo tour mondiale di Afrika Bambaataa, attraverso la trasmissione su canali privati locali e regionali di alcune pellicole statunitensi dedicate al movimento, quali per esempio \"Beat Street\" (1983), \"Style Wars\" (1983) e soprattutto il lungometraggio del 1981 \"Wild Style\". Ice One \u00e8 tra i pionieri del genere assieme a Gruff e Sean.\nJovanotti, che a Roma conobbe questo genere, nel 1988 pubblic\u00f2 l\u2019album di debutto \"Jovanotti for President\", caratterizzato da strofe rap cantate in lingua inglese. Con le pubblicazioni di \"La mia moto\" e di \"Giovani Jovanotti\", l'artista abbandon\u00f2 in buona parte il corso iniziato l'anno precedente e quando rientr\u00f2 in scena con un disco rap nel 1991, fu gi\u00e0 parte di un fenomeno pi\u00f9 vasto.\nSi pu\u00f2 dire che Jovanotti fu uno dei primi a fare rap in Italia ed a farlo conoscere al grande pubblico, ma senza mai avvicinarsi alla cultura hip hop. Successivamente gli venne riconosciuto un ruolo di \"apripista\" per l'hip hop in Italia, in realt\u00e0 si pu\u00f2 dire che Jovanotti fece s\u00ec che una forma di espressione gi\u00e0 presente sul suolo italiano, spesso in ben altra veste fosse conosciuta per la prima volta dal grande pubblico. \nIn citt\u00e0 come Roma e Milano si crearono dei gruppi di breaker e writers che si riunivano di pomeriggio e organizzavano dei contest che in poco tempo raggiunsero una risonanza tale che vi partecipavano ragazzi provenienti da tutta Italia e addirittura dall\u2019estero. All\u2019epoca non era ancora chiaro che le diverse discipline facevano parte di un unico movimento: inizialmente si reputava che fosse impossibile fare rap in italiano per via della metrica, degli accenti, di cadenze e di sillabe. Enzo, Gruff, Ice One, Pinzu, Shark e Josta sono tra i primi a provarci ma per tutto il decennio nessuno della scena osa incidere dischi rap in italiano.\nAnni novanta.\nAll'inizio degli anni novanta si muovono i rapper delle \"Posse\", termine inglese che significa \"gruppo\", attivisti nel campo politico-sociale e di rivendicazione di diritti, che si servono della musica per esprimere le proprie opinioni e diffonderle. Il movimento si sviluppa essenzialmente nell'ambito dei centri sociali.\nNel 1990 il collettivo romano Onda Rossa Posse (dalle cui ceneri nasceranno gli Assalti Frontali) incide il primo disco in vinile di rap italiano che contiene il singolo \u201cbatti il tuo tempo\u201d\u201d. Anche La scena bolognese \u00e8 in fermento in quegli anni e nel 1991 gli Isola Posse All Stars incidono \"Stop al Panico\".\nA Roma invece si fanno notare gli Assalti frontali che incidono l\u2019album \"Terra di Nessuno\".\nGli Almamegretta, i Sangue Misto, i 99 Posse, i Camelz Finezza Click, i sardi Sa razza e La Fossa, Frankie HI-NRG con \"Fight da Faida\" sono la colonna sonora del rap italiano old school dei primi anni novanta, anni in cui le stragi di mafia hanno scosso la penisola. Nel 1993 Frankie HI-NRG con il disco \"Verba Manent\" diventa il primo rapper italiano a pubblicare un disco di hip hop in italiano distribuito da una major.\nLe sonorit\u00e0 di quegli anni, molto semplici, vennero completamente abbandonate con l'arrivo di artisti quali Articolo 31, Bassi Maestro, Otierre, The NextOne, Kaos al nord, Colle der Fomento, Piotta e Cor Veleno a Roma, il precusore Lou X con suo cugino C.U.B.A. Cabbal a Pescara, ognuno con un proprio stile e un proprio modo di fare rap. Senza dubbio fra i citati i maggiori esponenti sono gli Articolo 31. Nel 1994 i Sangue Misto segnano l'epoca pubblicano uno dei dischi old school pi\u00f9 importanti della storia dell\u2019hip hop italiano dal titolo \"SxM\" che diventa negli anni un culto dell\u2019hip hop: il disco si distingue dagli altri hip hop degli anni novanta grazie a sonorit\u00e0 acide e cupe e grazie alla modalit\u00e0 di scrittura dei testi utilizzando all\u2019interno del disco degli slang nuovi, particolari ma molto musicali.\nNel 1993 l'album \"Strade di Citt\u00e0\" degli Articolo 31 entr\u00f2 nella classifica italiana degli album, vendendo oltre 90.000 copie, un record per un album hip hop dell'epoca. Anche Neffa nel 1996 ebbe un buon successo commerciale raggiungendo il disco d'oro con il suo lavoro corale \"Neffa &amp; i Messaggeri della Dopa\".\nComincia cos\u00ec quella che viene definita la \"golden age\" del rap italiano. Uno dei rapper rappresentativi di questa fase fu Joe Cassano, cresciuto musicalmente tra New York e vari collettivi italiani, tra cui la Porzione Massiccia Crew di Bologna. Con l'album \"Dio Lodato\", pubblicato postumo nel 1999 a causa della sua morte avvenuta per arresto cardiaco, Cassano venne definito come il \"pi\u00f9 grande cultore della golden age\", segnando l'epoca con brani come \"Dio Lodato per 'sta Chance...\", \"Gli Occhi della Strada\" e \"Nocche Dure\". \nNel 1994 gli Articolo 31 pubblicarono \"Messa di Vespiri\", contenente il singolo \"Ohi Maria\" (vincitore del premio \"Un Disco per l'Estate\"), mentre due anni pi\u00f9 tardi pubblicarono \"Cos\u00ec com'\u00e8\", promosso dai singoli \"Tranqi Funky\" e \"2030\" e che vendette 600.000 copie.\nAltri album di importanza rilevante nel corso di questo periodo sono \"Novecinquanta\" di Fritz da Cat, \"Fastidio\" di Kaos, \"Sotto effetto stono\" dei Sottotono, \"107 elementi\" di Neffa, \"Sindrome di fine millennio\" degli Uomini di mare, \"Deluxe\" dei Lyricalz, \"La realt\u00e0, la lealt\u00e0 e lo scontro\" di Lou X.\nAnni duemila.\nSul finire del 1999 il gruppo milanese Sacre Scuole, composto da Jake La Furia, Gu\u00e9 Pequeno e Dargen d'Amico, pubblica l'album \"3 MC's al cubo\".\nNel 2001 i Sottotono partecipano al Festival di Sanremo per poi sciogliersi poco tempo dopo. Nel 2003 il rapper pugliese Caparezza raggiunge il successo con l'album \"Verit\u00e0 Supposte\" e in particolare col singolo \"Fuori dal tunnel\".\nDopo lo scioglimento degli Articolo 31 e l'abbandono di Neffa dalla scena rap, si ha un periodo di stanchezza per la scena italiana che si risveglia con alcune produzioni: in primis vanno ricordati \"Mi fist\" dei Club Dogo, \"Sangue\" dei Truceboys, \"60 Hz\" di Shocca, \"Fabiano detto Inoki\" di Inoki, \"Mondo Marcio\" di Mondo Marcio e \"Mr. Simpatia\" di Fabri Fibra.\nNonostante l'Italia rimanga salda nell'underground, il mercato dei dischi, capeggiato da etichette indipendenti come la Portafoglio Lainz o la Vibra Records, d\u00e0 comunque dei risultati. E nel 2006 diversi MC riescono ad ottenere un contratto discografico con delle major: Mondo Marcio firma per la EMI, Inoki con la Warner, Fabri Fibra e i Club Dogo con la Universal, mentre i Cor Veleno firmano per la H2O Music, essendo i primi artisti italiani a sfruttare la musica formato digitale. Alcuni videoclip, come quello di \"Applausi per Fibra\" di Fabri Fibra, riescono ad arrivare su emittenti come All Music o MTV e guadagnare discrete posizioni nelle classifiche.\nIn questo periodo nascono anche i primi contesti di freestyle, tra cui 2theBeat, Tecniche Perfette ed MTV Spit. Tra il 2006 e il 2008 il genere si espande a un pubblico pi\u00f9 ampio, inizialmente grazie all'album \"Solo un Uomo\" di Mondo Marcio, che port\u00f2 il genere al grande pubblico in italia, successivamente seguirono gli album \"Tradimento\" di Fabri Fibra e \"Marracash\" di Marracash che riuscirono a conquistare le prime posizioni in classifica.\nAnni duemiladieci.\nDal 2010 dopo il successo del singolo \"Tranne Te\" di Fabri Fibra si crea un vero e proprio fenomeno di rapper mainstream. Fanno il loro debutto nella musica rap italiana artisti come Emis Killa, Clementino, Fedez, Gemitaiz, MadMan, Rocco Hunt e Salmo. Allo stesso tempo nascono artisti che riescono a portare la loro musica ad alti livelli di vendita, esempi di questi artisti sono Noyz Narcos e Nitro.\nTra il 2015 e il 2016 arriva in Italia l'influenza trap, a partire da \"XDVR e\" \"Sfera Ebbasta\" di Sfera Ebbasta e la Trilogy della Dark Polo Gang, una raccolta dei mixtape Crack Musica di Tony Effe e Dark Side, Succo di Zenzero di Wayne Santana e The Dark Album di Dark Pyrex. Seguono questa scia nuovi artisti come Achille Lauro, Capo Plaza, Izi, Ghali, Tedua, Massimo Pericolo, Ernia e molti altri; sebbene l'underground resti ben saldo con artisti come Lord Madness, Murubutu, Claver Gold, FastCut, Suarez, Leslie, Hard Squat Crew, Inoki, Rancore, Mezzosangue, Lanz Khan, Mattak, Gionni Gioielli, L'Elfo e molti altri.\nEscono in questi anni album gi\u00e0 diventati classici del genere come \"Il Ragazzo d'Oro\" di Gu\u00e8 Pequeno, \"The Island Chainsaw Massacre\" di Salmo, \"Il Cuore e la Fame\" di Egreen e \"Dead Poets\" di FastCut.\nL'uso del dialetto o della lingua.\nI padri dell'uso del dialetto nel rap sono i Sud Sound System, gruppo orientato pi\u00f9 al Raggamuffin, La Famiglia, Francesco Paura, Lou X e i Menhir invece sulla sponda hip hop. L'impatto del parlato e delle relative rime spesso si coniuga con la cultura popolare e viene filtrato dai diversi dialetti della penisola, favorendo la divulgazione di realt\u00e0 regionali e l'evoluzione complessiva dello stile italiano, evidente in produzioni prettamente underground come quelle dei Co'Sang, Clementino, Rocco Hunt, Luch\u00e8, La Fossa e il TruceKlan.\nLe altre discipline dell'hip hop.\nIl fenomeno hip hop in Italia non ha comunque avuto un grande sviluppo. Il rap, pur avendo origini afroamericane, \u00e8 riuscito a raggiungere le culture di tutti i paesi, sapendosi adattare nel tempo alle culture e ai costumi locali. Per quanto riguarda invece le altre discipline, sono rimaste fondamentalmente fenomeni \"di nicchia\", seguiti e praticati da un numero esiguo di persone. In ogni caso, dalla situazione d'oltreoceano, sono stati \"importati\" il writing, la beatbox e la break dance, oltre che al DJing. Tra i DJ, risaltano Jad, Skizo, Gruff, Don Joe, Shablo, Tayone, Double S, Deleterio, Nais, Shocca, Mr. Phil, Bassi Maestro, 2P, Bront e Harsh.\nFreestyle.\nSul versante italiano, i primi ad aver praticato freestyle sono stati Neffa, Danno dei Colle der Fomento, El Presidente e Moddi MC dei Pooglia Tribe.\nLa prima vera competizione ufficiale, il 2TheBeat nasce al Link di Bologna nel 2004, organizzata da Inoki e Moddi MC.\nLa nascita delle competizioni Tecniche Perfette e MTV Spit hanno reso sempre pi\u00f9 importante questa disciplina in Italia, che ha avvicinato molti rapper, sia affermati che emergenti, all'improvvisazione dei testi. Dal 2011 l'emittente televisiva MTV trasmette MTV Spit, il primo programma di freestyle nella televisione italiana; fino ad ora hanno avuto luogo tre edizioni, con vincitori Ensi, Shade e Nerone.\nNel 2016 nasce il Mic Tyson, contest presentato da Nitro che riscuote un notevole successo sulla piattaforma YouTube avendo come partecipanti i migliori freestyler da tutta Italia tra cui Shekkero, Morbo, Blnkay, Hydra, Drimer, Frenk, Shame, Keso, Bruno Bug, Tullo, Gabs e molti altri. Nel 2019 nasce il contest Freestlylemania presentato da Moddi MC, Comagatte e Nerone.\nL'hip hop nel cinema.\nNella produzione cinematografica italiana, l'hip hop ha ricoperto un ruolo affidato a produzioni \"low cost\" rintracciabili a fatica e fatte distribuzioni indipendenti ed alternative.\nIl lungometraggio parla dell'hip hop come di un movimento in crescita parallelamente alle vicende di vita dei suoi protagonisti, sullo sfondo dell'Isola del Kantiere di Bologna; nel lungometraggio compaiono diversi esponenti della scena delle Posse tra cui i Sud Sound System. In Calabria sono riportate nel documentario in videocassetta \"Ampollino Rap\", dove si ravvisa una moltiplicazione degli stili di rima. Nel documentario appaiono i Sangue Misto, 99 Posse, Bassi Maestro ed Ensi.\nNel 2000 sempre sotto la direzione di Manetti Bros. esce, \"Zora la vampira\", selezione curata da Neffa ove sono presenti oltre allo stesso Neffa, anche Tormento, Gruff, Turi e Kaos per le colonne sonore e tra gli interpreti del film Chef Ragoo e G Max dei Flaminio Maphia.\nNel 2001 Mimmo Raimondi ha diretto \"Senza filtro\", un film che racconta la storia degli Articolo 31. Nel 2007 alcuni rapper del TruceKlan e i Club Dogo hanno recitato nel film porno \"Mucchio selvaggio\", la regia \u00e8 affidata a Matteo Swaitz spesso regista dei videoclip dei rapper del TruceKlan.\nNel 2014 Enrico Biasi ha diretto \"Numero zero - Alle origini del rap italiano\", documentario che ripercorre ci\u00f2 che \u00e8 stata la golden age hip hop degli anni novanta.\nNel 2016 esce \"Zeta - Una storia hip-hop\", pellicola che narra l'ascesa nel mondo della musica di un giovane rapper interpretato da Izi."}
{"id": "40276", "revid": "287204", "url": "https://it.wikipedia.org/wiki?curid=40276", "title": "Epatologia", "text": "Lepatologia \u00e8 la branca della medicina che si occupa delle patologie di fegato, cistifellea e vie biliari. Lo specialista che se ne occupa \u00e8 detto epatologo; un gastroenterologo o un internista.\nLe patologie principali sono:"}
{"id": "40280", "revid": "767487", "url": "https://it.wikipedia.org/wiki?curid=40280", "title": "Dizzy Gillespie", "text": "Jazzista, fu anche cantante, percussionista e \"bandleader\". Con Charlie Parker fu, negli anni quaranta, uno degli inventori e delle figure chiave del \"bebop\" e del jazz moderno.\nBiografia.\nGli inizi.\nJohn Birks Gillespie era il pi\u00f9 giovane di nove figli e cominci\u00f2 a suonare la tromba all'et\u00e0 di 12 anni, per gioco e da autodidatta. Il padre, che picchiava regolarmente i suoi bambini, mor\u00ec quando Gillespie aveva dieci anni.\nNonostante fosse molto povero, riusc\u00ec ad ottenere una borsa di studio all'istituto di Laurinburg, nella Carolina del Nord. Tuttavia, lasci\u00f2 la scuola nel 1935 e si trasfer\u00ec a Filadelfia alla ricerca di lavoro come musicista a tempo pieno. Inizialmente si un\u00ec a Frankie Fairfax ed effettu\u00f2 la sua prima registrazione nella band di Teddy Hill nella quale sostitu\u00ec Roy Eldridge.\nAlla fine degli anni trenta si mise in luce nelle orchestre di Teddy Hill, Lucky Millinder, Cab Calloway, Jimmy Dorsey e Lionel Hampton come uno dei migliori epigoni di Roy Eldridge. In quegli anni incontr\u00f2 tra gli altri Coleman Hawkins, Mario Bauza, Milt Hinton, che lo indirizzarono verso uno stile pi\u00f9 moderno.\nLa nascita del Bebop.\nNei primi anni quaranta Gillespie inizi\u00f2 a frequentare il Minton's Playhouse, un locale notturno di New York dove insieme iniziava a muovere i primi passi il nuovo jazz. Con il bassista Oscar Pettiford e il batterista Kenny Clarke fond\u00f2 un gruppo divenuto poi leggendario e che fu considerato la prima formazione \"bop\" della storia.\nLe \"jam sessions\" notturne del Minton's furono la prima importante palestra per alcuni dei grandi nomi del jazz moderno:\nThelonious Monk, Bud Powell, Max Roach, ma anche Charlie Christian, iniziarono suonando al Minton's e l\u00ec inventarono quello che poi sarebbe stato chiamato \"bebop\".\nImportante per la carriera di Gillespie fu l'ingresso, nel 1943, nell'orchestra di Earl Hines dove, insieme a Charlie Parker e ad altri giovani \"neoboppers\", venne indirizzato da Billy Eckstine, cantante e grande star della band, cui si deve pure l'arrivo di Sarah Vaughan, che Mr. B. scopre a una rassegna di dilettanti all'Apollo di New York. Non dur\u00f2 molto il rapporto con Fatha Hines: andatosene Eckstine, dopo poco lasciarono pure Dizzy, Parker e gli altri, compresa la Vaughan. Nel 1944, tutti costoro e Gillespie furono ingaggiati nella nuovissima orchestra di Eckstine: Dizzy avrebbe ricoperto pure il ruolo di direttore musicale.\n\u00c8 grazie a questa band ed ai tre anni di tour per l'America che il \"bebop\" si fece conoscere e smise di essere l'urlo claustrofobico dei locali newyorkesi.\nFu nelle piccole formazioni di Gillespie con Charlie Parker, Max Roach, Bud Powell e Oscar Pettiford che al Minton's il \"bebop\" trov\u00f2 la sua conformazione definitiva e pi\u00f9 tipica. Composizioni di Gillespie come \"Groovin' High\", \"Woody n' You\", \"Anthropology\", \"Salt Peanuts\" e la celeberrima \"A Night in Tunisia\" erano per l'epoca rivoluzionarie rispetto all'imperante \"swing\", da cui differivano soprattutto per l'armonia, la melodia, e il trattamento ritmico. Anche il suono tendeva a differenziarsi, soprattutto per l'assenza di vibrato e per gli arrangiamenti, pi\u00f9 semplici e lineari. Il \"bebop\" era anche uno stile di vita rivoluzionario e un nuovo modo di porsi per gli afro-americani. I musicisti neri si stavano riappropriando della \"loro\" musica, il jazz, un tempo vituperato e poi addolcito dallo \"swing\" delle orchestre ballabili bianche. Spesso il nuovo linguaggio non era capito o addirittura apertamente osteggiato e non sempre fu facile per i musicisti che si erano fatti le ossa al Minton's trovare ingaggi. Il \"bebop\" dur\u00f2 poco: nel 1949 quasi tutti i protagonisti della rivoluzione musicale iniziata da Gillespie e soci si stavano dedicando a cose diverse.\nLasciato Charlie Parker (che chiam\u00f2 a suonare Miles Davis al suo posto) nel 1947 Gillespie form\u00f2 un quintetto con il pianista John Lewis e con Milt Jackson, Kenny Clarke e Ray Brown, in pratica la futura formazione del Modern Jazz Quartet.\nIl canto del cigno del vero \"bebop\" \u00e8 testimoniato dalla registrazione del concerto tenuto il 15 maggio del 1953 alla Massey Hall di Toronto, con Charlie Mingus, Charlie Parker, Max Roach e Bud Powell, in uno dei pi\u00f9 famosi dischi della storia del jazz. Gli subentr\u00f2 l'hard bop della stella nascente \u2013 ma che sarebbe presto tragicamente tramontata \u2013 Clifford Brown.\nLa musica afro-cubana.\nGi\u00e0 dal 1945 Gillespie, iniziatore del minimalista bebop, per suonare il quale era preferibile organizzarsi in piccoli gruppi, dimostr\u00f2 la sua preferenza per le grandi formazioni, nelle quali poteva esprimersi come leader, come solista e nello stesso tempo come istrionico intrattenitore. Negli anni molte furono le \"Dizzy Gillespie Big Bands\", che si esibirono spesso anche in Europa, ma che finirono sempre per sciogliersi perch\u00e9 troppo onerose.\nVerso la fine degli anni quaranta Dizzy Gillespie cominci\u00f2 a interessarsi alla musica caraibica e sudamericana. Fu uno dei primi tentativi riusciti di \"fusion\" tra generi diversi: i ritmi afro-cubani inseriti nel contesto di una jazz band. Composizioni importanti dell'epoca furono \"Manteca\" e \"Tin Tin Deo\".\nLa passione di Gillespie per i ritmi latini continu\u00f2 per anni. Nel 1977 scopr\u00ec a Cuba il trombettista Arturo Sandoval, durante un giro alla ricerca della buona musica.\nGli ultimi anni.\nA differenza di Miles Davis, Dizzy Gillespie rimase comunque sempre fedele al \"bebop\" nonostante la sua preferenza per le \"big band\" e l'amore per la \"salsa\" e per i ritmi caraibici.\nNegli anni cinquanta inizi\u00f2 ad adoperare la sua caratteristica tromba con la campana piegata verso l'alto e divenne riconoscibilissimo per l'estensione del rigonfiamento delle sue guance mentre soffiava potenti \"riff\" nel bocchino.\nGillespie pubblic\u00f2 la sua autobiografia, \"To Be or Not To Bop\" nel 1979, che fu tradotta in italiano da Lilian Terry. La stesura dell'autobiografia fu l'occasione per chiarire molti aspetti controversi della sua lunga carriera \u2013 non ultimi la spiegazione dell'origine di due degli aspetti pi\u00f9 caratteristici della sua presenza scenica.\nIl primo, la sua famosa tromba con la campana rivolta in alto, deve la sua origine a un incidente di scena. Una sera, durante uno spettacolo, lo strumento fu fatto cadere dal duo comico \"Stump and Stumpy\" che si esibiva prima di Dizzy. Il suono risultante e la forma non gli dispiacquero: la campana rivolta in alto gli permetteva di leggere gli spartiti senza dover abbassare la testa, e inoltre riusciva a sentirsi meglio perch\u00e9 il suono veniva riflesso dal basso soffitto dei locali dove si esibiva. Decise quindi di farsi fare una tromba di quella forma, con la campana piegata a quarantacinque gradi verso l'alto (quella originale si era danneggiata nell'incidente).\nUn'altra inconfondibile caratteristica dell'aspetto fisico di Gillespie era l'enorme gonfiore assunto dalle guance quando suonava (l'impostazione trombettistica classica richiede che le guance vengano gonfiate pochissimo o per nulla). Gillespie attribuiva questo fatto, che si manifest\u00f2 solo in et\u00e0 matura, a fattori fisiologici al di fuori del suo controllo, e diceva che un medico ipotizz\u00f2 che si trattasse di una sindrome sconosciuta.\nNel 1963, il 21 settembre 1963, Dizzy Gillespie sul palco del Monterey Jazz Festival comunic\u00f2 al mondo la sua intenzione di candidarsi alle elezioni presidenziali statunitensi.\nDurante gli anni settanta Dizzy Gillespie si rese protagonista di un'azione altamente benefica nei confronti di un suo collega, il trombettista Chet Baker. Quest'ultimo, a seguito della sua vita parecchio tempestosa, a causa dell'ennesimo mancato pagamento nei confronti di alcuni suoi creditori, fu pestato a sangue da quest'ultimi che infierirono sul volto di Chet fino a compromettergli la possibilit\u00e0 di continuare ad esercitare il suo mestiere di trombettista tant'\u00e8 che per diverso tempo fu costretto all'inattivit\u00e0. Dizzy, nell'assoluto anonimato, pag\u00f2 di sua tasca l'intervento chirurgico che ricompose la dentatura di Chet consentendogli di tornare a suonare. Sembra che Chet Baker, indagando sul suo segreto benefattore, saputo alfine che rispondeva al nome di Dizzy Gillespie, sost\u00f2 nel suo pianerottolo dormendo tre notti all'addiaccio, senza profferire parola, rendendo grazie in questo modo a colui che gli aveva ridonato la vita musicale.\nNegli anni ottanta guid\u00f2 la United Nations Orchestra e apparve come ospite in alcune \"sit-com\" televisive. Nel 1986 ha suonato all'album Effetti Personali di Sergio Caputo.\nNegli ultimi anni Gillespie rallent\u00f2 molto la sua attivit\u00e0. Si dedic\u00f2 prevalentemente all'insegnamento e fu spesso ospite in Italia a Bassano del Grappa, dove gli venne conferita la cittadinanza onoraria e dove fond\u00f2 la locale \"Scuola popolare di musica\", in seguito intitolata a lui. Continu\u00f2 comunque a esibirsi con i suoi protetti come Arturo Sandoval e Jon Faddis. Il suo atteggiamento comico e allegro divenne una caratteristica distintiva delle sue esibizioni durante le quali comunque non si risparmiava suonando la tromba con il suo dispendiosissimo stile. Ha lavorato anche con Ray Charles, Aretha Franklin e Chaka Khan.\nGillespie fu uno dei pi\u00f9 noti aderenti alla fede Bah\u00e1'\u00ed. In suo onore ogni settimana si svolge una esibizione di jazz presso il Bah\u00e1'\u00ed Center di New York.\nGillespie mor\u00ec di cancro al pancreas nel 1993 a 75 anni; \u00e8 sepolto nel Flushing Cemetery, nel Queens, a New York. Alla sua memoria \u00e8 stata dedicata una stella nella \"Hollywood Walk of Fame\" di Los Angeles, al 7057 di Hollywood Boulevard."}
{"id": "40282", "revid": "10372", "url": "https://it.wikipedia.org/wiki?curid=40282", "title": "Spammer", "text": ""}
{"id": "40283", "revid": "2", "url": "https://it.wikipedia.org/wiki?curid=40283", "title": "Sonda Hipparcos", "text": ""}
{"id": "40284", "revid": "33689", "url": "https://it.wikipedia.org/wiki?curid=40284", "title": "HPFS", "text": "HPFS (acronimo di \"High Performance File System\") \u00e8 un file system creato da Gordon Letwin alla Microsoft per superare i limiti della File Allocation Table (FAT) ed aggiunta in seguito al sistema operativo OS/2 versione 1.2.\nI miglioramenti rispetto alla FAT includono:\nIBM commercializza due versioni di HPFS: la versione standard limitata a 2 MB di cache e la versione HPFS386 distribuita con la versione server di OS/2. Nella versione HPFS386 la dimensione della cache \u00e8 limitata solo dalla memoria RAM disponibile.\nA causa della dipendenza della Microsoft e dei tempi pi\u00f9 lunghi di recupero dopo un crash, IBM progett\u00f2 il Journaled File System (JFS).\nEsistono driver di terze parti per leggere i dischi HPFS da DOS e GNU/Linux e il driver Microsoft per Windows NT."}
{"id": "40287", "revid": "110157", "url": "https://it.wikipedia.org/wiki?curid=40287", "title": "Journaled File System", "text": "Journaled File System (JFS) \u00e8 un file system journaling a 64 bit robusto e scalabile creato dalla IBM per AIX, attualmente disponibile anche per OS/2 e Linux.\nStoria.\nIBM ha introdotto JFS nel 1990 con la versione 3.1 del suo sistema Unix AIX. La prima versione di JFS \u00e8 stata il file system principale per milioni di installazioni di AIX nell'arco di 10 anni.\nAll'inizio del 1995 IBM immette una nuova versione di JFS maggiormente scalabile, con il supporto SMP e portabile su pi\u00f9 piattaforme. Da questa versione nasceranno JFS per OS/2 e JFS per Linux.\nLa prima versione di produzione per OS/2 \u00e8 stata introdotta con OS/2 Warp Server for eBusiness nel 1999 mentre la prima versione di produzione per Linux risale al 2001. A partire dal kernel Linux 2.4.20, JFS inizia a fare parte del ramo ufficiale di sviluppo.\nSpesso JFS viene confuso con una versione omonima OEM del file system VxFS della Veritas Software: su HP-UX \u00e8 noto anche con il nome di OJFS.\nJFS su Linux.\nLe seguenti distribuzioni godono del supporto JFS. Alcune di esse, sebbene derivate da una di quelle indicate, potrebbero non prevederlo di default.\nIn alcune distribuzioni (come e Fedora), JFS non \u00e8 supportato ufficialmente. Secondo Linux Magazine \"JFS, un filesystem sviluppato dalla IBM, ha fallito il suo obiettivo di essere un punto di riferimento\", considerando inferiore rispetto ad XFS.\nSecondo recensioni e analisi di prestazioni, JFS \u00e8 molto veloce e affidabile, con buone prestazioni in diverse situazioni di carico, a differenza degli altri filesystem che si comportano meglio solo in certe situazioni."}
{"id": "40288", "revid": "400518", "url": "https://it.wikipedia.org/wiki?curid=40288", "title": "Javascript", "text": ""}
{"id": "40290", "revid": "339392", "url": "https://it.wikipedia.org/wiki?curid=40290", "title": "Quicktime", "text": ""}
{"id": "40292", "revid": "2008491", "url": "https://it.wikipedia.org/wiki?curid=40292", "title": "I Cavalieri del Re", "text": "I Cavalieri del Re sono stati un gruppo musicale italiano, tra i pi\u00f9 conosciuti tra quelli specializzati in sigle di cartoni animati. Devono il loro nome al primo singolo, \"La Spada di King Arthur\", del 1981, ispirato alle gesta di Re Art\u00f9.\nIl maggiore successo del gruppo \u00e8 stata la sigla per il cartone animato \"Lady Oscar\", pubblicato nel 1982. Il singolo sfior\u00f2 quasi il milione di copie vendute, conquistando il settimo posto nella classifica settimanale dei singoli, divenendo una delle sigle pi\u00f9 famose della televisione italiana.\nTra le altre sigle celebri \"Kimba, il leone bianco\" (attribuito a \"La mamma di Jonathan\"), \"Sasuke\", \"L'Uomo Tigre\" (attribuito al solo \"Riccardo Zara\"), \"Coccinella\", \"Lo specchio magico\", \"Yattaman\", \"La ballata di Fiorellino\", \"Gigi la trottola\", \"Chappy\", \"Devil man\", \"Ransie la Strega\" e altre.\nIl gruppo era composto da Riccardo Zara, sua moglie Clara Maria Teresa Serina, il figlio Jonathan Samuel Zara e Guiomar Serena Serina, sorella minore di Clara. Il batterista Walter Scebran ed il chitarrista e bassista Gino Panariello, seppure non presenti nei crediti ufficiali del gruppo, presero parte in alcune occasioni all'incisione delle sigle..\nClara Serina ha dichiarato in un'intervista che il gruppo, rimasto attivo ufficialmente fino al 1986, si sciolse non per sua volont\u00e0, ma a causa del fatto che la Fininvest avesse assunto il monopolio nell'ambito dei cartoni animati giapponesi, comprandoli in blocco dal Giappone, concentrando nelle mani di una ristretta cerchia di autori ed interpreti interni alla \"Five Record\", etichetta discografica delle emittenti berlusconiane, la realizzazione delle sigle televisive, bloccando cos\u00ec di fatto il mercato e impedendo al gruppo di continuare a svolgere il suo lavoro.\nIl gruppo si dedic\u00f2 anche ad altre pubblicazioni discografiche di grande successo e di diversi generi sia in qualit\u00e0 di coristi, di autori e di tecnici del suono, coadiuvati da Riccardo Zara in qualit\u00e0 di arrangiatore e produttore.\nRealizzarono tra gli altri la serie di album \"Italian Carnaval\", \"Nillamix\" per Nilla Pizzi, due album per il pupazzo animato Rockfeller, manovrato dal ventriloquo Jos\u00e9 Luis Moreno, e due album per la cantante di culto Maria Sole.\nStoria.\nNei primi anni '60, Riccardo Zara inizia la sua attivit\u00e0 musicale con il gruppo dei \"Draghi\", che in quegli anni raggiunge una certa notoriet\u00e0 in ambito locale, in Friuli Venezia Giulia. Dopo il servizio militare, si imbarca come orchestrale sulle navi da crociera del \"Lloyd Triestino\" viaggiando per l'Africa, l'India e l'Australia.\nNel 1970 approda a Milano per cercare di sfondare come autore e compositore nel mondo della musica leggera. Clara Miozzi, segretaria d'edizioni della casa editrice musicale \"I.N.C.\", lo segnala al direttore artistico Marcello Minerbi, l'autore di \"Sei diventata nera\", che ascoltando i suoi provini, vede in lui un potenziale artista e lo sprona a scrivere e a comporre nuove canzoni.\nNel 1972 un suo brano, \"Viaggio di un poeta\", viene lanciato dal gruppo dei Dik Dik a \"Un disco per l'estate 1972\" e al \"Festivalbar\", vincendo in entrambi i casi la manifestazione. Visto il buon esito del brano, i Dik Dik incidono altre sue canzoni: \"Storia di periferia\", \"Il cavallo, l'aratro, l'uomo\" e \"Ultima estate\". In quel periodo la sua attivit\u00e0 di arrangiatore si intensifica ulteriormente, in particolare nell'ambito della rielaborazione di cover di pezzi stranieri in italiano, tanto da portarlo a fondare assieme ad altri collaboratori, tra cui lo stesso Minerbi, uno studio di registrazione in societ\u00e0 a Milano, in via Caldore. Nello stesso periodo diventa il bassista e corista, insieme a Sergio Alemanno, nei concerti live di Bruno Lauzi.\nIn quel periodo realizza numerose cover di successi del momento, in particolare di canzoni per bambini e sigle televisive come \"Rin Tin Tin\" e \"Lassie\" incise per l'etichetta \"Fonit Cetra\", che pur non essendo scelte come sigle ufficiali dei relativi telefilm, per motivi legati a complesse dinamiche discografiche, furono immesse ugualmente sul mercato, ottennendo un buon riscontro di vendite.\nMa \u00e8 con la sigla di \"Woobinda\", incisa con il coro de Le Mele Verdi di Mitzi Amoroso che arriva il grande successo personale per Zara. Il singolo riesce a vendere nella prima tiratura oltre mezzo milione di copie, raggiungendo la sesta posizione in classifica.\nLa nascita del gruppo.\nNel 1972 conosce Clara Serina, studentessa alla facolt\u00e0 di Medicina all'Universit\u00e0 degli Studi di Milano, nata in Brasile da genitori italiani emigrati, trasferitasi in Italia all'et\u00e0 di ventuno anni. I due si sposano e hanno un figlio, Jonathan, che verr\u00e0 coinvolto in seguito nel gruppo come cantante.\nIn seguito ad un incendio nel 1978 lo studio di Zara viene distrutto e la famiglia decide di mettersi in proprio, aprendo uno studio personale. Su suggerimento di un amico (Luciano \"El Pinza\") trovano una vecchia cascina alla periferia sud di Milano e decidono di ristrutturarla e aprire il loro nuovo studio denominandolo \"Cascina Tre Effe\". Lo studio comincia la sua attivit\u00e0 nel 1980.\nIl successo negli anni ottanta e l'origine del nome.\nLa svolta avvenne grazie al provino del brano \"Wickie il vichingo\". Proposto inizialmente alla \"Fonit Cetra\", fu scartato in quanto era gi\u00e0 stato scelto un altro brano ad opera di Alessandro Alessandroni. Fu proposto quindi alla \"RCA Italiana\", dove fu notato e ben accolto da Olimpio Petrossi (produttore interno alla \"RCA\"), ma bisognava adattare il testo ad un'altra serie che sarebbe andata in onda da li a poco: \"La spada di King Arthur\". Il testo fu riscritto, ricantato e mixato a tempo di record, e pubblicato in un 45 giri. Fu Anselmo Natalicchio (anch'egli produttore interno alla \"RCA\") a coniare il nome del gruppo, traendo spunto proprio dal tema della serie, Re Art\u00f9 e i cavalieri della tavola rotonda. Il singolo \"La spada di King Arthur\", pubblicato nell'ottobre del 1981, ottenne un buon successo, raggiungendo il diciassettesimo posto in classifica, vendendo oltre trecentomila copie.\nNon ancora in esclusiva alla \"RCA\", incisero per la \"K-tel\" nello stesso periodo il singolo \"Kimba, il leone bianco\" per la serie omonima, pubblicato con lo pseudonimo \"La mamma di Jonathan\", in quanto il nome del gruppo era di propriet\u00e0 dell'etichetta. L'ulteriore successo del brano spinse l'etichetta a proporre a Zara un contratto in esclusiva per la durata di tre anni.\nNel 1982, nonostante la concorrenza interna alla casa discografica tra gli autori di sigle destinate ai cartoni animati giapponesi come i Superobots e Le Mele Verdi, molte delle loro sigle vengono scelte per accompagnare cartoni animati di successo come \"Sasuke\", \"L'Uomo Tigre\" (attribuito al solo Riccardo), \"Superauto mach 5 go! go! go!\", \"Calendar Men\", \"L'isola dei Robinson\", \"Il libro Cuore\", per il quale venne anche realizzato un videoclip ufficiale, \"Chappy\" e \"Nero cane di leva\".\nMa \u00e8 con la sigla di \"Lady Oscar\" che ottennero un clamoroso successo. Il brano venne scelto in una rosa di molti provini. Zara realizz\u00f2 la sigla in soli tre giorni, ma in un primo momento l'etichetta voleva affidarla a Marisa Interligi temendo una sovraesposizione del gruppo, in quanto vi erano gi\u00e0 in rotazione diverse sigle a loro nome. La cantante incise un demo del brano che per\u00f2 non fu ritenuto soddisfacente sia dagli addetti ai lavori interni alla RCA che dai produttori giapponesi della serie, i quali all'epoca intervenivano direttamente nella scelta delle sigle. Si decise cos\u00ec di pubblicare la versione del gruppo, che in poco tempo scal\u00f2 le classifiche fino alla settima posizione, ed il 57\u00b0 in quella annuale tra i singoli pi\u00f9 venduti, sfiorando il milione di copie. Del brano venne realizzato anche un videoclip ufficiale.\nIl successo della serie fu tale che venne commissionato un album monografico ad essa ispirato dal titolo \"La storia di Lady Oscar\", contenente un'audiostoria intervallata da quattro brani inediti realizzati dal gruppo: \"Minuetto per la regina\", \"Canto di Andr\u00e8\", \"Complotto a corte\" e \"Alle porte della rivoluzione\".\nNel 1983 pubblicano anche una raccolta, \"I Cavalieri del Re\", di fatto un album che raccoglieva la maggior parte delle sigle incise fino a quel momento e che rappresenta la prima dedicata interamente ad un gruppo di sigle di cartoni animati.\nAppaiono in molte trasmissioni televisive delle tv private e nazionali come \"Premiatissima\", \"Bim bum bam\", \"Topolino show\", \"Pronto, Raffaella?\", \"Superflash\" e molte altre, continuando a pubblicare sigle come \"Le avventure di Gamba\", \"Moby Dick 5\", \"Yattaman\", \"La ballata di Fiorellino\" e \"Godam\", quest'ultima inserita solo nella compilation \"Tivulandia i successi N.6\" nell'autunno del 1983.\nAltre sigle composte in questo periodo per\u00f2 non vennero pubblicate su alcun supporto discografico: \"Nino il mio amico ninja\", composta nel 1983, rimase inedita in quanto il cartone and\u00f2 in onda solo nel 1986, quando il gruppo era gi\u00e0 passato alla \"Durium\", e verr\u00e0 pubblicata per la prima volta nel 1994 nella compilation \"Tivulandia vol. 3\". Inoltre, la messa in onda dell'anime \"Devilman\" suscit\u00f2 numerose polemiche da parte delle associazioni dei genitori a causa dei contenuti giudicati troppo controversi, a tal punto che la \"RCA\" decise di non pubblicare il 45 giri contenente \"Devilman\" e \"Ransie la strega\". \"Devilman\" apparir\u00e0 su supporto discografico solo nel 2003 all'interno della compilation \"Tivulandia vol. 4\", pubblicata dalla \"BMG\" per la serie \"Linea Kids\". \"Ransie la strega\" invece verr\u00e0 pubblicata per la prima volta nel 1994 nella compilation \"Tivulandia vol. 3\", pubblicata sempre dalla \"BMG\" in questo caso per la serie \"Tivulandia\".\nDi questo periodo \u00e8 anche \"Gigi la trottola\", andato in onda a partire dal 1983 sulle reti locali, ma che fu pubblicato su 45 giri solo nel 1986, quando il gruppo era gi\u00e0 passato alla \"Durium\".\nParallelamente all'attivit\u00e0 delle sigle, Zara continua a produrre altri artisti come Nevio Russo, Graziella Caly, Tiziana Rivale, Armando Stula, Maurizio Lucchini e Nilla Pizzi, per la quale produce l'album dance \"Nillamix\"; in particolare produce due album per Maria Sole, attrice e cantante d'avanguardia.\nPorta avanti anche il progetto di grande successo \"Italian Carnaval\", una serie di album pubblicati tra il 1983 e il 1990 dall'etichetta discografica \"Duck Record\" ed interpretati dai gruppi Chikano, Italian Disco Dance e Tukano. Questi album possono essere considerati come una sorta di piccola enciclopedia tematica musicale, dove sono riproposte, con nuovi arrangiamenti in lunghi ed ininterrotti dance-medley, le canzoni pi\u00f9 note del folklore italiano e della musica leggera italiana tra gli anni '30 e gli anni '70 del '900. Tutti questi progetti sono realizzati con la collaborazione dell'intero gruppo, che funge da \"backing vocals\", e vedono Zara in veste di arrangiatore ed autore e Guiomar come tecnico del suono.\nNel 1984 il gruppo pubblic\u00f2 altre due sigle a 45 giri, \"Lo specchio magico\" e \"Coccinella\". Di \"Ugo il re del judo\" invece, per una serie di traversie tecniche (fu stampato per errore sul lato A del singolo \"Lo specchio magico\"), ne fu definitivamente cancellata la pubblicazione.\nNello stesso anno Zara si dedic\u00f2 a quello che era allora un progetto ambizioso e piuttosto inedito per i tempi in Italia: un album di canzoni natalizie rivisitate in chiave italo disco. In quel periodo non erano molti gli artisti italiani che si erano cimentati con brani natalizi e nessuno aveva mai pubblicato prima un intero album di canzoni di Natale. Il disco era stato commissionato dai vertici della \"RCA\" Anselmo Natalicchio e Olimpio Petrossi e richiese quattro mesi di lavorazione ma, a progetto ultimato, venne rifiutato in quanto giudicato troppo innovativo. Fu a causa di questi contrasti e del progressivo disinteresse da parte dell'etichetta nel pubblicare ulteriori sigle dei cartoni animati, che il gruppo lasci\u00f2 la \"RCA\". Nonostante tutto Zara riusc\u00ec a farlo uscire nel 1984 per la \"C.E.SE\"/\"Ricordi\" con il titolo \"Baby Christmas Dance\". Rimane sicuramente uno degli album natalizi pi\u00f9 venduti in Italia, tanto da essere ristampato per ben cinque volte nel corso degli anni, mantenendo la stessa tracklist ma con titoli e copertine diverse.\nNel 1985 compone le ultime sigle che avrebbero dovuto essere stampate per la \"RCA\" ma che, a causa della decisione dei vertici di non stampare pi\u00f9 sigle dei cartoni animati, in quanto non si raggiungevano le 5.000 copie di vendita, furono definitivamente accantonate: \"Il fichissimo del baseball\", che rimase inedita su supporto discografico fino al 2001 quando verr\u00e0 inserita nella compilation \"I cartonissimi\", edita dalla \"BMG\" per la \"Linea Kids\" e \"I Predatori del tempo\", quest'ultima pubblicata nel 1986 dalla \"Durium\".\nA questo periodo risalgono anche i progetti di due album di brani inediti: \"Album di famiglia\" e \"C'erano una volta i Beatles\", un album di adattamenti in italiano di celebri brani dei Beatles. Gli album furono proposti alla \"RCA\" che per\u00f2 non si dimostr\u00f2 interessata a pubblicarli. Soltanto nel 1992 il progetto dedicato ai Beatles vide la luce in musicassetta, fu ristampato in CD nel 2010 da Tre Effe e Tivulandia e poi nel 2011 all'interno della compilation \"Opera omnia\". Quest'ultima incluse anche diversi brani inediti di \"Album di famiglia\", che fu poi pubblicato per la prima volta integralmente nel 2016, sempre grazie a Tre Effe e Tivulandia.\nNel 1985 Zara scrive e produce due album per il pupazzo animato Rockfeller, manovrato dal ventriloquo Jos\u00e9 Luis Moreno, che vedono tutto il gruppo partecipare ai cori: \"La pappa non mi va\" e \"Rockfeller a Pentatlon.\"\nNel 1986 il gruppo si sciolse definitivamente. Clara Serina ha dichiarato in un'intervista che il gruppo si sciolse non per sua volont\u00e0, ma a causa del fatto che la \"Fininvest\" aveva assunto il monopolio nell'ambito dei cartoni animati giapponesi, comprandoli in blocco dal Giappone, concentrando nelle mani di una ristretta cerchia di autori ed interpreti la realizzazione delle sigle televisive ad autori interni alla \"Five Record\" etichetta discografica delle emittenti berlusconiane, bloccando di fatto il libero mercato e impedendo loro di continuare a svolgere il lavoro di autori ed interpreti.\nZara continu\u00f2 la sua attivit\u00e0 di autore ed arrangiatore, realizzando molti progetti solisti e per altri artisti, ed altre sigle televisive per le reti \"Fininvest\", e per molti programmi condotti da Elisabetta Viviani su Rete 4.\nLa reunion ed il revival delle sigle.\nDopo quindici anni di silenzio, nel 2000, grazie anche all'ondata di \"revival\" delle sigle dei cartoni animati, il gruppo si riun\u00ec prendendo parte alla gara televisiva \"Macchem\u00f9\", programma di Italia 1 che riscopriva e celebrava proprio molte delle sigle storiche della televisione.\nSulla scia di questa riscoperta il gruppo pubblica nel 2005 la raccolta \"C'erano una volta I Cavalieri del Re\", prodotta dal portale internet \"Kbl Sigletv.Net\", contenente molte rarit\u00e0 mai pubblicate prima, tra cui tutte le sigle scartate del gruppo e provini inediti.\nIn questi anni sono tornati a comporre sigle inedite come \"Caro fratello\", \"Digimon\", \"La piccola Nell\" e \"La macchina del tempo\", rimaste comunque inutilizzate per i tagli televisivi ma inserite nelle pubblicazioni in DVD delle relative serie.\nNel novembre del 2006 sono tornati ad esibirsi dal vivo a Lucca, nell'ambito della manifestazione \"Lucca Comics &amp; Games\". Dall'esibizione \u00e8 stato tratto anche un CD live \"Super Bootleg - I Cavalieri del Re con la Mente di Tetsuya Live at Lucca Comics 2006\", pubblicato nel 2010.\nNegli ultimi anni il gruppo ha goduto di un'ulteriore riscoperta ed interesse da parte del pubblico, tanto da convincere Riccardo Zara a collaborare dal 2008 con l'associazione \"TV-Pedia\" alla ristampa dell'intera discografia del gruppo e di numerosi album e brani inediti su etichetta \"Tre Effe Music\".\nNel 2008 viene pubblicato \"Manga's melody e songs\" una raccolta di tre CD con i successi del gruppo riletti in chiave sinfonica e melodica.\nNel 2010 viene ristampato su CD l'album \"C'erano una volta i Beatles\", pubblicato originariamente solo in musicassetta.\nNel 2011, per celebrare il trentennale del gruppo viene pubblicato un cofanetto di 8 CD dal titolo \"Opera omnia\", contenente l'intera discografia del gruppo, tutte le sigle scritte per i cartoni animati dal 1981 sino al 2007 ed anche quelle scartate o rimaste inedite, pi\u00f9 tutte le basi musicali, pi\u00f9 tre album mai editi prima su CD in versione completamente rimasterizzata: \"Album di famiglia\", \"Christmas Dance\" e \"C'erano una volta i Beatles\".\nNel 2013 viene pubblicato un ulteriore box di 4 CD \"Tesori nascosti\", composto da inediti, rarit\u00e0, remix e basi musicali di brani realizzati dal gruppo anche per altri artisti. Inoltre questo box, uscito in edizione limitata, prevedeva due omaggi ai primissimi acquirenti dell'associazione: un quinto CD con altre rarit\u00e0 ed il 45 giri della sigla \"Ranger Pier\".\nNel 2014 viene pubblicata la raccolta in due CD \"La raccolta completa delle sigle TV\", contenente tutte le sigle composte dal gruppo, con l'aggiunta del provino del brano \"Coccinella\", qui cantato da Riccardo Zara, ed i jingle di \"Radioanimati\".\nNel 2016 viene pubblicato per la prima volta l'album di inediti \"Album di famiglia Extended\", composto negli anni ottanta ma mai pubblicato, nuova versione contenente provini, remix ed un secondo CD con tutte le basi musicali (con e senza cori) dei brani del CD 1.\nNello stesso anno viene pubblicata una raccolta, \"I Cavalieri del Re vol. 2\", ideale seguito di \"I Cavalieri del Re\", pubblicata nel 1983, che raccoglie le sigle incise dal gruppo che non erano state incluse nel primo volume.\nNel 2021, per celebrare i quarant'anni di attivit\u00e0 del gruppo, viene pubblicato un box celebrativo dal titolo \"Box del 40\u00ba anniversario\", pubblicato in due versioni: quella standard composta da due CD con tutte le sigle pi\u00f9 bonus tracks, provini e brani scartati ed altri brani incisi dal gruppo, ed una versione di 4 CD denominata \u200e\"Box del 40\u00ba anniversario - bonus tracks\", contenente due CD con tutte le basi musicali e due CD con versioni ricantate e riarrangiate denominati \"Vocal Remix\".\nNon esiste a tutt'oggi per\u00f2 una raccolta completa del gruppo pubblicata nei canali ufficiali di vendita, sia su supporti fisici che in digitale o streaming, se si esclude quella del 1983 pubblicata all'epoca solo in vinile e musicassetta.\nIn anni recenti anche Guiomar e Clara Serina hanno ripreso la loro attivit\u00e0 di cantanti, quest'ultima pubblicando nuovi album a proprio nome, oltre ad alcuni singoli di beneficenza, ed esibendosi dal vivo."}
{"id": "40295", "revid": "80339", "url": "https://it.wikipedia.org/wiki?curid=40295", "title": "Cookies", "text": ""}
{"id": "40296", "revid": "21583", "url": "https://it.wikipedia.org/wiki?curid=40296", "title": "Concerto brandeburghese n. 3", "text": "Il musicologo A. Basso ha individuato nel complesso dei sei Concerti brandeburghesi una struttura bipartita, una chiara divisione cio\u00e8 tra i primi tre e gli ultimi tre concerti. A chiusura di ciascuna delle due parti il compositore ha inserito due composizioni non strettamente in forma di \"concerto\", ma di struttura polifonica, affidati esclusivamente a strumenti ad arco. \nL'elemento caratterizzante del Terzo concerto (BWV1048) risulta cos\u00ec essere la parit\u00e0 di importanza tra gli strumenti: non pi\u00f9 episodi solistici alternati a momenti d'insieme, o un trattamento \"concertante\" di coppie di strumenti, ma blocchi orchestrali che annullano le differenze. La stessa forma dell'opera \u00e8 assolutamente originale: non pi\u00f9 tre ma due movimenti, il secondo dei quali diviso in due parti come le arcaiche \"sonate da chiesa\". \nTra le due parti del secondo movimento Bach ha collocato un \"cadenza\" frigia, ovvero un episodio ad libitum, privo di riferimenti tematici ed elementi formali, una specie di improvvisazione scritta nel modo frigio. La cadenza diventer\u00e0 nella forma concertistica pre-romantica e romantica, da Mozart in poi, il momento solistico per eccellenza, una finestra virtuosistica affidata all'esecutore e sganciata dal resto del componimento, quasi sempre scritta dall'autore ma alcune volte affidata all'improvvisazione del solista. Nel caso di questo Terzo concerto, il significato da attribuire a questa cadenza \u00e8 di difficile interpretazione, poich\u00e9 essa non si giustifica n\u00e9 dal punto di vista della forma n\u00e9 da quello del trattamento armonico, ovvero non \u00e8 un ponte tra i due brani del secondo movimento in quanto entrambi sono nella stessa tonalit\u00e0 (Sol maggiore). Oggi si ritiene che essa indichi all'esecutore la possibilit\u00e0 di aprire una pausa d'attesa tra le due met\u00e0 del movimento, in forma di adagio e liberamente improvvisata."}
{"id": "40304", "revid": "1840984", "url": "https://it.wikipedia.org/wiki?curid=40304", "title": "Enzo Ferrari", "text": "Molti furono gli appellativi con cui Enzo Ferrari venne denominato sulla stampa e nell'ambiente sportivo, durante la sua lunga carriera, come \"Il Cavaliere\", \"Il Commendatore\", \"L'Ingegnere\", \"Il Mago\", \"Il Patriarca\", \"Il Grande Vecchio\" o \"Il \"Drake\"\". Quest'ultimo si riferisce al celebre corsaro Francis Drake e venne coniato dagli avversari inglesi nel secondo dopoguerra, con un misto di accusa e di ammirazione, per la dimostrata capacit\u00e0 e determinazione di Ferrari nel perseguire e cogliere risultati sportivi di portata assai superiore alla sua piccola azienda, operando una gestione \"dittatoriale\" del suo \"team\" e, a volte, ponendosi al confine dei limiti imposti dai regolamenti tecnici.\nBiografia.\nLa controversia sulla data di nascita.\nStando a quanto da lui stesso raccontato, Enzo Ferrari sarebbe nato a Modena il 18 febbraio 1898, ma il padre denunci\u00f2 la sua nascita all'anagrafe soltanto due giorni dopo, a causa di una fortissima nevicata che blocc\u00f2 le strade, facendolo dunque risultare come nato il 20 febbraio. La notizia della nevicata per\u00f2 non trova riscontro dalle osservazioni meteorologiche di quel giorno, in cui secondo l'Osservatorio Geofisico dell'Universit\u00e0 di Modena e Reggio Emilia si registr\u00f2 una temperatura minima di \u22121,8\u00a0\u00b0C e massima di +10,8\u00a0\u00b0C, senza alcun fenomeno nevoso in quel giorno e anche nell'intero mese di febbraio. Inoltre, la nascita del piccolo Enzo fu denunciata all'anagrafe dalla levatrice, in quanto il padre era assente, come risulta dall'atto di nascita n.287/1898 del Comune di Modena. Al riguardo, occorre per\u00f2 aggiungere che la madre di Enzo Ferrari era solita spedire a Maranello, puntualmente ogni 20 febbraio, un telegramma di auguri per il compleanno del figlio.\nInfanzia e giovinezza.\nIl padre, Alfredo Ferrari (1859-1915), era originario di Carpi, in provincia di Modena, mentre la madre, Adalgisa Bisbini (1872-1925), era nata a Marano sul Panaro, sempre in provincia di Modena. La famiglia viveva in \"via Paolo Ferrari 85\", nella casa adiacente all'officina di carpenteria meccanica fondata da Alfredo, che lavorava per le vicine ferrovie; il complesso abitativo, unitamente a una nuova galleria espositiva, \u00e8 attualmente sede del museo Enzo Ferrari.\nA differenza del fratello maggiore Alfredo Junior, detto Dino (1896-1916), Enzo aveva un rendimento scolastico piuttosto scarso e allo studio preferiva di gran lunga lavorare nell'officina del padre (ne fu un esempio la partecipazione alla realizzazione della pensilina della stazione di Giulianova nel 1914), che l'avrebbe voluto ingegnere, sognando invece di poter concretare una delle sue passioni adolescenziali. Infatti avrebbe voluto divenire tenore d'operetta o giornalista sportivo o pilota automobilistico. Comp\u00ec le prime esperienze di guida sulla Diatto di famiglia e il 16 novembre 1914 riusc\u00ec a far pubblicare il suo resoconto della partita di calcio -Inter sulla \"Gazzetta dello Sport\".\nNel 1915 il padre mor\u00ec a causa di una polmonite e, l'anno seguente, mor\u00ec anche il fratello Dino, partito come volontario allo scoppio della Grande Guerra. In attesa di essere chiamato alle armi, grazie alla sua conoscenza delle macchine utensili l'allora diciottenne Enzo trov\u00f2 impiego, in qualit\u00e0 di istruttore, presso l'Officina Pompieri di Modena, dove si tenevano corsi per la preparazione di operai da utilizzare nelle industrie ausiliarie. Nel 1917 venne arruolato nel Regio Esercito e assegnato al 3\u00ba Reggimento d'artiglieria alpina, ma nello stesso anno fu congedato a causa di una pleurite.\nL'attivit\u00e0 lavorativa.\nRipresosi dalla malattia, dopo un lungo ricovero nella sezione \"incurabili\" del nosocomio bolognese, con una lettera di raccomandazione datagli dal comandante del suo corpo, Enzo Ferrari raggiunse Torino e chiese di essere assunto presso la FIAT, ottenendo un cortese diniego dal direttore del personale Diego Soria. \n A rincuorarlo e motivarlo a rimanere nel capoluogo piemontese fu l'incontro, avvenuto alla stazione di Porta Nuova, con la diciannovenne sartina Laura Garello, originaria di Racconigi, con la quale si fidanz\u00f2.\nDopo un breve pellegrinaggio tra le molte aziende metalmeccaniche torinesi, trov\u00f2 occupazione nella Carrozzeria Giovannoni, specializzata nel recupero di autocarri leggeri del tipo Lancia Zeta-12/15HP o Fiat Brevetti, dismessi dall'uso bellico. Demolite le carrozzerie, gli autotelai venivano ricondizionati e consegnati alla Carrozzeria Italo-Argentina di Milano, che provvedeva a trasformarli in torpedo o coup\u00e9 de ville di lusso. Compito del giovane Ferrari, oltre al lavoro d'officina, era quello di collaudare gli autotelai ricondizionati e consegnarli alla committente nel capoluogo lombardo. Divenne cos\u00ec un provetto guidatore. La domanda di autotelai recuperati, per\u00f2, si affievol\u00ec in pochi mesi, man mano che le case automobilistiche venivano progressivamente riconvertite alla produzione civile, lasciando intravedere a Ferrari la non lontana disoccupazione.\nFu durante una delle sue trasferte a Milano che, alla fine del 1919, trov\u00f2 occupazione in una piccola impresa meccanica milanese, la CMN, della quale era socio l'amico Ugo Sivocci, conosciuto casualmente da Ferrari nel \"Bar Vittorio Emanuele\" di via Orefici. Sivocci prese a cuore la situazione di quel ragazzo squattrinato, ingaggiandolo come assistente al collaudo. La prima competizione importante cui Ferrari partecip\u00f2 fu la X Targa Florio, ma con scarso successo. La sua CMN 15/20HP, infatti, fu attorniata da dimostranti durante una manifestazione politica e Ferrari riusc\u00ec a raggiungere Palermo solo quando i cronometristi avevano ormai abbandonate le loro postazioni. \nNel 1920 cominci\u00f2 a correre con l'Alfa Romeo, che all'epoca era un club per \"Gentlemen Driver\". Normalizzata la sua condizione economica, decise di accasarsi con Laura che spos\u00f2 a Torino il 28 aprile 1923. Nello stesso anno Ferrari vinse la prima edizione del Gran premio del Circuito del Savio (Savio \u00e8 una frazione di Ravenna). Secondo quanto narrato da Enzo Ferrari, fu in quell'occasione che la madre di Francesco Baracca, contessa Paolina Biancoli, gli consegn\u00f2 il simbolo che l'aviatore portava sulla carlinga, un cavallino rampante, e gli disse: \u00abFerrari, metta sulle sue macchine il cavallino rampante del mio figliolo. Le porter\u00e0 fortuna\u00bb. A partire dal 1932 questo simbolo apparve sulla carrozzeria delle vetture utilizzate dalla Scuderia Ferrari. Nel 1924 fu insignito del titolo di Cavaliere dell'Ordine della Corona del Regno d'Italia.\nNel 1924 Enzo Ferrari partecip\u00f2 alla fondazione del giornale sportivo bolognese \u00abCorriere dello Sport\u00bb. Ferrari rimase consigliere delegato della societ\u00e0 editrice fino al 1926, anno del suo disimpegno dall'editoria. Nello stesso anno vinse la coppa Acerbo a Pescara e, alla fine della stagione sportiva, il pilota dovette troncare ogni attivit\u00e0 agonistica a causa di un forte esaurimento nervoso, che lo costrinse a ritornare a Modena per lunghe cure. A coronamento della sua carriera sportiva, gli furono conferite le onorificenze di Cavaliere Ufficiale e Commendatore della Corona. Nel 1929, completamente rimessosi, venne richiamato a Milano per fondare una squadra corse, collegata all'Alfa Romeo e destinata a diventare celebre come Scuderia Ferrari.\nFerrari convinse il grande progettista Vittorio Jano a lasciare la FIAT e approdare alla Scuderia Ferrari, inseguendo con lui i suoi sogni; allora Enzo gestiva lo sviluppo delle vetture Alfa e costru\u00ec un team di oltre 40 piloti, tra cui Antonio Ascari, Giuseppe Campari e Tazio Nuvolari. Ferrari stesso continu\u00f2 a correre fino alla nascita, nel 1932, del figlio Dino.\nLa nascita della Ferrari.\nLa crisi economica nel 1933 port\u00f2 l'Alfa Romeo a ritirarsi fino al 1937; poco dopo Ferrari si ritir\u00f2 e cre\u00f2 l'Auto Avio Costruzioni (AAC) con sede a Modena. A causa della guerra, per paura dei bombardamenti, nel 1943 Enzo Ferrari trasfer\u00ec l'AAC nel suo nuovo stabilimento di Maranello. Dopo la guerra Ferrari cre\u00f2 \"La Scuderia Ferrari\", la sezione sportiva della casa automobilistica Ferrari, che era esistente fin dal 1930 ma che fu costituita in ragione sociale dal 1947, e che \u00e8 attualmente la pi\u00f9 nota squadra del mondo automobilistico sportivo.\nLa prima gara disputata nel campionato mondiale fu il Gran Premio di Monaco, il 21 maggio 1950, mentre la prima vittoria in F1 fu il Gran Premio di Gran Bretagna del 1951 con Jos\u00e9 Froil\u00e1n Gonz\u00e1lez, sbaragliando lo squadrone Alfa Romeo. Fu la vittoria che segn\u00f2 il declino dell'Alfa Romeo nel mondo della F1 (che pur vincendo il mondiale 1951 decise di ritirarsi per questioni economiche senza portare in gara il rivoluzionario progetto 160) e, contemporaneamente, l'ascesa sportiva della Ferrari, causando al Drake un conflitto di sentimenti, verso la vecchia casa milanese alla quale doveva ogni sua fama e conoscenza in campo automobilistico.\nIl primo titolo mondiale di F1 giunse nel 1952 con Alberto Ascari (l'Alfa Romeo si era ritirata alla fine del 1951 per concentrare i propri sforzi sulla produzione di auto stradali). La \"Scuderia Ferrari\" \u00e8 attiva nel campionato del mondo di Formula 1 fin dalla sua istituzione, e ne ha vinto 15 volte il titolo piloti e 16 volte quello costruttori.\nLa conversione di Ferrari pilota e direttore di scuderia sportiva in industriale dell'automobile fu stimolata dall'amicizia-competizione con Adolfo Orsi, proprietario della Maserati, e soprattutto con Vittorio Stanguellini, il modenese che alla fine degli anni quaranta dominava i circuiti del mondo con le auto FIAT abilmente modificate. Testimonianze modenesi attestano che Ferrari si sarebbe avvalso dell'esperienza delle officine di Stanguellini usufruendo anche di tecnici dell'amico-avversario.\nFerrari fu insignito di molti titoli, ma quello di cui pi\u00f9 si vantava era quello di \"ingegnere meccanico\", datogli ad honorem nel 1960 dall'Universit\u00e0 di Bologna. Inoltre, nel 1988 gli fu conferita anche la laurea honoris causa in Fisica dall'Universit\u00e0 di Modena e Reggio Emilia.\nNel giugno del 1988 papa Giovanni Paolo II si rec\u00f2 in visita agli stabilimenti di Maranello per incontrarlo. Ferrari per\u00f2 era gi\u00e0 troppo malato, i due cos\u00ec ebbero solo una conversazione telefonica, con grande dispiacere di Ferrari che desiderava quell'incontro da tempo. Enzo Ferrari mor\u00ec il 14 agosto 1988 all'et\u00e0 di novant'anni. La notizia della sua morte, seguendo le sue volont\u00e0, fu divulgata solo a esequie avvenute. Il funerale si svolse in forma strettamente privata, senza corteo e alla presenza dei soli amici e parenti intimi. Ferrari \u00e8 stato tumulato nel cimitero di San Cataldo, a Modena, accanto alla tomba del figlio Dino.\nPoco meno di un mese dopo, al Gran Premio d'Italia di Formula 1 a Monza, Gerhard Berger e Michele Alboreto con le due Ferrari si piazzarono al primo e al secondo posto. La vittoria fu dedicata alla memoria del \"Drake\".\nVita privata.\nSposa Laura Garello (1900-1978), dalla quale avr\u00e0 il figlio Dino.\nIn seguito ebbe un altro figlio, Piero, nato nel 1945 da Lina Lardi (1911-2006).\nNota poi la relazione con Fiamma Breschi (1934-2015), conosciuta nel 1958 e frequentata fino alla morte.\nIl 21 febbraio 1988, tre giorni dopo aver compiuto 90 anni, diventa bisnonno di Enzo, figlio di sua nipote Antonella (1968-).\nHa trascorso una vita riservata e raramente concedeva interviste.\nLa casa automobilistica.\nLa Ferrari vendeva vetture sportive per finanziare la partecipazione alla Formula 1 e a eventi come la Mille Miglia e la 24 Ore di Le Mans (che la Scuderia vinse 9 volte, di cui sei di seguito dal 1960 al 1965).\nNegli anni sessanta l'azienda fu trasformata in societ\u00e0 per azioni. Nel 1969, a fronte di difficolt\u00e0 finanziarie, Ferrari fu costretto a cedere una quota della sua impresa alla FIAT (dopo aver rifiutato l'offerta della Ford) che, inizialmente presente come socio paritario, ne assunse in seguito il controllo. Attualmente \u00e8 posseduta interamente dall'holding Ferrari N.V., in cui la Exor S.p.A. (con il 23,5%) e il figlio Piero (con il 10%) sono i maggiori azionisti.\nCarriera agonistica come pilota automobilistico.\nNel 1919, all'et\u00e0 di 21 anni, Enzo Ferrari intraprende una carriera agonistica come pilota automobilistico ufficiale della neonata casa automobilistica \"CMN-Costruzioni Meccaniche Nazionali\" che lo vedr\u00e0 in seguito legato all'Alfa Romeo, per un totale di 41 gare in cui avr\u00e0 alterna fortuna.\nNel 1924 vince la Coppa Acerbo di cui dir\u00e0 in seguito: \"Tra tutte le gare alle quali ho partecipato, ricordo con particolare soddisfazione la mia vittoria a Pescara nel 1924 con una Alfa Romeo RL. Con questa vettura avevo gi\u00e0 vinto a Ravenna sulla pista di Savio e a Rovigo sulla pista del Polesine, ma \u00e8 stato alla Coppa Acerbo che \u00e8 iniziata la mia fama come pilota. Fui infatti in grado di battere le Mercedes che arrivavano dal successo alla Targa Florio\".\nRester\u00e0 per sempre un mistero, in quanto Ferrari negli anni seguenti non volle mai sollevare il velo su tale episodio, la sua rinuncia al Gran Premio d'Europa del 1924 a Lione, ufficialmente per motivi di salute, in cui avrebbe dovuto confrontarsi con Antonio Ascari, Giuseppe Campari e Louis Wagner, gli altri tre piloti che portavano in gara vetture Alfa Romeo ufficiali. Competizione di rilievo internazionale che gli offriva la possibilit\u00e0 di affermarsi definitivamente come pilota automobilistico e certamente la pi\u00f9 importante tra quelle a cui ebbe modo di partecipare. Il 18 luglio 1924 partecipa al primo giorno di prove del Gran Premio d'Europa poi rientra in Italia senza disputare la corsa. Al suo rientro alle competizioni, nel 1927, prese parte solo a gare di rilievo locale.\nLa sua carriera si concluse nel 1931 con l'arrivo del suo primo figlio Dino Ferrari di cui ebbe a dire: \nRisultati.\nGare disputate.\nDi seguito sono riportate le competizioni automobilistiche in cui Enzo Ferrari ha gareggiato come pilota e i risultati ottenuti:\nMuseo.\nA ridosso della casa natale \u00e8 stato inaugurato il 10 marzo 2012 il Museo Enzo Ferrari. Il progetto ha previsto la realizzazione di una struttura di nuova concezione per l'esposizione di autovetture importanti per la carriera del mito e, all'interno dell'officina del padre Alfredo, \u00e8 stato realizzato un percorso fatto di filmati, immagini e effetti personali che fanno rivivere la vita di Enzo Ferrari."}
{"id": "40306", "revid": "4", "url": "https://it.wikipedia.org/wiki?curid=40306", "title": "Pritzker Prize", "text": ""}
{"id": "40308", "revid": "767487", "url": "https://it.wikipedia.org/wiki?curid=40308", "title": "Jay Pritzker", "text": "Le sue fortune derivano dalla catena alberghiera Hyatt, che ha fondato a Chicago."}
{"id": "40309", "revid": "21371", "url": "https://it.wikipedia.org/wiki?curid=40309", "title": "Be bop", "text": ""}
{"id": "40311", "revid": "21371", "url": "https://it.wikipedia.org/wiki?curid=40311", "title": "BeBop", "text": ""}
{"id": "40316", "revid": "1226", "url": "https://it.wikipedia.org/wiki?curid=40316", "title": "Script kid", "text": ""}
{"id": "40319", "revid": "228587", "url": "https://it.wikipedia.org/wiki?curid=40319", "title": "Robert Fischer", "text": ""}
{"id": "40320", "revid": "1226", "url": "https://it.wikipedia.org/wiki?curid=40320", "title": "Virus informatico", "text": ""}
{"id": "40321", "revid": "1226", "url": "https://it.wikipedia.org/wiki?curid=40321", "title": "Social engineering", "text": ""}
{"id": "40322", "revid": "1226", "url": "https://it.wikipedia.org/wiki?curid=40322", "title": "Ingegnere sociale", "text": ""}
{"id": "40345", "revid": "79968", "url": "https://it.wikipedia.org/wiki?curid=40345", "title": "DDOS", "text": ""}
{"id": "40346", "revid": "125948215", "url": "https://it.wikipedia.org/wiki?curid=40346", "title": "\u0160\u010de ne vmerla Ukra\u00efny", "text": "\u0160\u010de ne vmerla Ukrajiny (in cirillico: \u0429\u0435 \u043d\u0435 \u0432\u043c\u0435\u0440\u043b\u0430 \u0423\u043a\u0440\u0430\u0457\u043d\u0438, in italiano: \"Non \u00e8 ancora morta (del)l'Ucraina\") \u00e8 l'inno nazionale ucraino.\nStoria.\nIl testo corrisponde, salvo alcune modifiche, ad un poema patriottico scritto nel 1862 dall'etnografo ucraino Pavlo \u010cubynskyj. La musica fu composta l'anno seguente dal sacerdote greco-cattolico Mychajlo Verbyc'kyj (\u041c\u0438\u0445\u0430\u0439\u043b\u043e \u0412\u0435\u0440\u0431\u0438\u0446\u044c\u043a\u0438\u0439). Nel 1864 \"\u0160\u010de ne vmerla Ukra\u00efna\" fu per la prima volta eseguito in forma corale al Teatro \"Ucraina\" di Leopoli.\nNel 1917 fu adottato come inno della Repubblica Popolare Ucraina, ma venne bandito con l'annessione di questa alla RSS Ucraina nel 1920.\nDopo la dissoluzione dell'Unione Sovietica venne adottato \"de facto\" come inno del neonato Stato ucraino ed eseguito in occasione dell'insediamento del primo Presidente ucraino, Leonid Krav\u010duk, il 5 dicembre 1991.\nNel 1996 \"\u0160\u010de ne vmerla Ukra\u00efny\" venne ufficialmente adottato quale inno nazionale ucraino dall'articolo 20 della costituzione, promulgata il 28 giugno di quell'anno.\nIl 6 marzo 2003 la Verchovna Rada (il Parlamento ucraino) ha approvato la legge n\u00ba 602-IV con cui la prima strofa dell'inno \u00e8 stata parzialmente modificata. Cos\u00ec, se prima \"l'incipit\" era effettivamente \u00ab\"L'Ucraina non \u00e8 ancora morta, n\u00e9 la sua gloria, n\u00e9 la sua libert\u00e0\"\u00bb, oggi corrisponde a \u00ab\"Non \u00e8 ancora morta la gloria dell'Ucraina, n\u00e9 la sua libert\u00e0\"\u00bb.\nMentre al secondo verso cambia solo una parola\n\u00ab\"a noi, fratelli (o patrioti) ucraini, il destino sorrider\u00e0 ancora\"\u00bb, oggi corrisponde a \u00ab\"a noi, giovani fratelli (o patrioti), ...\"\u00bb"}
{"id": "40351", "revid": "599013", "url": "https://it.wikipedia.org/wiki?curid=40351", "title": "Mb", "text": ""}
{"id": "40353", "revid": "1318658", "url": "https://it.wikipedia.org/wiki?curid=40353", "title": "Necropoli della Banditaccia", "text": "La necropoli della Banditaccia \u00e8 una necropoli etrusca, afferente all'antica citt\u00e0 di Caere, sita su un'altura tufacea a nord-ovest di Cerveteri, in provincia di Roma.\nStoria e descrizione.\nLa necropoli si estende per circa 400 ettari e vi si trovano molte migliaia di sepolture (la parte recintata e visitabile rappresenta soli 10 ettari di estensione e conta circa 400 tumuli), dalle pi\u00f9 antiche del periodo villanoviano (IX secolo a.C.) alle pi\u00f9 \"recenti\" del periodo ellenistico (III secolo a.C.). La sua origine va ricercata in un nucleo di tombe villanoviane nella localit\u00e0 Cava della Pozzolana, e il nome \"Banditaccia\" deriva dal fatto che dalla fine dell'Ottocento la zona viene \"bandita\", cio\u00e8 affittata tramite bando, dai proprietari terrieri di Cerveteri a favore della popolazione locale. Vista la sua imponenza, la Necropoli della Banditaccia \u00e8 la necropoli antica pi\u00f9 estesa di tutta l'area mediterranea.\nLe sepolture pi\u00f9 antiche sono villanoviane (dal IX secolo a.C. all'VIII secolo a.C.), e sono caratterizzate dalla forma a pozzetto, dove venivano custodite le ceneri del defunto, o dalle fosse per l'inumazione. \nDal VII secolo a.C., durante il Periodo orientalizzante si hanno principalmente tumuli di grandi dimensioni. Le sepolture a tumulo sono caratterizzate da una struttura tufacea a pianta circolare che racchiude all'interno una rappresentazione della casa del defunto, con tanto di corridoio (\"dromos\") per accedere alle varie stanze. La dovizia di particolari dell'interno di queste sepolture ha permesso agli archeologi di venire a conoscenza degli usi casalinghi degli Etruschi. Di questo periodo fanno parte la \"Tomba della Capanna\", il \"Tumulo Maroi\" e il \"Tumulo Mengarelli\".\nNel V secolo a.C. le tombe a tumulo furono sostituite da quelle \"a dado\". Quest'ultime consistono in una lunga schiera di tombe allineate regolarmente lungo vie sepolcrali. Nella parte visitabile della Necropoli della Banditaccia ci sono due di queste vie, via dei Monti Ceriti e via dei Monti della Tolfa, risalenti al VI secolo a.C..\nLe sepolture pi\u00f9 \"recenti\" sono del III secolo a.C., periodo dell'ellenizzazione etrusca. La sepoltura pi\u00f9 rappresentativa di questo periodo risulta essere la \"tomba dei Rilievi\", risalente al IV secolo a.C. e appartenuta alla famiglia dei Matunas, come si legge nelle iscrizioni: l'interno della tomba si \u00e8 mantenuto in condizioni particolarmente buone, permettendo di osservare anche gli affreschi alle pareti e sulle colonne (per questo, infatti, questa tomba \u00e8 l'unica della Banditaccia che non si possa visitare -ma l'interno \u00e8 visibile attraverso un vetro-, a causa della particolare delicatezza degli affreschi).\nMolti dei reperti trovati nella necropoli sono raccolti nel Museo nazionale etrusco di Villa Giulia a Roma ed in molti altri musei sparsi in tutto il mondo, mentre solo una piccola parte dei corredi funebri rinvenuti in loco \u00e8 conservata nel Museo nazionale cerite. Dal luglio 2004 la necropoli della Banditaccia, insieme a quella dei Monterozzi di Tarquinia, entra a far parte della lista dei siti patrimonio dell'umanit\u00e0 dell'UNESCO. Nel 2012 venne inserito un percorso di visita multimediale all'interno di alcune tombe, in modo da ricreare quello che era l'ambiente nell'antichit\u00e0 e nel periodo in cui furono scoperte.\nGli scavi.\nInizialmente nell\u2019800 gli scavi furono compiuti da amanti dell\u2019antiquariato ,con il fine di trovare oggetti preziosi per venderli al mercato . Nel ventesimo secolo invece cominciarono ad essere regolarizzati, grazie all\u2019archeologo Raniero Mengarelli, direttore dell\u2019Ufficio Scavi dei Mandamenti di Civitavecchia e Tolfa, che port\u00f2 avanti l\u2019opera dal 1909 fino al 1936.L\u2019intento di questi scavi era quello di recuperare oggetti preziosi, tanto che si limit\u00f2 allo sterro in quelle strutture pi\u00f9 evidenti. Nel 1927 port\u00f2 alla luce quella che denomin\u00f2 Via degli Inferi, ossia la via principale dei sepolcri. Mengarelli effettu\u00f2 ulteriormente degli studi topografici e appront\u00f2 una serie di interventi volti ad aprire l\u2019area al pubblico, trasformando progressivamente l\u2019antica necropoli in un sito archeologico. A partire dal 1936 il sito venne abbandonato e approfittando di questa situazione di degrado, il luogo fu soggetto a numerosi scavi clandestini con lo scopo di trovare reperti archeologici da essere venduti privatamente ai collezionisti. Le ricerche ripresero legalmente negli anni sessanta del 900 grazie a Mario Moretti, un archeologo collaboratore di Mengarelli. Nominato direttore degli scavi di Cerveteri dal 1952, nel 1957 avvi\u00f2 le campagne di scavi per la Banditaccia, riportando in auge la zona \u2018dei grandi tumuli\u2019 e quella del \u2018nuovo recinto\u2019. Negli anni 80 Mauro Cristofani oper\u00f2 nell'area dell'antica civita, lavoro che poi venne proseguito dal Consiglio Nazionale delle Ricerche in collaborazione con il comune di Cerveteri, la Fondazione Luigi Rovati di Monza e la onlus A.S.S.O. "}
{"id": "40358", "revid": "1226", "url": "https://it.wikipedia.org/wiki?curid=40358", "title": "Repubblica del Benin", "text": ""}
{"id": "40360", "revid": "1318658", "url": "https://it.wikipedia.org/wiki?curid=40360", "title": "Gunnar Asplund", "text": "Biografia.\nNel 1905 si iscrive all'Istituto Reale di Tecnologia di Stoccolma dove studia architettura. Si laurea nel 1909 e prosegue gli studi presso la Scuola Klara sotto la direzione di quattro architetti noti: Ragnar \u00d6stberg, Carl Westman, Ivar Tengbom e Carl Bergsten. Questa scuola era stata creata in opposizione all'Accademia delle Belle Arti.\nNel 1913-14 fa un viaggio di studio nel sud dell'Europa in Francia, Italia e prosegue fino alla Tunisia. L'architettura italiana influenzer\u00e0 molto le sue opere. Di ritorno in Svezia, nel 1915 vince assieme a Sigurd Lewerentz il concorso per \"Skogskyrkog\u00e5rden\" (\"il Cimitero del Bosco\") a Stoccolma. Questo venne realizzato dal 1917 al 1940 ed \u00e8 stato iscritto nell'Elenco del Patrimonio Culturale dell'Umanit\u00e0 dell'UNESCO nel 1994. All'attivit\u00e0 di progettista aggiunge l'attivit\u00e0 teorica: durante gli anni 1917-20 \u00e8 redattore della rivista \"Arkitektur\" e a partire dal 1931 diventa professore di architettura all'Istituto Reale di Tecnologia a Stoccolma. Disegna anche mobili fra cui lo sgabello 323, oggi riproposto dalla ditta svedese Kallemo, e anche la sedia G\u00f6teborg e la poltrona Senna, riproposte da Cassina."}
{"id": "40380", "revid": "466539", "url": "https://it.wikipedia.org/wiki?curid=40380", "title": "Alfonso VIII di Castiglia", "text": "Origine.\nAlfonso era figlio del re di Castiglia Sancho III e di Bianca di Navarra, figlia del re di Navarra Garcia IV Ramirez e di Margherita de l'Aigle, figlia di Gibert de l'Aigle.\nBiografia.\nAscese al trono, coi titoli di re di Castiglia di Toledo e dell'Estremadura nel 1158, alla morte di suo padre, quando aveva soltanto tre anni.Sul giovanissimo re si scatenarono le brame dei monarchi cristiani confinanti con la Castiglia e dei nobili castigliani aspiranti alla carica di tutore. La sua giovane et\u00e0 costitu\u00ec motivo di conflitto tra i partiti nobiliari che si disputavano il potere; i nobili di Castiglia e molti avventurieri e mercenari si raccolsero attorno alle due grandi famiglie rivali: la famiglia Lara e la famiglia Castro, che rivendicavano entrambi la sua tutela e la reggenza, cos\u00ec come suo zio, il re di Le\u00f3n Ferdinando II. La famiglia Castro vantava di essere stata prescelta da Sancho III, nella tutela del giovane Alfonso nella persona di Gutierre Fern\u00e1ndez de Castro, ma la famiglia Lara contestava questa scelta, per cui ne nacque una disputa che sfoci\u00f2 in una vera guerra civile.\nIl re del Le\u00f3n ne approfitt\u00f2 impadronedosi di molte citt\u00e0 e fortezze castigliane, mentre il re di Navarra, Sancho VI invase il distretto della Rioja. Era praticamente prigioniero della famiglia Lara, nella citt\u00e0 di Soria, quando, nel 1166, un gruppo di nobili lealisti lo liber\u00f2 riparando nelle citt\u00e0 come San Esteban de Gormaz e Avila che non erano controllate n\u00e9 dai Lara n\u00e9 dai Castro, a Toledo, fu incoronato re a soli undici anni, e sino al 1169, visse nel Monastero di San Zoilo a Carri\u00f3n de los Condes. Riusc\u00ec quindi a sottomettere i nobili ribelli. In quello stesso periodo conferm\u00f2 l'Ordine di Calatrava, istituito da suo padre, Sancho III, col mandato di difendere la citt\u00e0 di frontiera di Calatrava affidandolo all'abate Raimundo de Fitero ed a Diego Vel\u00e1zquez, fondatore dell'Ordine.\nCon la sua maggior et\u00e0, dopo aver stretto una alleanza con il re d'Aragona, Alfonso II, dopo il 1170, inizi\u00f2 un periodo di espansione del regno di Castiglia, rientrando in possesso della Biscaglia e, iniziando la riconquista della regione di Rioja, tolta al re di Navarra e con l'annessione, nel 1177, di Cuenca, tolta ai Mori. Nel settembre del 1177, si spos\u00f2 a Burgos, con Eleonora Plantageneta, figlia di Enrico II e di Eleonora d'Aquitania, dalla quale ebbe dodici figli. Il matrimonio fu combinato per ragioni politiche: per garantire sicurezza ai confini pirenaici, infatti Eleonora port\u00f2 in dote il ducato di Guascogna.\nNel 1179 a Cazorla, venne siglato un trattato tra Alfonso VIII ed il re d'Aragona, Alfonso II, in cui non solo si stabilivano gli attuali confini tra i due regni, ma venivano anche definiti i territori che sarebbero loro toccati in un'eventuale riconquista del territorio in possesso dei mori. Nel 1180, si riappacific\u00f2 anche con lo zio, il re del Le\u00f3n, Ferdinando II. Ma il tentativo di Reconquista venne per\u00f2 bloccato dalla sconfitta nella battaglia di Alarcos (18 luglio 1195) in cui il re di Le\u00f3n, Alfonso IX non partecip\u00f2 ed in cui il re di Navarra, Sancho VII, arriv\u00f2 in ritardo. La vittoria almohade (dinastia regnante nel Maghreb e nella Spagna islamica) scosse la stabilit\u00e0 del regno di Castiglia per diversi anni. Tutti i castelli al confine con la Spagna islamica vennero abbandonati: Malag\u00f3n, Benavente, Calatrava, Caracuel e Torre de Guadalferza, a causa di ci\u00f2 la strada per Toledo era spalancata. Fortunatamente per i cristiani, tuttavia, il califfo almohade Abu Yusuf Ya'qub al-Mansur torn\u00f2 a Siviglia a causa delle perdite considerevoli che aveva subito.\nPer i successivi due anni, le forze di al-Mansur devastarono l'Estremadura, la valle del Tago, La Mancha e anche la zona intorno a Toledo. Alcune di queste spedizioni furono guidate dal rinnegato Pedro Fern\u00e1ndez de Castro. Tuttavia queste incursioni non portarono guadagni territoriali al califfo, che si alle\u00f2 con re Alfonso IX di Le\u00f3n (che si era stato infuriato perch\u00e9 il re castigliano non lo aveva aspettato prima della battaglia di Alarcos). Ma il califfo stava perdendo interesse per gli affari della penisola iberica, era in cattive condizioni di salute, il suo obiettivo di salvare la Spagna islamica sembrava essere un completo successo, nel 1198 torn\u00f2 in Marocco. Mor\u00ec nel febbraio 1199.\nSi apr\u00ec nuovamente un periodo di conflitti con la Navarra ed il Le\u00f3n, col re del quale (Alfonso IX) ritrov\u00f2 la pace per merito dell'intervento del re d'Aragona, Pietro II, suggellato dal matrimonio, nel 1197, di sua figlia Berengaria con il re del Le\u00f3n, Alfonso IX; mentre oltre a portare a termine la riconquista della Rioja, Alfonso VIII approfitt\u00f2 del fatto che Sancho VII di Navarra stava combattendo in Murcia, Andalusia e Nordafrica, alleato degli Almohadi, per togliere, nel 1200, alla Navarra \u00c1lava, Guip\u00fazcoa e confermato dal trattato di Guadalajara (1207). Inoltre nello stesso periodo furono colonizzate da castigliani, molte citt\u00e0 della costa cantabrica come Castro-Urdiales, San Vicente de la Barquera, Santander, Laredo, San Sebasti\u00e1n, Fuenterrabia ecc.\nFinalmente Alfonso, dopo che il papa Innocenzo III predic\u00f2 una crociata, riusc\u00ec a preparare un esercito congiunto con gli altri sovrani cristiani della penisola iberica (escluso il re del Le\u00f3n, Alfonso IX), i re di Navarra, Sancho VII, Aragona, Pietro II, e Portogallo, Alfonso II il Grasso che inflissero agli Almohadi, guidati dal nuovo califfo Muhammad al-Nasir in persona, nella storica battaglia di Las Navas de Tolosa (16 luglio 1212) una decisiva sconfitta, a partire dalla quale ebbe inizio l'irreversibile declino dei regno almohade nella penisola iberica. La presenza di Sancho VII di Navarra fu determinante, le sue truppe navarresi arrivarono sino alla tenda del califfo Muhammad al-Nasir (detto Miramamolin) dopo aver tagliato le catene che la proteggevano.\nAlfonso VIII, che era stato il primo re di Castiglia a fregiarsi dello stemma di Castiglia, secondo gli Annales Compostellani, mor\u00ec, il 6 ottobre del 1214, a Gutierre-Mu\u00f1oz in prossimit\u00e0 di Ar\u00e9valo, nella Provincia di Avila lasciando il regno al figlio Enrico, di dieci anni. I suoi resti riposano, assieme a quelli della regina Eleonora, nel Monastero de las Huelgas, a Burgos, da lui fondato nel 1180.\nDiscendenza.\nAlfonso ed Eleonora ebbero 11 figli:"}
{"id": "40384", "revid": "599013", "url": "https://it.wikipedia.org/wiki?curid=40384", "title": "Abigeato", "text": "Labigeato, in diritto, \u00e8 il reato di furto di bestiame, tipicamente quello oggetto di allevamento. La parola deriva dal tardo latino giuridico \"abigeatus\", astratto di \"abigeus\", 'ladro di bestiame', a sua volta dal verbo latino \"abigere\", 'allontanare spingendo', composto di \"ab-\", 'via', 'da', e \"ag\u0115re\", 'portare'.\n\u00c8 detto \"abigeatario\" (o \"abigeo\") il colpevole di abigeato.\nStoria.\nFurti e razzie di animali e persone sono praticati fin dal Neolitico e probabilmente anche prima. Per questo motivo il furto di bestiame \u00e8 presente nella mitologia e in testi sacri da lungo tempo. Ad esempio \u00e8 presente nel testo irlandese T\u00e1in B\u00f3 C\u00faailnge, nei Rgveda indiani (Panis). Nell'inno omerico a Ermes, quest'ultimo ruba del bestiame ad Apollo.\nNei miti antichi, l'abigeato \u00e8 spesso associato a razzie e rapimenti di donne, come ad esempio il ratto delle Sabine. Nel diritto romano, era severamente punito in considerazione della gravit\u00e0 del danno arrecato al derubato, per la tipica connotazione di bene strumentale principale dell'attivit\u00e0 dell'allevatore in genere assunta da quanto trafugato. L'abigeato \u00e8 peraltro un reato di potenziali perniciose conseguenze sociali e di ordine pubblico, proprio in ragione dello \"scelus\" che se ne compie: \u00e8 noto, infatti, che molte concatenazioni di crimini contro il patrimonio e contro la persona (sino a vere e proprie faide) hanno avuto origine da abigeati.\nDiventa un reato autonomo solo dopo l'imperatore Adriano, e soprattutto tra la fine del III e l'inizio del IV secolo, come attestato dalle \"Pauli Sententiae\".\nLa gravit\u00e0 delle sanzioni \u00e8 andata nel tempo attenuandosi con la minore percezione di gravit\u00e0 sociale dell'illecito dovuta alla progressiva minore importanza riconosciuta ai settori economici dell'agricoltura e della zootecnia.\nNel mondo.\nItalia.\nDopo una certa diminuzione, la commissione di abigeati \u00e8 tornata a crescere a partire dagli anni 2000 nelle aree agricole del territorio italiano, con conseguenze economiche sovente gravi per i derubati. Per la repressione dell'abigeato sono in uso diverse strategie, quali la regolamentazione dei mercati delle carni e le nuove tecnologie di marchiatura del bestiame. La persistenza di mercati clandestini strutturati, sempre pi\u00f9 spesso con \"operativit\u00e0\" internazionale, consente agli abigeatari di smaltire anche grossi quantitativi di capi che, attraverso frodi documentali di semplice realizzabilit\u00e0, vengono ben presto immessi nuovamente sui mercati ordinari. Allo stato delle cose, la mera vigilanza territoriale resta la pi\u00f9 efficace arma di contrasto del fenomeno.\nSe il caso pi\u00f9 frequente \u00e8 quello di furto di una pluralit\u00e0 di animali da lavoro o da macello, si discute in giurisprudenza sull'eventuale configurabilit\u00e0 della fattispecie tipica anche per il caso di furto di singoli capi, ci\u00f2 che parrebbe a tutta prima escluso dalla vigente normazione; pare invece escludersi la configurabilit\u00e0 nel caso di furto di singoli animali da diletto o da compagnia. Attualmente, nel diritto penale italiano l'abigeato non \u00e8 pi\u00f9 previsto come reato distinto, bens\u00ec solo come circostanza aggravante del furto, in particolar modo dall'art. 625, co. 1, n. 8) del codice penale italiano."}
{"id": "40385", "revid": "254401", "url": "https://it.wikipedia.org/wiki?curid=40385", "title": "Finanza d'impresa", "text": "La finanza d'impresa o finanza aziendale, largamente nota anche attraverso il nome in inglese corporate finance, \u00e8 un'area della finanza che si occupa delle decisioni di natura finanziaria che le societ\u00e0 (incluse le societ\u00e0 per azioni/corporation) devono prendere per sostenere finanziariamente le loro attivit\u00e0 e come analizzarle e valutarle (e.g. analisi costi/benefici e analisi input/output).\nQuesto insieme di conoscenze si pu\u00f2 applicare a svariate forme giuridiche d'impresa; se si prende il nome in inglese, \u00e8 implicito per\u00f2 un riferimento specifico alle societ\u00e0 per azioni (in inglese statunitense \"corporation\"): il termine managerial finance (letteralmente finanza gestionale) si riferisce a tutte le forme giuridiche d'impresa e non solo alle corporation. Tuttavia, molti concetti sono in comune tra corporate finance e managerial finance e a loro volta si sovrappongono con la conoscenza delle fonti del diritto societario (in particolare, la corporate law), la contabilit\u00e0 finanziaria/financial accounting e la conoscenza del banking.\nQuesto campo ha alcuni collegamenti con la contabilit\u00e0 finanziaria siccome determinate scelte in corporate finance impattano sui dati nel foglio di bilancio. Si lega pure all'analisi di bilancio e analisi finanziaria (in particolare la company valuation) perch\u00e9 determinate scelte finanziarie e dunque cambi nei dati nei report finanziari cambiano la valutazione positiva o negativa di un'azienda agli occhi degli investitori. Siccome svariati concetti sono in comune, la corporate finance e la company valuation si possono studiare insieme o dopo la contabilit\u00e0 finanziaria. L'analisi di bilancio non va confusa con la valutazione d'azienda, in cui si calcola il valore di un'azienda, tipicamente in contesto di acquisto da parte di un'altra azienda.\nPreambolo alla \"corporate finance\" e alle \"corporation\".\nIntroduzione e obiettivi; il Chief Financial Officer (CFO).\nIn rapporto alla finanza, come appena accennato, la corporate finance \u00e8 una delle sue principali aree (finanza pubblica, corporate finance/finanza aziendale e trade finance/finanza commerciale).\nUna figura legata alla corporate finance \u00e8 quella del finanziere aziendale (corporate financer), ovvero il gestore di questa funzione aziendale. Se \u00e8 uno dei senior manager/top executive di una corporation, esso \u00e8 il Chief Financial Officer (CFO) o direttore finanziario, una figura che pianifica le attivit\u00e0 finanziarie e che in alcuni ordinamenti pu\u00f2 affiancare lo Chief Executive Officer/amministratore delegato (CEO) e il Presidente e Vice-presidente della corporation.\nDi base, la corporate finance illustra quali prodotti finanziari hanno a disposizione le varie forme giuridiche d'impresa (e.g. le societ\u00e0 per azioni) per raccogliere liquidit\u00e0 (funding), come si pu\u00f2 strutturare il capitale, come bilanciare il livello di debito quando le risorse sono prese a debito (e.g. mutui in banca e investimenti di obbligazionisti/bondholder) e quando si acquistano beni e servizi o si effettuano operazioni (e.g. materia prima/raw materials, macchinari, servizi di leasing, affitto, franchising, assicurazione, certificazione, imballaggio merci, caricamento e spedizione, ecc.) e sia come che quanto finanziare un progetto di cui si conosce il costo. Infine, spiega come analizzare e valutare dal punto di vista finanziario una decisione per capire se \u00e8 conveniente/efficiente e efficace: infatti, una decisione per essere tale deve perseguire il miglior equilibrio possibile tra le risorse/fonti gi\u00e0 disponibili in azienda e gli impieghi su cui investirle. Pertanto, la corporate finance ha dei punti di contatto con l'analisi finanziaria (financial analysis) dei progetti.\nPrendere decisioni convenienti e efficaci nell'ambito dell'amministrazione finanziaria di un'azienda \u00e8 una delle basi per perseguire una gestione finanziaria il pi\u00f9 efficace possibile, tale per cui le risorse sono racimolate e allocate in modo oculato in base alla loro disponibilit\u00e0 immediata o alla capacit\u00e0 di raccoglierle, all'obiettivo da raggiungere e in parte anche in base alla propria filosofia di investimento (alcuni manager o investitori, e.g. azionisti, possono essere pi\u00f9 o meno avversi ai vari tipi di rischio, ai progetti innovativi e all'indebitamento, da cui in particolare si origina il rischio di credito).\nA sua volta, la gestione finanziaria pi\u00f9 efficace possibile (nell'ambito della business administration, esistono pi\u00f9 ambiti come ad esempio la gestione della supply chain) porta l'azienda a non soffrire delle perdite economiche, contribuisce a tenere attivo il suo business, genera un ritorno sull'investimento/sul capitale investito (return on investment/on invested capital), le permette di espandersi e, come conseguenza finale, migliora e accresce il valore dell'azienda agli occhi degli stakeholder/portatori di interessi verso di essa; se ci si riferisce di preciso agli azionisti/shareholder, si parla di aumento dello shareholder value, cio\u00e8 del valore dell'azienda agli occhi degli azionisti. Questo valore andrebbe incrementato continuamente e massimizzato. Un'azienda che genera utili aumenta la sua attivit\u00e0 anche agli occhi di potenziali creditori, oltre che di potenziali investitori (azionisti vari, incluse le banche, le compagnie assicurative e lo Stato).\nAlcuni dei suoi principi su cui si basa sono l'equilibrio tra risorse gi\u00e0 disponibili e gli impieghi/obiettivi prefissati, ben definiti e capaci di generare utili/profitti/eccedenze/surplus (indipendentemente che abbiano un orizzonte temporale di breve, medio o lungo termine), rendere il rendimento del capitale investito superiore al costo del capitale senza esporsi a rischi eccessivamente alti e investire in progetti e attivit\u00e0 di business in cui le condizioni di mercato e la concorrenzialit\u00e0 dell'azienda portino ad avere un VAN (valore attuale netto) positivo (positive net present value) il quale, in forza del principio di additivit\u00e0 del VAN, viene sommato al precedente valore aziendale.\nDue macro-aree di quest'area sono il capital budgeting (come raccogliere capitale per finanziare i progetti che realizzano la missione aziendale cristallizzata nell'oggetto sociale scritto nello statuto e in una sorta di motto detto mission statement). La seconda macro-area \u00e8 il working capital management, cio\u00e8 la gestione del capitale circolante, ovvero i fondi e risorse (denaro e scorte/inventory) della corporation per operazioni nel breve termine (short-term, in contrapposizione a medium-term e long-term), prestiti nel breve termine e dei pagamenti dilazionati concessi ai clienti/compratori (e.g. i pagamenti a 30, 60, 90 giorni dall'emissione della fattura/invoice o di un documento che attesta il caricamento della merce sul mezzo del primo spedizioniere/vettore, come una polizza di carico marittima/Bill of Lading). Questi ultimi costituiscono un credito nei confronti della corporation, che per\u00f2 pu\u00f2 scontare il titolo in banca tramite girata e dunque incassare immediatamente/a vista/at sight (e.g. una cambiale tratta/bill of exchange scontata a una banca): il cliente cessa di essere creditore verso la corporation e diventa creditore verso la banca.\nDal lato dei finanziamenti, l'obiettivo \u00e8 quello di scegliere il giusto bilanciamento nella struttura finanziaria, ossia il livello di debito ed il livello di equity tale da massimizzare il valore aziendale tramite il beneficio fiscale del debito, il quale non \u00e8 soggetto ad imposizione fiscale in quanto risulta un costo per l'azienda, ma ponendo allo stesso tempo attenzione all'aumento dell'incidenza dei costi del dissesto finanziario (financial distress): questi ultimi si presentano con l'aumento della probabilit\u00e0 di insolvenza/insolvency o fallimento/bankruptcy collegato incapacit\u00e0 dell'azienda di fare fronte alle passivit\u00e0 aziendali in scadenza, aumentando di conseguenza il rischio di credito (il rischio massimo \u00e8 quello di liquidazione/liquidation della corporation; nell'ordinamento italiano, in dei casi \u00e8 coatta, cio\u00e8 forzata).\nIntroduzione ai concetti delle societ\u00e0 per azioni, alle borse e a concetti correlati di finanza.\nNel diritto commerciale, una branca del diritto privato (che regola i rapporti tra privati anche se le corporation possono essere pubbliche/controllate dallo Stato e stringere affari con lo Stato), il diritto societario norma le varie forme giuridiche d'impresa con cui un business si organizza: a ogni forma preconfezionata, corrispondono delle caratteristiche base imposte come paletti siccome sono norme (altre caratteristiche si possono selezionare o sono di default, quindi se non si opta per altro si accetta la norma di default in modo tacito o esplicito). Ogni giurisdizione (e.g. legge italiana, francese, tedesca, giapponese, olandese, russa...) ha le sue forme e le sue norme, studiate e studiabili attraverso il diritto comparato; in pi\u00f9, negli Stati Uniti, le societ\u00e0 sono normate dalle singole leggi dei 50 stati, tale per cui non c'\u00e8 una legge federale anche se le norme di legge dei contratti/contracts law e diritto tributario/tax law sono omogenee (lo stato che attira pi\u00f9 societ\u00e0 \u00e8 il Delaware, seguito con un largo stacco da New York e California). Ma una forma piuttosto diffusa nel mondo, la societ\u00e0 per azioni (o \"corporation\" in inglese statunitense o \"company\" nell'inglese britannico o \"societ\u00e0 anonima\" in francese), ha delle caratteristiche base. Di base, la societ\u00e0 (tranne nel caso in cui sia unipersonale, cio\u00e8 abbia un unico proprietario/sole proprietor) funziona nel seguente modo: come il nome stesso indica, consiste in una pluralit\u00e0 di persone aventi una comunione di intenti, ovvero quello di intraprendere un'attivit\u00e0 di business a scopo di lucro (negli USA le corporation possono anche svolgere attivit\u00e0 non-profit) suddividendo i finanziamenti in parti uguali o disuguali in base alla propria iniziativa: non solo si evita il caso sconveniente in cui una sola persona deve racimolare il denaro per finanziare tutto da solo, ma il rischio di fallimento e la perdita qualora l'impresa sia un flop viene suddiviso tra pi\u00f9 persone invece che una sola. Lo stesso principio vale per la suddivisione dei profitti/surplus in quote dette \"dividendi\": essa avviene in base a quanto ogni singola persona/socio ha investito (e.g. se un socio ha contribuito al 20% del capitale di rischio raccolto, che in tal caso si chiama \"capitale sociale\", ha diritto al 20% dell'utile generato). Nessun socio pu\u00f2 impedire a un altro socio di partecipare ai profitti (divieto di patto leonino). Il raccoglimento di capitale avviene tramite l'acquisto di pezzettini di liquidit\u00e0 detti azioni, che in passato erano rappresentati da pezzi di carta (oggi sono dematerializzate); a loro volta, le azioni si possono rivendere a nuovi azionisti: in tal caso, i dividendi andranno a loro. Il prezzo dell'azione varia in base all'appetibilit\u00e0 della societ\u00e0. Quest'ultima viene ufficialmente fondata tramite un contratto tra soci, che dev'essere una scrittura pubblica (nell'ordinamento italiano deve essere un atto notarile) e ha un nome proprio, una sigla subito dopo che indica che forma giuridica assume (entrambi i dettagli sono detti \"ragione sociale\") e un obiettivo (l'oggetto sociale). Gli azionisti si suddividono, in base a quanto possiedono, in \"azionisti di maggioranza/di controllo\" e \"azionisti di minoranza\": i primi insieme possiedono almeno il 51% del capitale sociale, mentre gli altri no. Alcune scelte della corporation (per il management effettivo, dipende dai casi), come ad esempio l'aumento o riduzione del capitale sociale, gli emendamenti della carta fondamentale della corporation (lo statuto sociale o \"costituzione\" o \"articoli di associazione\" o \"charter\"), la liquidazione, la quotazione in borsa, una fusione/merger, una scissione/split ecc. vengono decise dai soci, riuniti in un'assemblea dei soci (shareholders' meeting), e il voto funziona secondo un principio plutocratico: un voto vale tanto quanto la percentuale di capitale sociale fornita come input (e.g. se un azionista detiene il 51% del capitale, basta il suo voto per adottare una scelta se basta una maggioranza del 51%); la norma di default, ovvero \"one share, one vote/un'azione, un voto\" (cio\u00e8 il voto si tara in base al numero di azioni che un singolo azionista ha comprato) di solito non si usa. Infine, la societ\u00e0 \u00e8 un ente astratto ma ha caratteristiche umane siccome pu\u00f2 presentarsi come parte contraente tramite un rappresentante, stringere contratti, indebitarsi, possedere capitale sociale/asset (non solo denaro, ma anche beni tangibili e intangibili che hanno un valore e si possono vendere per trasformare in denaro liquido anche tramite un'asta/auction e cio\u00e8 beni che si possono liquidare), pu\u00f2 avere un nome, pu\u00f2 essere denunciata e rispondere di crimini... Queste caratteristiche derivano dal fatto che le societ\u00e0 di base sono delle persone giuridiche (dietro a essa ci sono persone fisiche che la animano).\nDi tutte le forme di societ\u00e0 che esistono, una in particolare \u00e8 la societ\u00e0 per azioni/corporation, che ha cinque caratteristiche universali:\nAnche i lavoratori possono partecipare all'impresa o essere incetivati a fare ci\u00f2 tramite gli ESPO (Employee Stock Ownership Plans); anche i manager possono partecipare all'impresa. In caso di dissesto finanziario o dichiarazione di bancarotta, entrambi possono anche comprarsi tutta l'azienda comprandosi tutte le azioni o quasi e emettendone altre che vengono comprate (employee buyout; management buyout). I problemi di opportunismo o negligenza tra manager e azionisti (e.g. manager che usano i soldi del capitale sociale per comprarsi un'auto di lusso), tra azionisti di maggioranza e minoranza (e.g. azionisti di maggioranza che tiranneggiano) e tra societ\u00e0 e creditori (e.g. una societ\u00e0 che occulta gli asset per non ripagare i creditori) sono detti \"problemi di agency\" o \"problemi principal-agent\" e sono risolti tramite delle norme offerte dalla corporate law, tutte soluzioni ex-ante (per prevenire gli opportunismi non ancora avvenuti) o ex-post (per individuare e punire gli opportunismi avvenuti). L'agent \u00e8 l'attore che rischia di comportarsi da opportunista, mentre il principal \u00e8 colui che rischia di subirne gli effetti. Degli esempi di soluzioni sono gli obblighi per legge e/o per statuto, gli standard usati per valutare una prestazione, l'uso di strategie di uscita, obblighi di information disclosure, uso di figure terze imparziali (auditeers/revisori di bilancio, agenzie di rating, manager rappresentanti dei lavoratori, membri del consiglio di sorveglianza che fanno gli interessi dei lavoratori), capitale sociale minimo, blocco della distribuzione dei dividendi, incentivi, rimodulazioni del peso del voto, elaborazione dei modelli di corporate governance (sistema monistico VS dualistico) ecc.\nUna societ\u00e0 che rispecchia i requisiti dello statuto di borsa e pu\u00f2 sostenere i costi di quotazione/listing pu\u00f2 iscriversi/quotarsi in una borsa valori (stock exchange), un'istituzione che si offre come intermediaria per la compravendita di azioni nel mercato azionario. Esistono varie borse nel mondo, e.g. NYSE (New York Stock Exchange), NASDAQ, Borsa di Londra, Milano, Tokyo, Shanghai, Parigi, Francoforte, ecc. Quando una societ\u00e0 per azioni si quota, mette in vendita le azioni in base a un prezzo detto IPO (Initial Public Offering, offerta pubblica iniziale). Questo prezzo pu\u00f2 essere sovrastimato/overestimated o sottostimato/underestimated. Quotarsi in borsa significa legarsi all'andamento del mercato borsistico, che pu\u00f2 anche subire crolli repentini. Dalla borsa ci si pu\u00f2 anche disiscrivere (delisting) o essere sospesi o allontanati se non si rispecchiano dei requisiti, per esempio l'obbligo di produrre un foglio di bilancio/balance sheet trimestrale (quarterly financial report) che viene controllato/revisionato/scrutinato da un'agenzia di audit che va a caccia di dati non veritieri e controlla se il bilancio \u00e8 scritto a regola d'arte secondo gli standard contabili (e.g. negli USA si usa il GAAP, mentre uno standard internazionale molto usato in Europa e Giappone \u00e8 gli IFRS, l'International Financial Reporting Standards). Nel caso in cui una societ\u00e0 non riesce a ripagare i creditori, va in insolvenza/bancarotta e si apre una procedura apposita in cui interviene un crisis manager; oppure, avviene una rinegoziazione dei crediti con i creditori, che pu\u00f2 avvenire facilmente se i creditori sono pochi e hanno interessi omogenei, oppure avviene l'employee buyout o il management buyout o avviene un'acquisizione (vedi avanti). Altrimenti, si apre la procedura di liquidazione affidata a un liquidatore che vende gli asset alle aste e, con i soldi ricavati e il denaro gi\u00e0 rimanente tra gli asset (ammesso che ne sia rimasto), vengono ripagati i creditori. Per evitare conflitti e opportunismi tra creditori, la procedura \u00e8 ancora una volta concorsuale ed \u00e8 stabilita una gerarchia tra creditori aventi diritto di precedenza (prelazione) e secondari (creditori chirografari, titolari di un credito secondario/chirografario). Le banche hanno sempre la precedenza, seguite dagli obbligazionisti, dagli altri creditori e dai lavoratori e infine dagli azionisti: questi ultimi non hanno precedenza siccome, investendo, si sono assunti i rischi dell'investimento. Gli azionisti che hanno comprato delle azioni speciali che danno diritto di prelazione alla distribuzione del dividendo ma che annullano il diritto di voto (in Italia, le \"azioni di godimento\") vengono pagati prima degli altri azionisti. Se non resta abbastanza denaro, alcuni creditori non recuperano nulla. Se una parte lesa \u00e8 stata danneggiata da un reato societario accertata ed \u00e8 intitolata ad avere un risarcimento/indennizzo, essa ha precedenza su tutti, banche incluse. In fase di liquidazione, gli azionisti ricevono denaro in base a quanto hanno investito (e.g. se un azionista ha investito per il 10%, riceve il 10% di quello che resta). Quanto invece alla fusione e acquisizione, esse avvengono sia quando la societ\u00e0 \u00e8 solvente che quando \u00e8 insolvente: nel primo caso e quando c'\u00e8 accordo tra le parti, si parla di fusione/merger siccome le due societ\u00e0 convergono in una sola (a meno che la societ\u00e0 continua a esistere a s\u00e9 ma diventa controllata/sussidiaria di una societ\u00e0 controllante/holding), mentre se non c'\u00e8 accordo si parla di acquisizione ostile. L'acquisizione avviene comprando tutte le azioni o quasi. Le acquisizioni ostili si possono bloccare per statuto tramite le poison pill. Laddove una holding controlla varie societ\u00e0, si forma un gruppo societario/rete di societ\u00e0 strutturato a \"grappolo\": il picciolo \u00e8 la holding e i chicchi sono le varie societ\u00e0 controllate nate per acquisti o anche scissioni/split, tale per cui si crea una societ\u00e0 madre e una societ\u00e0 figlia.\nIl diritto societario (se delle societ\u00e0 per azioni, corporate law) ha collegamenti con la legge dei contratti/contracts law, il diritto tributario/tax law, il diritto fallimentare/bankruptcy law, la security law, gli statuti di borsa e la finanza; riguardo alla punizione di reati societari, interviene il diritto penale/tort law. Pertanto, le fonti del diritto delle corporation sono piuttosto variegate, ma il loro nucleo \u00e8 proprio la corporate law. Ogni ordinamento ha le sue norme. Il diritto comparato \u00e8 cruciale siccome le societ\u00e0 per azioni possono essere aperte in qualunque stato, anche se gli asset sono altrove, se i soci sono sparsi in giro per il mondo o se la sede fisica \u00e8 diversa dalla sede legale. Si pu\u00f2 dunque scegliere liberamente l'ordinamento giuridico (common law VS civil law VS sistemi ibridati con la Shari'a, in cui vige la finanza islamica) e la giurisdizione (corporate law italiana, statunitense, tedesca...). Anche i processi e le alternative dispute resolution si possono aprire in un paese del mondo a scelta, al punto tale che si parla di forum shopping.\nBasi di corporate finance.\nI costi, la nascita di una corporation e il capitale sociale minimo/minimum capital.\nUn'impresa, per esempio una societ\u00e0 per azioni, ha bisogno di denaro per svolgere la sua attivit\u00e0, siccome ogni attivit\u00e0 ha un costo: si pensi per esempio alla vendita e spedizione di mezza tonnellata di carne in un paese islamico qualunque suddivisa tra compratore/importatore e venditore/esportatore: bisogna avere denaro per noleggiare o comprare un capannone con gli attrezzi e dotato di utenze (acqua, luce e gas), comprare gli animali vivi, per macellarli, per confezionare la carne, per produrre il certificato sanitario contattando la ASL locale in Italia (bisogna capire se la carne \u00e8 avariata, se ha vermi e parassiti, virus e batteri, muffa e funghi, se \u00e8 contaminata con sostanze nocive con cui \u00e8 stata trattata la carne o sono stati nutriti gli animali ecc.), per produrre la certificazione halal, per imballare la merce, per caricarla su un mezzo, per pagare il servizio di spedizione offerto tramite contratto di spedizione, per pagare l'immagazzinamento della merce in un magazzino, per pagare i costi di assicurazione sulla merce se prevista e per pagare i dazi per l'export, per pagare lo smaltimento dei rifiuti, per pagare le tasse dovute allo Stato (e.g. l'IRES, cio\u00e8 l'imposta sul reddito delle societ\u00e0), per ripagare eventuali mutui in banca, per comprare e installare macchinari nuovi, per riparare quelli guasti, per pagare gli avvocati nel caso scoppino delle controversie legali che potrebbero essere perse (ragion per cui si aggiunge il denaro del risarcimento da pagare) o, in alternativa, per pagare le spese di una alternative dispute resolution ecc. Ultimo ma non ultimo, i lavoratori vanno pagati mensilmente, manager ed eventuali membri del consiglio di sorveglianza inclusi.\nIn sintesi, le corporation (si prendono come esempio base proprio le corporation) hanno bisogno di denaro per svolgere anche le attivit\u00e0 pi\u00f9 elementari e sostenere i costi che si presentano volta per volta (a prescindere che vengano anche abbattuti o riassorbiti): costo del lavoro, costo di produzione, costi assicurativi, costi di affitto, le royalties (se si fruisce di un servizio di franchising), costi di caricamento, costi di imballaggio, costi di spedizione, costi di produzione di documentazione, costi di immagazzinamento, spese doganali, spese processuali e risarcimenti (se non si pagano, scatta un pignoramento e vendita di beni all'asta), la parcella dell'avvocato (si paga anche se si vince la causa), costi di manutenzione e installazione, costi delle materie prime, costi di smaltimento, costi delle bollette, tributi vari, ecc. Ai costi che sono quantificabili con un'unit\u00e0 di misura (si pensi al tempo e al denaro), si aggiungono i costi secondari, che non sono quantificabili direttamente e/o facilmente e con precisione massima, e.g. l'energia fisica e mentale per svolgere un lavoro, per esempio. I costi pari a zero non esistono. Tutti i costi primari sono in pi\u00f9 suddivisibili in costi fissi e costi variabili. Entrambi sono variabili e si generano durante la produzione di beni e servizi (o durante la semplice esistenza della corporation, se si pensa al costo dell'affitto di un capannone da pagare pure se non si lavora), ma hanno lo stesso una differenza fondamentale: i costi fissi non dipendono dalla quantit\u00e0 prodotta di beni e servizi, mentre i costi variabili s\u00ec. Quando il costo fisso varia, dopo la variazione resta comunque fisso siccome non dipende dalla quantit\u00e0 prodotta. Per esempio, il costo dell'affitto del capannone non deriva da quanta carne si produce; anche se si alza, non cambia in base a quanta carne si produce. Il costo di spedizione invece aumenta o diminuisce in base a quanti chili o tonnellate di carne si esportano volta per volta. Pertanto, non solo la societ\u00e0 deve affrontare costi, ma alcuni di essi si impennano se si desidera produrre parecchio.\nPertanto, la corporation ha bisogno di liquidit\u00e0. Nel momento in cui nasce (si pu\u00f2 immaginare come il \"tempo zero\" se si usa la cosmologia), la societ\u00e0 in base alla giurisdizione scelta pu\u00f2 avere un capitale sociale minimo imposto per legge o no, tale per cui il capitale iniziale pu\u00f2 essere pari a zero (e.g. USA e UK, le cui norme sono ispirate dal neoliberismo). Nel caso in cui il capitale sia zero, la societ\u00e0 \u00e8 comunque credibile se presenta un business plan o un'idea o un progetto innovativo o un prodotto o servizio particolare e conveniente: in tal caso, l'attrattiva della societ\u00e0 permette di avvicinare i primi investitori: azionisti e angel investors, obbligazionisti, banche (anche in qualit\u00e0 di azionisti o obbligazionisti), altre corporation e agenzie assicurative, hedge fund, lo Stato, ecc. Quando il capitale finanzia delle idee innovative o dei settori in via di sviluppo, si parla di venture capital. Per capitale sociale comunque si intende tutto l'insieme di beni/asset/cespiti che possiede e che hanno un valore. Gli asset che compongono il capitale non sono solo denaro in un conto corrente bancario, ma possono anche essere edifici, terreni, veicoli, macchinari intestati alla societ\u00e0 e aventi un valore (ma, se si usurano, si deprezzano, cio\u00e8 diminuiscono di valore) ecc. I beni, oltre che fisici/tangibili, possono anche essere immateriali/intangibili, per esempio i brevetti e i marchi. Se la corporation \u00e8 un brand, un asset intangibile \u00e8 l'insieme di sensazioni ed esperienze che genera nella community di estimatori del brand; ci\u00f2 crea valore e introiti per l'azienda, come anche il know-how e le best practice che si accumulano negli anni. La contrapposizione tangibile-intangibile riguarda anche i beni e servizi prodotti: i beni sono tangibili, i servizi sono intangibili perch\u00e9 frutto di una interazione, \u00e8 ripetibile con variazioni ed \u00e8 influenzabile da svariati fattori (e.g. il servizio di consulenza legale).\nSe invece la corporation ha gi\u00e0 del denaro al momento della nascita, la cifra (che si trova indicata nello statuto sociale) pu\u00f2 essere casuale o rispettare il requisito del capitale sociale minimo, che nelle giurisdizioni europee per le corporation \u00e8 intorno ai 25.000\u20ac (in Italia \u00e8 molto pi\u00f9 alto: deve essere pari o superiore a 50.000\u20ac, il che pu\u00f2 essere interpretato come un segnale di paternalismo). Il capitale sociale minimo \u00e8 una garanzia, ma \u00e8 minima siccome si pu\u00f2 esaurire e, nel corso della vita della corporation, pu\u00f2 essere sia aumentato tramite ricapitalizzazione che diminuito se si ritiene che esso sia troppo esuberante rispetto all'oggetto sociale/obiettivo finale. A volte, le diminuzioni sono fraudolente siccome i soci e/o i manager possono tentare di truffare i creditori, ma gli abbassamenti al di sotto di una certa soglia o le perdite ingenti di capitale sono normate, come anche l'utilizzo opportunistico di scissioni o di societ\u00e0 controllate/sussidiarie (e.g. quando vengono usate per occultare/distrarre beni dai creditori di una societ\u00e0). Anche senza opportunismi, il capitale sociale pu\u00f2 modificarsi drammaticamente, anche azzerandosi o riducendosi per esuberanza (si riduce nel momento in cui la societ\u00e0 ricompra le azioni tramite repurchase e rimborsa gli azionisti che hanno ritirato l'investimento, cio\u00e8 che hanno effettuato un withdrawal) o spondandosi in una societ\u00e0 figlia o controllata. Quindi, il capitale sociale minimo non \u00e8 una garanzia solida sicuramente nel lungo termine.\nLe fonti di finanziamento di una corporation.\nUna corporation pu\u00f2 finanziarsi attraverso le seguenti fonti:\nLa vendita di asset della societ\u00e0 non sono una fonte di finanziamento, ma di liquidazione degli asset siccome essi si convertono in denaro, fermo restando che l'asset deve poter essere liquidabile. Sia le azioni che i bond, siccome sono dei prodotti finanziari per raccogliere finanziamenti che si possono vendere e che all'acquisto o rivendita ad altri soggetti danno e cedono un reclamo su un asset (nel caso delle corporation, a una parte di surplus, ovvero un dividendo), si dicono securities o \"valori mobiliari\" (\"mobiliare\" si riferisce al fatto che si possono trasferire fisicamente se si immaginano come pezzi di carta ora dematerializzati).\nTutti questi finanziamenti messi insieme formano il capitale sociale, detto anche capitale di rischio. Il capitale sociale varia nel tempo in base ai costi sostenuti (incluso il costo di un mutuo ovvero il ripagamento con gli interessi e le spese di erogazione e gestione nel tempo e gli eventuali costi assicurativi), alle eventuali perdite in caso di fallimenti di mercato, ritiri degli investimenti di azionisti, danni di vario tipo, mancati pagamenti, condanne giudiziarie e anche in base alle allocazioni di asset in contesto di scissioni o acquisizioni.\nDall'osservazione delle fonti di finanziamento, si pu\u00f2 osservare una vasta platea di finanziatori di una corporation: privati, investitori professionali, i lavoratori stessi e i manager stessi, altre corporation (banche incluse), fondi, stati, banche erogatrici di mutui, i clienti e eventuali donatori. Alcune figure possono sovrapporsi: per esempio, una banca pu\u00f2 essere erogatrice di un mutuo, compratrice di azioni e obbligazioni e generatrice di profitti se una corporation vi ha investito in azioni e obbligazioni. Se si usasse solo il conferimento iniziale dei soci, in generale si avrebbe meno possibilit\u00e0 di manovra e di profitti siccome la corporation potrebbe fare perno solo su un capitale molto pi\u00f9 limitato. Ci\u00f2 non accade se si riceve l'apporto degli azionisti e anche di debitori come le banche e obbligazionisti, cio\u00e8 se si usa la leva finanziaria (financial leverage) e dunque l'indebitamento.\nLe decisioni di finanza e investimento e il ruolo delle corporation, della legge e del CFO.\nCome accennato in precedenza, il capitale sociale nel tempo varia siccome aumenta o diminuisce in modo pi\u00f9 o meno drammatico in base ai costi sostenuti, al successo o insuccesso delle proprie attivit\u00e0 e ai vari finanziamenti a cui si accede. Il capitale sociale dunque dipende dai finanziamenti, investimenti e da che ricavi si ottengono e il management si pu\u00f2 suddividere in due grandi ambiti, ovvero il finanziamento (raccogliere denaro) e l'investimento (sottrarre denaro per generare ricavi); il ricavo ex-ante si pu\u00f2 al massimo stimare, mentre i finanziamenti e investimenti sono scelte e possibilit\u00e0 da ponderare prima di essere intraprese. L'elemento decisivo \u00e8 la generazione dell'utile/profitto/surplus in un ricavo: senza quest'elemento, la societ\u00e0 ha poco valore e contemporaneamente diminuisce la possibilit\u00e0 di essere solvente. Senza profitti, non ha la possibilit\u00e0 di attirare investitori come azionisti, obbligazionisti, corporation e banche, crescere come dimensioni anche tramite acquisizioni, aumentare il valore delle azioni e pagare i vari costi e i debiti accumulati sugli asset. I debiti, sono sia costi da sostenere nel tempo che liabilities nel foglio di bilancio.\nPer la precisione, nel foglio di bilancio sono contenuti gli asset della corporation e il loro valore totale indicato con una valuta (gli asset nel tempo possono deperire e deprezzarsi), tutte le liabilities che gravano sugli asset e l'equity, che \u00e8 un valore che si pu\u00f2 immaginare come il differenziale tra asset e liabilities. Rappresenta dunque il totale di asset senza gravame e utilizzabile per esempio per accedere a nuovi prestiti o dividere gli utili o intraprendere investimenti e nuove attivit\u00e0 di business, mentre gli asset su cui grava una liability si usano per ripagare mutui e obbligazionisti e fornitori di beni e servizi (il pagamento pu\u00f2 anche essere dilazionato, siccome per esempio pu\u00f2 avvenire anche a 30, 60, 90 giorni dall'emissione della fattura o dall'emissione di un documento comprovante la spedizione: in tal modo, si va incontro all'azienda se \u00e8 momentaneamente dissestata, le si lascia il tempo di racimolare il denaro del pagamento, si diminuiscono le probabilit\u00e0 di avere a che fare con un pagatore insolvente e le proprie offerte sembrano pi\u00f9 attraenti. Nel caso della realizzazioni di impianti date ad appaltatori, il pagamento pu\u00f2 essere pari a decine di milioni e essere ripagato nel lungo termine, quindi fino a 10 anni). Quanto invece alle entrate/inflow (valore positivo) e alle uscite/outflow (valore negativo) e la loro differenza per ottenere le risorse finanziarie nette, esse sono visibili sempre nel foglio di bilancio alla voce \"cash flow\" (flusso di cassa). Laddove le entrate sono maggiori delle uscite, la corporation genera utili che si possono ritenere o usare per investimenti (retaining/investment of cash flow).\nLe decisioni in campo di finanziamento e investimento sono in capo allo Chief Financial Officer ma sono soggette ad alcune limitazioni in base alla corporate law e, in alcuni ordinamenti, possono essere discusse e bloccate. Tuttavia, nonostante gli azionisti non siano identici tra loro (differiscono in soldi investiti, orizzonte di investimento, avversione al rischio e cultura in ambito finanziario, legale e simili), tutti loro e gli altri investitori hanno in comune alcuni obiettivi, cio\u00e8 che la corporation generi utili per loro, aumenti lo shareholder value e permetta l'esistenza e attivit\u00e0 continuate della societ\u00e0 tramite la generazione di utili, prestiti e investimenti giusti. Il discorso sulla massimizzazione dello shareholders' value \u00e8 molto pi\u00f9 ampio siccome si interseca con il fine ultimo dell'esistenza delle corporation e della corporate law (e in teoria anche della corporate finance): secondo la visione neoliberista, la corporation deve solo occuparsi di massimizzare lo shareholders' value siccome ogni altro ruolo non le \u00e8 connaturato. Secondo una visione ampia di cosa/chi sia uno stakeholder, le corporation devono migliorare il benessere/welfare aggregato di tutti gli stakeholder, inclusi i lavoratori e la comunit\u00e0 siccome una corporation non pu\u00f2 sfruttare i lavoratori e distruggere l'ecosistema impattando peraltro sulle comunit\u00e0 (si pensi all'inquinamento dell'oceano e dell'aria con sostanze molto nocive e che impiegano anche millenni per biodegradarsi naturalmente). Una terza visione conciliante spiega che il welfare aggregato si pu\u00f2 migliorare tramite i profitti generati dalle corporation.\nLo shareholders' value \u00e8 un valore che corrisponde alla realt\u00e0 nel momento in cui non \u00e8 un valore ingannevole derivato da truffe contabili a monte o da una bolla speculativa derivata dall'ottimismo eccessivo (hype) degli investitori o da agiotaggio (cio\u00e8 diffusioni di informazioni per manipolare i valori in borsa). Anche per questo indicatori come il valore di un'azione o la capitalizzazione di mercato (vedi avanti) nella realt\u00e0 non bastano a misurare lo shareholders' value e/o possono essere fuorvianti.\nQuanto e dove investire capitale; quando e come raccogliere capitale.\nPer entrare pi\u00f9 nel dettaglio e partendo dal presupposto che la corporation \u00e8 gi\u00e0 avviata (il capitale sociale alla nascita \u00e8 gi\u00e0 stato trattato), l'annual capital budgeting listing \u00e8 l'insieme dei progetti di investimento approvati e elencati in questa lista annuale, che \u00e8 un documento della corporation; \"capital budgeting\" (o \"capital expenditure CAPEX\"), come accenna la parola stessa, \u00e8 l'attivit\u00e0 di precalcolare/prevedere e allocare il budget (\"la cifra da spendere quantificata con una valuta\") che verr\u00e0 investito in ciascun progetto, per esempio delle attivit\u00e0 di produzione aventi i loro costi o degli acquisti particolari di macchinari o di altre societ\u00e0 o delle spese in altro ancora; questi progetti sono implementati nel breve, medio o lungo termine (per esempio, costruire un impianto complicato necessita anche di anni e il pagamento dell'appalto avviene solitamente nel lungo termine). A loro volta, queste generiche attivit\u00e0 di business sono gi\u00e0 accettate o discusse insieme ad altre figure (e.g. i marketing manager) e si ideano/trovano in vari modi, inclusa la scrittura e discussione di una analisi e ricerca di mercato.\nUn esempio \u00e8 \"Spendere XXX\u20ac per produrre e esportare N quintali di carne halal in Arabia Saudita\": dato questo progetto nel breve/medio/lungo termine, si precalcola il costo del noleggio o acquisto di un capannone se manca, dei macchinari, delle utenze, degli animali vivi, della macellazione, del costo di ottenimento della certificazione halal e del certificato sanitario, dell'implementazione dei principi di macellazione halal in tutta la filiera produttiva o parte di essa, dell'impacchettamento e imballaggio/packaging dei prodotti, dei costi di caricamento su un mezzo refrigerato e spedizione, dell'assicurazione della merce se pattuita, del costo di smaltimento...; la gestione concreta della supply chain spetta al supply chain management).\nPi\u00f9 in generale, altri esempi sono \"Acquistare la societ\u00e0 XXX al 90% comprando dunque il 90% delle sue azioni emesse e spendendo la cifra precalcolata di YYY\u20ac\", \"Spendere XXX\u20ac in pubblicit\u00e0\", \"Spendere XXX\u20ac nella ricerca e sviluppo di un nuovo tipo di condensatore\", \"Spendere XXX\u20ac in un impianto per produrre transistor di ultima generazione\", \"Spendere XXX\u20ac in assicurazioni contro il furto su tutti i macchinari\", \"Spendere XXX\u20ac in royalties per stringere il contratto di franchising con la celebre azienda YYY\"... Sono tutte decisioni di investimento (investment decisions) elaborate (anche) con il capital budgeting e messe nell'annual capital budgeting listing. Siccome sono investimenti, fondamentalmente sono delle spese di denaro in acquisti di beni tangibili e intangibili e servizi (a prescindere intangibili: per esempio la R&amp;D, l'assicurazione, il franchising e l'advertising). Tutti questi progetti sono investimenti intrapresi nell'ottica di avere un ritorno sull'investimento (return on investment/on invested capital o) e creare valore per l'impresa e gli stakeholder (e creare benessere per la comunit\u00e0 e l'ecosistema, se si prende il fine ultimo delle corporation secondo la visione estesa). Se un progetto viene intrapreso nel lungo termine, si dovranno sostenere per anni delle spese e dunque aspettare anni prima di vedere i primi ricavi e ulteriore tempo prima di coprire tutti i costi sostenuti e vedere i primi profitti/utili/surplus. Si ribadisce come il progetto debba generare utili per la corporation: uno Chief Financial Officer (CFO) potrebbe comportarsi in modo opportunistico e decidere di spendere i soldi del capitale sociale per comprarsi una Maserati. Oppure, potrebbe essere negligente e dunque finanziare male i progetti o buttarsi in progetti troppo rischiosi siccome solo il capitale sociale \u00e8 a rischio. Pertanto, nascono dei problemi di agency, che vengono tamponati dall'intervento di molte soluzioni e proposte della corporate law. Una decisione di investimento potrebbe essere un fallimento di mercato parziale o totale (flop) e causare perdite; in pi\u00f9 potrebbero sorgere opportunismi verso la societ\u00e0 (e.g. se si decide di investire XXX\u20ac in un macchinario per produrre scarpe e si paga in anticipo tramite advance payment il macchinario al fornitore e venditore, quest'ultimo potrebbe intascarsi il denaro e non spedire nulla, compiendo un'inadempienza contrattuale da risolvere o punire). Questa situazione pu\u00f2 anche ribaltarsi, tale per cui la corporation compie un'inadempienza per causa di forza maggiore o sopravvenuta onerosit\u00e0 (e.g. se spedisce la carne in Arabia Saudita ma non arriva ai compratori, che dunque non pagano).\nIl contraltare della spesa/investimento in un progetto avente un ritorno \u00e8 il raccoglimento di denaro/finanziamento attraverso una o pi\u00f9 fonti ben selezionate; siccome i finanziamenti (insieme agli asset che non sono denaro, siccome sono liquidabili e si possono mettere a garanzia per i creditori insieme al denaro) se messi insieme creano il capitale, l'attivit\u00e0 di comporre/formare/strutturare il capitale si chiama \"capital structuring\", controparte del capital budgeting indirizzato verso le spese invece dell'accumulo. L'accumulo di finanziamenti \u00e8 orientato alla spesa in progetti: a ogni progetto si alloca la quantit\u00e0 di denaro preventivata (budgeting). Pertanto, dopo che una corporation nasce con un conferimento di asset e acquisto di prime azioni da parte dei soci con un atto di capital structuring, l'attivit\u00e0 di capital budgeting e di capital structuring. \"Capital structuring\" si riferisce precisamente a quali fonti di finanziamento scegliere e come tararle avendo l'obiettivo di raccogliere una certa cifra; \"financing\" \u00e8 un termine generico. Nello scegliere la fonte di finanziamento, la prima scelta fondamentale \u00e8 tra usare gli asset gi\u00e0 a disposizione per finanziare uno o pi\u00f9 progetti (finanza interna) o raccogliere capitale fresco all'esterno della corporation (finanza esterna). Nel primo caso, bisogna tenere conto che il capitale sociale non \u00e8 a disposizione solo per investimenti, ma anche per il pagamento dei dividendi e dei crediti ai vari creditori (per entrambe le evenienze, la distribuzione dei dividendi si pu\u00f2 anche sospendere ma non per sempre), ragion per cui l'utilizzo di capitale gi\u00e0 disponibile va calcolato (e.g. capire se \u00e8 sufficiente, se si riesce a ripagare i creditori nuovi, capire se questa scelta in futuro causer\u00e0 problemi, capire se distribuire i dividendi, dividere il capitale interno usato tra una parte investita e una parte usata per i dividendi, decidere se usare eventuali fondi e riserve non d'emergenza accantonati ecc.). Nel secondo caso, la seconda scelta fondamentale \u00e8 tra raccogliere capitale tramite il debito/liability o tramite l'equity, ovvero praticare il debt financing o l'equity financing.\nIn alternativa, la strutturazione del capitale bilancia tra i due, tale per cui un finanziamento si ottiene all'N% tramite leva finanziaria (mutui e obbligazioni) e all'N% rimanente tramite equity (azioni). Siccome azioni e obbligazioni sono due security, se si usano le security nel capital structuring bisogna capire quale scegliere o come bilanciarle. Lo stesso capitale sociale nel foglio di bilancio viene descritto come un insieme di asset composto da equity e debito. I soldi tramite prestito in banca si potrebbero racimolare a un tasso di velocit\u00e0 pi\u00f9 lento rispetto ai soldi raccolti con altre fonti di finanziamento. I soldi raccolti tramite equity e tramite debito sono quantificabili con una valuta e, se si dividono quelli raccolti tramite debito per quelli raccolti tramite equity, si ottiene una frazione (a sua volta trasformabile in percentuale) detto debt-to-equity ratio (D/E). Se il valore \u00e8 alto, il livello di debito su quello di equity \u00e8 alto. Se l'eccesso di debito viene visto come insostenibile o viene visto come indesiderabile, un D/E basso \u00e8 auspicabile.\nIl costo del debito e il costo dell'equity sommati insieme formano il costo del capitale (cost of capital), ovvero ogni costo sostenuto per raccogliere capitale tramite strumenti di debito o equity. Siccome i costi vanno pagati (la banca e gli obbligazionisti sono creditori, come anche gli azionisti in senso molto lato), il minimo ritorno sull'investimento deve sempre essere pari al costo del capitale per essere sicuri di ripagare tutti i creditori in attesa di denaro; per guadagnare surplus, chiaramente deve essere superiore. Quindi, il costo del capitale \u00e8 anche una soglia (threshold) ed essa pu\u00f2 essere decisiva nel valutare la profittabilit\u00e0 di un progetto, discuterla con altre figure (e.g. analisti di mercato, brand manager, marketing manager...) e approvarlo o meno. Su queste considerazioni, si basano vari modelli di required rate of return (RRR). Per calcolare il costo del capitale soppesato in base al capitale esistente e alla sua struttura, si usa il weighted average cost of capital/costo medio ponderato del capitale (WACC).\nIl costo del debito, il costo dell'equity e il WACC hanno le loro rispettive formule matematiche."}
{"id": "40388", "revid": "125731935", "url": "https://it.wikipedia.org/wiki?curid=40388", "title": "Funzione di densit\u00e0 di probabilit\u00e0", "text": "In matematica, una funzione di densit\u00e0 di probabilit\u00e0 (o PDF dall'inglese \"probability density function\") \u00e8 l'analogo della funzione di probabilit\u00e0 di una variabile casuale ma con la condizione che la variabile casuale formula_1 sia continua, cio\u00e8 l'insieme dei possibili valori che ha la potenza del continuo. Essa descrive la \"densit\u00e0\" di probabilit\u00e0 in ogni punto nello spazio campionario.\nDefinizione.\nLa funzione di densit\u00e0 di probabilit\u00e0 di una variabile casuale formula_1 \u00e8 un'applicazione formula_3 non negativa integrabile secondo Lebesgue e reale di variabile reale tale che la probabilit\u00e0 dell'insieme \"A\" sia data da\nper tutti i sottinsiemi \"A\" dello spazio campionario.\nIntuitivamente, se una distribuzione di probabilit\u00e0 ha densit\u00e0 formula_3, allora l'intervallo formula_6 ha probabilit\u00e0 formula_7. Da ci\u00f2 deriva che la funzione formula_3 \u00e8 un'applicazione definita come\nAssumendo formula_10, ci\u00f2 corrisponde al limite della probabilit\u00e0 che formula_11 si trovi nell'intervallo formula_6 per formula_13 che tende a zero. Di cui il nome di funzione di 'densit\u00e0', in quanto essa rappresenta il rapporto tra una probabilit\u00e0 e un'ampiezza.\nPer la condizione di normalizzazione l'integrale su tutto lo spazio di formula_3 deve essere 1. Di conseguenza ogni funzione non negativa, integrabile secondo Lebesgue, con integrale su tutto lo spazio uguale a 1, \u00e8 la funzione densit\u00e0 di probabilit\u00e0 di una ben definita distribuzione di probabilit\u00e0. Una variabile casuale che possiede densit\u00e0 si dice \"variabile casuale continua\".\nPer le variabili casuali multivariate (o vettoriali) la trattazione formale \u00e8 assolutamente identica: formula_15 si dice assolutamente continua se esiste una funzione a valori reali definita in formula_16, detta densit\u00e0 congiunta, tale che per ogni sottoinsieme \"A\" dello spazio campionario\nEssa conserva tutte le propriet\u00e0 di una densit\u00e0 scalare: \u00e8 una funzione non negativa a integrale unitario su tutto lo spazio. Una propriet\u00e0 importante \u00e8 che se formula_15 \u00e8 assolutamente continua allora lo \u00e8 ogni sua componente; il viceversa invece non vale. La densit\u00e0 di una componente, detta densit\u00e0 marginale, si ottiene con un ragionamento analogo al teorema della probabilit\u00e0 assoluta, cio\u00e8 fissando l'insieme di suoi valori di cui si vuole determinare la probabilit\u00e0 e lasciando libere di variare tutte le altre componenti. Infatti (nel caso bivariato per semplicit\u00e0) l'evento formula_19 \u00e8 l'evento formula_20, dunque\nutilizzando il teorema di Fubini. La densit\u00e0 marginale di formula_1 \u00e8 data dunque da\nEsempi.\nLa funzione di densit\u00e0 della variabile casuale normale di media 0\ne varianza 1 (detta \"normale standard\"), di cui a destra \u00e8 riportato il grafico e l'espressione analitica della corrispondente densit\u00e0 nel caso generico (media formula_24 e varianza formula_25).\nUn altro esempio pu\u00f2 essere dato dalla densit\u00e0 di probabilit\u00e0 uniforme su un segmento (0,1). Si pu\u00f2 verificare immediatamente che \u00e8 densit\u00e0 di probabilit\u00e0 facendo l'integrale tra (0,1)."}
{"id": "40389", "revid": "14", "url": "https://it.wikipedia.org/wiki?curid=40389", "title": "Funzione di densit\u00e0", "text": ""}
{"id": "40395", "revid": "14", "url": "https://it.wikipedia.org/wiki?curid=40395", "title": "Karl Friedrich Gauss", "text": ""}
{"id": "40396", "revid": "1546219", "url": "https://it.wikipedia.org/wiki?curid=40396", "title": "Il motto di spirito", "text": "Il motto di spirito (\"Il motto di spirito e la sua relazione con l'inconscio\"; in tedesco \"Der Witz und seine Beziehung zum Unbewu\u00dften\"), \u00e8 un saggio di Sigmund Freud pubblicato nel 1905. Come \"L'interpretazione dei sogni\" (1900) e \"Psicopatologia della vita quotidiana\" (1901), \"Il motto di spirito\" tratta del cosiddetto processo primario, vale a dire il complesso dei meccanismi comunicativi che caratterizzano il linguaggio dell'inconscio (analogia, condensazione o metafora, spostamento o metonimia, ellissi, equivalenza degli opposti, e cos\u00ec via). Nell'interpretazione freudiana, tali fenomeni mentali hanno lo scopo di nascondere alla coscienza vigile il reale contenuto di un sogno o di un qualsiasi altro evento psichico legato a profonde pulsioni inconsce, come il lapsus e, appunto, il motto di spirito.\nSintesi.\nLa tesi sostenuta dal \"Il motto di spirito\" \u00e8 che l'autore di un motto di spirito (battuta) formula un'idea attraverso il codice linguistico dei processi primari (quasi come se stesse, diciamo, \"sognando ad occhi aperti\"). Tale idea viene poi espressa palesemente attraverso il linguaggio verbale naturale, che Freud classifica come processo secondario, o cosciente. Dall'altra parte, l'ascoltatore opera il processo inverso di decodifica: dall'immagine verbale egli \"scende\", inconsapevolmente o automaticamente, al suo contenuto primario o inconscio.\nCi\u00f2 che \u00e8 indispensabile per connotare la battuta di umorismo, ovvero, ci\u00f2 che fa scatenare il riso, \u00e8 il contenuto inconscio dell'immagine espressa verbalmente. Se questo contenuto \u00e8 assente - come pu\u00f2 accadere nei semplici giochi di parole arguti o semplicemente ben costruiti - allora manca l'effetto scatenante della risata liberatoria, cos\u00ec che si potrebbe dire che la battuta \u00e8 \"povera di umorismo\".\nQuali sono i contenuti del motto di spirito riuscito? Per chi conosce le teorie psicoanalitiche freudiane (psicoanalisi) espresse in quegli stessi anni con i \"Tre saggi sulla teoria sessuale\", la risposta \u00e8 semplice: il contenuto inconscio del motto di spirito efficace \u00e8 sempre di natura sessuale.\nCome scrive Charles Brenner: \"\"La tecnica della battuta generalmente serve a provocare la liberazione, o lo scarico, di tendenze inconsce, le quali altrimenti non avrebbero avuto il permesso di esprimersi, o che, almeno, non avrebbero potuto esprimersi in maniera cos\u00ec completa.\"\nIn parole povere, la \"barzelletta\" \u00e8 quel meccanismo comunicativo che ci permette di esprimere pubblicamente fantasie e pulsioni sessuali, attenuandole e mascherandole attraverso il complesso codice dei processi primari, cos\u00ec da coinvolgere emotivamente gli ascoltatori in modo non traumatico e aggressivo, cio\u00e8 senza cadere nella volgarit\u00e0 imbarazzante di un discorso esplicito e senza veli. Tutto questo senza che nessuno sia consapevole di ci\u00f2 che sta realmente passando attraverso il discorso. Il fatto di essere compresi e di scatenare il riso implica ovviamente che chi ci ascolta \u00e8 stato \"toccato\" nella sua sfera emotiva pi\u00f9 profonda.\nFra gli esempi di umorismo verbale citati nel libro \u00e8 compresa la storiella nota come \"paiuolo di Freud\".\nCritiche.\nAlcune delle pi\u00f9 recenti critiche alla teoria psicoanalitica freudiana tendono a evidenziare il fatto che essa appare ormai \"datata\" e condizionata dallo specifico ambiente storico e culturale in cui vissero il celebre medico austriaco e i suoi pazienti. Ci\u00f2 che all'epoca di Freud poteva suscitare scandalo e riprovazione, soprattutto nell'ambiente della borghesia \"benpensante\" che dominava la cultura mitteleuropea di inizio secolo, \u00e8 oggi sicuramente percepito con una sensibilit\u00e0 molto diversa, con meno difese emotive e pregiudizi morali, soprattutto come conseguenza dell'influsso esercitato sulla nostra cultura dai movimenti culturali di liberazione sessuale, soprattutto femministi, degli anni sessanta.\nL'idea quindi che la battuta di spirito possa costituire una valvola di sfogo per la liberazione di cariche emotive represse di natura sessuale, \u00e8 una teoria che pu\u00f2 ancora essere recepita in senso generale, nel quadro complessivo delle teorie psicoanalitiche freudiane sulla natura dell'inconscio. Diverso \u00e8 invece il valore da attribuire al concetto di repressione sessuale cos\u00ec come si manifesta oggi rispetto al mondo di un secolo fa."}
{"id": "40398", "revid": "1921867", "url": "https://it.wikipedia.org/wiki?curid=40398", "title": "Rage Against the Machine", "text": "I Rage Against the Machine (abbreviati spesso in Rage o R.A.T.M.) sono un gruppo musicale rap metal statunitense, formato a Los Angeles nel 1991 da Tom Morello e Zack de la Rocha, in attivit\u00e0 fino al 2000 e poi riformato dal 2007 al 2011 e nuovamente riunito nel 2019. Famosi per aver mescolato con successo generi come hip hop, hard rock, heavy metal, funk ed alternative rock, sono considerati tra i maggiori esponenti del rap metal e del rapcore, e anche uno dei gruppi che hanno influenzato il nu metal.\nNel 2000, in coincidenza con l'uscita dell'ultimo album \"Renegades\", Zack de la Rocha lascia il gruppo per intraprendere una carriera solista, cos\u00ec Tom Morello, Tim Commerford e Brad Wilk assieme a Chris Cornell, noto per essere il cantante dei Soundgarden, formano gli Audioslave. Nel 2007, dopo le dimissioni di Cornell che provocano lo scioglimento degli Audioslave, il gruppo annuncia il suo grande ritorno in occasione del festival di Coachella, in California.\nSi sono distinti per l'impegno politico, orientato a sinistra e per le battaglie a favore delle minoranze etniche, contro il capitalismo e la globalizzazione, tutti temi che De la Rocha mette in evidenza nei testi delle proprie canzoni. A livello mondiale hanno venduto pi\u00f9 di 16 milioni di dischi.\nStoria del gruppo.\nGli inizi.\nNel 1991 il chitarrista Tom Morello si separ\u00f2 dai Lock Up, e decise di mettere in piedi un'altra band. In un club di Los Angeles assistette ad un'esibizione del rapper Zack De La Rocha. Morello fu entusiasmato dallo stile di De La Rocha, e gli chiese di entrare a far parte di un nuovo gruppo. Poi arruol\u00f2 il batterista Brad Wilk, gi\u00e0 nei Lock Up, mentre De La Rocha chiam\u00f2 al basso l'amico d'infanzia Tim Commerford.\nIl nome del gruppo deriva da una frase che Kent McLard, fondatore della Ebullition Records, aveva coniato per il suo magazine \"No Answers\" (seconda edizione). In origine, De La Rocha voleva usare il titolo \"Rage Against the Machine\" per il secondo album del suo vecchio gruppo, gli Inside Out. Il gruppo per\u00f2 si sciolse in seguito alla decisione, da parte dell'ex chitarrista Vic DiCara, di diventare monaco Hare K\u1e5b\u1e63\u1e47a. Quella frase fu quindi utilizzata successivamente come nome della band formata da Morello, De La Rocha, Wilk e Commerford.\nPoco dopo ebbero la loro prima esibizione dal vivo nella contea di Orange, in California, ad una festa casalinga di un amico di Tim. Poi registrarono per la Atlantic Records una cassetta di 12 pezzi, la cui copertina rappresentava la Borsa con un fiammifero attaccato con nastro adesivo sull'etichetta interna. Nove canzoni (di cui due b-sides) entrarono nel loro primo album, le altre tre non furono pubblicate ufficialmente.\nNumerose etichette discografiche espressero interesse, e alla fine i Rage Against the Machine firmarono per la Epic Records, sussidiaria della Sony Music. Morello disse al riguardo:\n\"La Epic fu d'accordo per qualsiasi cosa chiedessimo, e ci hanno seguiti... Non abbiamo mai percepito conflitti ideologici, mentre abbiamo mantenuto intatta la nostra creativit\u00e0.\"\nPrimi successi.\nIl 3 novembre 1992 usc\u00ec \"Rage Against the Machine\", il loro primo album. Negli Stati Uniti fu premiato con tre dischi di platino, e il singolo d'esordio \"Killing in the Name\" ebbe un notevole successo radiofonico. La versione USA del brano, abrasivo e costituito da un testo in sei spezzoni, fu di un minuto pi\u00f9 corta di quella originale. Ci\u00f2 fu dovuto alla rimozione della frase \"Fuck you I won't do what you tell me\" (\"Vaffanculo, non far\u00f2 quello che mi ordini\"), ripetuta sedici volte. La canzone originale fu trasmessa per sbaglio da BBC Radio One, e cos\u00ec \"Killing in the Name\" raggiunse i primi posti in classifica in Gran Bretagna. Un altro brano, \"Freedom\", era dedicato al leader nativo americano Leonard Peltier.\nIn seguito a pubblicazione e successo dell'album, la band si immerse in un tour promozionale negli Stati Uniti che diede loro l'occasione di diffondere un messaggio di protesta, di ricerca dell'uguaglianza e della giustizia sociale.\nUna delle loro esibizioni di allora fu quella a Filadelfia nel 1993, a Lollapalooza. Durante il concerto, i quattro apparvero nudi sul palco per 15 minuti, con le bocche chiuse dal nastro adesivo, e una lettera per ciascuno sul petto a formare la sigla \"PMRC\" (Parents Music Resource Center, il comitato genitoriale responsabile della censura sugli album discografici negli USA). Si sentiva un solo suono, un feedback degli strumenti di Morello e Commerford. Il primo, al riguardo, nel 2003 disse alla rivista \"Revolver\" :\n\"Dopo 10 minuti la folla divenne selvaggiamente ostile e la gente inizi\u00f2 a gettarci roba addosso.\"\nSuonarono anche in Europa, a fianco dei Suicidal Tendencies.\nNel 1996 usc\u00ec \"Evil Empire\", che debutt\u00f2 al primo posto di Billboard. La canzone \"Bulls on Parade\" fu eseguita al \"Saturday Night Live\", nell'aprile dello stesso anno. La loro performance fu per\u00f2 subito sospesa, dopo che la band aveva tentato di capovolgere le bandiere americane sui loro amplificatori. Fecero ci\u00f2 per protestare contro l'ospite Steve Forbes, all'epoca candidato repubblicano alla Casa Bianca.\n\"Live &amp; Rare\", \"The Battle of Los Angeles\", \"Renegades\".\nNel 1997 usc\u00ec la raccolta di video \"Rage Against the Machine\". Inoltre \"Tire Me\" vinse un Grammy Award alla miglior interpretazione metal.\nIl loro primo lavoro live si intitola \"Live &amp; Rare\", pubblicato nel 1998 e contenente brani inediti accanto a pezzi gi\u00e0 nelle tracklist dei primi due album. \"The Battle of Los Angeles\", terzo album in studio della band, fu pubblicato un anno dopo. Come il precedente esord\u00ec al primo posto nelle classifiche di Billboard; vendette 450.000 copie nella prima settimana e divent\u00f2 doppio disco di platino. Tra i suoi brani pi\u00f9 di successo troviamo: \"Testify\", il cui video promozionale scherniva Al Gore e George W. Bush proprio durante il periodo delle elezioni USA del 2000; \"Sleep Now in the Fire\", che critica duramente lo stile di vita americano; \"Voice Of The Voiceless\", dedicata a Mumia Abu Jamal. Inoltre \"Guerrilla Radio\" fu premiato con un Grammy Award alla miglior interpretazione hard rock nel 2000. In quel periodo ebbero una delle loro pi\u00f9 celebri tappe in Europa presso Wittgenstein, in Germania, di fronte a 100.000 fan.\nNel 1999 suonarono anche al festival intitolato Woodstock 1999, insieme a Red Hot Chili Peppers, Limp Bizkit, Korn e Kid Rock. Anche in quell'occasione bruciarono la bandiera americana, in segno di protesta.\nNello stesso periodo il gruppo incide anche il brano My Time, utilizzato dal wrestler Triple H come theme song tra il 1999 e il 2000.\nPrimi anni 2000.\nIl 26 gennaio 2000 si esibirono dal vivo davanti a Wall Street. Il New York Stock Exchange dovette chiudere i battenti, per il disagio provocato dalla folla che guardava il concerto. Per il video di \"Sleep Now in the Fire\", Michael Moore us\u00f2 filmati di quell'esibizione, ed altri che inquadravano dipendenti di Wall Street che saltavano alla musica dei RATM. Qualche mese dopo suonarono di fronte al congresso nazionale del Partito Democratico USA, a Los Angeles.\nDopo la pubblicazione di \"The Battle of Los Angeles\", nel 2000 il gruppo incise \"Renegades\", composto esclusivamente da cover di gruppi come Devo, MC5 e The Stooges, nonch\u00e9 di Afrika Bambaataa, Cypress Hill, Eric B. &amp; Rakim, Bob Dylan e Bruce Springsteen (tutti annoverati dai Rage Against the Machine tra gli ispiratori dei loro testi). L'anno seguente usc\u00ec un'altra raccolta di video, \"The Battle of Mexico City\".\nVerso la fine del 2000, subito dopo la pubblicazione di \"Renegades\" e la vittoria alla Casa Bianca di George W. Bush, Zack de la Rocha lasci\u00f2 la band per intraprendere una carriera solista. A giustificazione della sua defezione lasci\u00f2 la seguente dichiarazione:\nDopo il suo abbandono, nel 2001 Morello, Wilk e Commerford tentarono brevemente di sostituire De la Rocha. Si diceva che volessero assumere uno tra Rey Oropeza dei Downset, Chuck D dei Public Enemy e B-Real dei Cypress Hill. Tuttavia alla fine optarono per l'ex Soundgarden Chris Cornell, per dar vita agli Audioslave (prima Civilian).\nNel 2003 \"Rage Against the Machine\" e \"The Battle of Los Angeles\" entrarono nella lista dei 500 migliori album secondo Rolling Stone, rispettivamente ai numeri 368 e 426. Inoltre usc\u00ec il loro secondo lavoro dal vivo, \"Live at the Grand Olympic Auditorium\", che documenta l'ultimo concerto tenuto dai R.A.T.M. prima dello scioglimento.\nProgetti solisti di de la Rocha, Audioslave.\nIl primo singolo degli Audioslave, \"Cochise\", fu pubblicato nel novembre del 2002, e l'album d'esordio omonimo ha ricevuto non pochi consensi. Peraltro, la preferenza di Cornell di stare nel gruppo senza comunicare alcun messaggio politico deluse molti vecchi fan dei Rage Against the Machine. Il loro secondo album, \"Out of Exile\", nel 2005 debutt\u00f2 al primo posto di Billboard. Sono stati anche protagonisti della prima esibizione dal vivo a Cuba di un gruppo statunitense, il 6 maggio 2005. Il 5 settembre 2006 \u00e8 uscito un altro disco, \"Revelations\".\nSecondo un'intervista rilasciata a \"Spin\", De la Rocha ha registrato numerosi brani con altri artisti quali Reprazent, Roni Size e DJ Shadow, per un album solista. Nel 2001 aveva gi\u00e0 registrato del materiale con Questlove, batterista dei Roots, e con il frontman dei Company Flow El-P. Nel 2002 De la Rocha cant\u00f2 l'inizio di \"Release\", brano dei Blackalicious (da \"Blazing Arrow\"). De la Rocha e DJ Shadow hanno registrato insieme \"March of Death\", diffuso sul web nel 2003 per protestare contro la guerra in Iraq.\nL'ex cantante dei R.A.T.M. ha anche lavorato con Trent Reznor dei Nine Inch Nails. Tuttavia, secondo Reznor queste canzoni non saranno mai pubblicate, perch\u00e9 ha detto che De la Rocha credeva che il materiale non fosse \"abbastanza decente\" da essere pubblicato.\nAi quattro ex componenti sono state fatte molte offerte per la loro riunione, ma a pi\u00f9 riprese si sono rifiutati. Malgrado voci su pessimi rapporti tra la band e De la Rocha, ad un'intervista a \"Rockline\" Commerford ha riferito che i due si vedevano spesso e praticavano insieme il surf. Morello ha anche sostenuto che si contattavano spesso al telefono, e che si erano incontrati il 5 settembre 2005, ad una protesta degli agricoltori del Centro-Sud degli USA. Morello e De la Rocha furono fotografati insieme durante l'occasione - prima foto dei due dallo scioglimento del gruppo.\nNel febbraio del 2007 Chris Cornell annuncer\u00e0 di aver lasciato gli Audioslave per contrasti con il resto della band. Pubblicher\u00e0 poco dopo il suo secondo album solista \"Carry on\". Gli ex compagni di band si sono riaggregati a Zack De La Rocha per un ritorno in scena dei R.A.T.M.\nRitorno in scena.\nI Rage Against the Machine hanno suonato, nuovamente assieme dopo sette anni, il 29 aprile 2007 al Coachella Valley Music and Arts Festival (come annunciato verso met\u00e0 gennaio e confermato il 22 del mese stesso) e sono state inoltre annunciate altre tre date fra il 28 luglio e l'11 agosto insieme ai Wu-Tang Clan, per il festival itinerante \"Rock the Bells\". Nei loro progetti si parla anche del ritorno in studio, per l'incisione di un nuovo disco.\nNel maggio 2007, alla domanda se la band stesse preparando un nuovo album, Morello ha risposto:\nIl 14 giugno 2008, ad otto anni di distanza dall'Heineken Jammin' Festival del 2000, i R.A.T.M. sono tornati ad esibirsi in Italia, allo stadio Alberto Braglia di Modena.\nReunion nel 2020.\nDurante la notte del 1\u00ba novembre 2019, la band annuncia tramite il loro account Instagram che si riunir\u00e0 dopo 9 anni per 5 concerti durante la primavera del 2020, tra cui due concerti da headliner al festival di Coachella.\nStile ed influenze.\nI Rage Against the Machine sono famosi per essere tra i primi artisti del genere rap metal e per aver mescolato tra loro elementi di rap, metal e funk insieme. Nei loro brani si avvalgono di tecniche quali rapping, particolari distorsioni di chitarra elettrica e slap. La loro musica \u00e8 ispirata da Led Zeppelin, Living Colour, MC5, Public Enemy, Afrika Bambaataa, Run DMC, Beastie Boys e Red Hot Chili Peppers.\nIl gruppo \u00e8 considerato tra i maggiori influenzatori del rap metal, del rapcore e in parte del nu metal. Sono citati come influenze da artisti come: Linkin Park, P.O.D., Limp Bizkit, One Minute Silence, Grinspoon, Todos Tus Muertos, Evanescence, Endo, Funk Shway.\nIdee politiche.\nI Rage Against the Machine si dichiarano apertamente di sinistra rivoluzionaria, e criticano altamente le strategie economiche e diplomatiche del loro paese. Nel corso della loro carriera parteciparono a proteste ed altre manifestazioni di attivismo, per propugnare ed applicare le loro idee. Il gruppo vedeva la propria musica come un mezzo di impegno sociopolitico. Tom Morello sosteneva, a proposito della schiavit\u00f9 salariale:\nNel contempo i detrattori evidenziavano che la loro tensione, nel dichiarare l'impegno politico, era in contrasto con il fatto che fossero sotto contratto con la Epic Records, sussidiaria della Sony Music. Gli Infectious Grooves pubblicarono la canzone \"Do What I Tell Ya!\", che prendeva in giro il testo di \"Killing in the Name\" ed accusava il gruppo di ipocrisia. In risposta a siffatte critiche, Morello rispose:"}
{"id": "40403", "revid": "919135", "url": "https://it.wikipedia.org/wiki?curid=40403", "title": "Congettura debole di Goldbach", "text": "Nella teoria dei numeri, la congettura debole di Goldbach, conosciuta anche come congettura di Goldbach sui dispari o problema dei 3 primi, afferma che:\no equivalentemente:\nQuesta congettura \u00e8 chiamata \"debole\" perch\u00e9 la congettura di Goldbach \"forte\" sulla somma di due primi, se dimostrata, implicherebbe banalmente la congettura debole. (Infatti se ogni numero pari &gt;4 \u00e8 la somma di due primi dispari, aggiungendo semplicemente 3 ad ogni numero pari &gt;4 produrr\u00e0 i numeri dispari &gt;7.)\nLa congettura non \u00e8 stata dimostrata, ma sono stati ottenuti risultati molto vicini. Nel 1923, Hardy e Littlewood mostrarono che, assumendo vera una certa generalizzazione dell'ipotesi di Riemann, la congettura \u00e8 vera per tutti i numeri dispari sufficientemente grandi. Nel 1937 un matematico russo, Ivan Vinogradov, fu in grado di eliminare la dipendenza dall'ipotesi di Riemann e dimostr\u00f2 direttamente che ogni numero dispari abbastanza grande pu\u00f2 essere espresso come somma di tre primi. Nonostante Vinogradov non fosse in grado di dire quando un numero fosse \"abbastanza grande\", il suo allievo K. Borozdkin dimostr\u00f2 che formula_1 \u00e8 un limite inferiore sufficiente. Questo numero ha pi\u00f9 di sei milioni di cifre, pertanto verificare ogni numero dispari fino a quel limite \u00e8 praticamente impossibile. Fortunatamente, nel 1989 Wang e Chen abbassarono questo limite superiore a 1043 000; nel 2002 il limite fu ulteriormente abbassato da Liu Ming-Chit e Wang Tian-Ze a circa formula_2. Se si controllasse quindi la congettura per tutti i numeri dispari minori di questo numero, essa sarebbe effettivamente dimostrata; tuttavia il controllo al computer ha raggiunto solamente 1018, ed \u00e8 quindi molto distante.\nNel 1997, Deshouillers, Effinger, Te Riele e Zinoviev dimostrarono che l'ipotesi di Riemann generalizzata implica la congettura di Goldbach debole. Questo risultato combina un'affermazione generale per numeri maggiori di 1020 con una ricerca estensiva al computer per casi piccoli. Inoltre, se la Congettura di Levy fosse vera, la congettura debole di Goldbach sarebbe vera anch'essa.\nNel 2012 e 2013 Harald Helfgott ha pubblicato su internet due articoli che dimostrerebbero la congettura incondizionatamente per ogni intero maggiore di 7."}
{"id": "40404", "revid": "174925", "url": "https://it.wikipedia.org/wiki?curid=40404", "title": "Teorema di Mih\u0103ilescu", "text": "In teoria dei numeri, il teorema di Mih\u0103ilescu \u00e8 la soluzione di un problema prima chiamato congettura di Catalan perch\u00e9 proposto dal matematico Eug\u00e8ne Charles Catalan nel 1844. La congettura \u00e8 stata dimostrata nell'aprile del 2002 dal matematico romeno Preda Mih\u0103ilescu, pertanto oggi rappresenta un teorema.\nPer comprendere il problema, si osservi che 23 = 8 e 32 = 9 sono due potenze consecutive di numeri naturali. Il teorema di Mih\u0103ilescu afferma che questo \u00e8 l\"'unico\" caso di due potenze consecutive.\nIn altre parole, il teorema afferma che l'unica soluzione dell'equazione diofantea:\nper formula_2, formula_3,formula_4,formula_5 sia formula_6, formula_7, formula_8, formula_9.\nSebbene una soluzione \u00e8 data da formula_10 e formula_11, si presti attenzione che l'equazione:\n\"non\" \u00e8 l'equazione della congettura di Catalan; anche un caso in cui i numeri non fossero ripetuti sarebbe un controesempio della congettura.\nPrima ancora che Catalan proponesse il problema, era gi\u00e0 stato dimostrato da Eulero circa un secolo prima che:\nha come uniche soluzioni formula_6, formula_8.\nPochi anni dopo V. A. Lebesgue dimostr\u00f2 che l'equazione formula_16 non ha soluzioni per formula_2, a, formula_4 interi e formula_19. Nel 1965 Ke Zhao dimostr\u00f2 che l'equazione formula_20 \u00e8 impossibile in numeri interi positivi, eccettuata la semplice soluzione formula_21. La combinazione di questi due risultati consent\u00ec di ridurre il problema al caso di formula_3, formula_23 numeri primi dispari. Altri importanti passi avanti furono compiuti da Cassels, Tijdeman (vedi il teorema di Tijdeman) ed Inkeri.\nLa congettura di Catalan fu finalmente dimostrata da Preda Mih\u0103ilescu nell'aprile 2002, dopo che lo stesso aveva compiuto degli importanti progressi gi\u00e0 nel 1999. La dimostrazione fu verificata da Yuri Bilu e fu pubblicata nel 2004 nel \"Journal f\u00fcr die reine und angewandte Mathematik\". Essa fa un largo uso della teoria dei campi ciclotomici e dei moduli di Galois."}
{"id": "40407", "revid": "301156", "url": "https://it.wikipedia.org/wiki?curid=40407", "title": "Tigullio", "text": "Il Tigullio \u00e8 un comprensorio territoriale che fa parte della citt\u00e0 metropolitana di Genova, in Liguria.\nIl territorio - inserito tra il comprensorio del Golfo Paradiso e la val Bisagno a ovest, la val Trebbia e la val d'Aveto a nord, la val di Vara e il comprensorio Baie del Levante a est - comprende principalmente i comuni costieri di Portofino, Santa Margherita Ligure, Rapallo, Zoagli, Chiavari, Lavagna e Sestri Levante.\nI centri principali per popolazione sono Rapallo (29.796 abitanti) e Chiavari (27.494 abitanti). La popolazione complessiva costiera \u00e8 circa 100.000 abitanti, a cui si possono sommare ulteriori 30/35.000 abitanti dei comprensori adiacenti e legati al Tigullio, nello specifico val Fontanabuona, val Graveglia, valle Sturla, val d'Aveto e val Petronio.\nArea geografica storicamente importante durante il dominio della Repubblica di Genova, con la suddivisione del territorio in podesterie e due capitaneati (Rapallo e Chiavari), e \"quartier generale\" di una delle famiglie pi\u00f9 importanti della nobilt\u00e0 genovese, i Fieschi di Lavagna, anche in epoca napoleonica il Tigullio conobbe fasi importanti con la promozione di Chiavari a capoluogo del Dipartimento degli Appennini e in seguito, con il Regno di Sardegna, capoluogo della provincia omonima tra il 1817 e il 1859. Oggi l'area tigullina \u00e8 meta del turismo vacanziero, costituente la principale attivit\u00e0 economica del territorio.\nGeografia.\nLa regione comprende il tratto di costa prospiciente il Golfo del Tigullio.\nStoria.\nEpoca romana.\nIl suo nome deriva dalla trib\u00f9 ligure dei \"Tigulli\", abitanti di epoca pre-romana della famiglia dei Liguri. La storia del Tigullio ha quasi sempre sub\u00ecto le stesse sorti della Repubblica di Genova e della Liguria.\nNumerose sono state le invasioni da parte dei pirati e dai Saraceni, famosi gli attacchi del pirata turco Dragut nei vari borghi costieri, concludendo con uccisioni e rapimenti l'invasione piratesca.\nLa prima vera forma di governo locale e territoriale fu la costituzione del Capitanato di Chiavari e delle podesterie di Rapallo, Sestri Levante e Moneglia. Rapallo diverr\u00e0 successivamente, nel 1608, capitanato autonomo da Chiavari comprendendo e amministrando territorialmente i borghi di \"Pescino\" (l'attuale Santa Margherita Ligure), Portofino, Zoagli e quasi interamente la media val Fontanabuona.\nMedioevo.\nNel Medioevo la geografia politica divise letteralmente in due blocchi contrapposti la regione tigullina; ad ovest grazie alla notevole vicinanza con il capoluogo ligure si crearono borghi vicini e alleati alla politica della repubblica genovese, mentre ad est la famiglia di Lavagna - i Fieschi - conquistarono la fiducia nei paesi vicini al feudo lavagnese.\nBarriera naturale, non esistevano di fatto mura di confine (ad eccezione di Chiavari dove ancora oggi sono presenti tracce delle antiche mura), fu il fiume Entella che divise le due cittadine costiere di Chiavari (alleata e suddita di Genova) e Lavagna (feudo caposaldo dei Fieschi). Nella storia medievale tigullina assiduamente i Conti lavagnesi cercarono di valicare il \"muro di confine\" riuscendo a conquistare, se pur per un breve periodo, nel XIV secolo la \"Cittadella di Chiavari\" con l'aiuto dei Malaspina e ad inserirsi nello scenario politico di Zoagli e Rapallo, ma il quasi sempre provvidenziale intervento della Repubblica di Genova fece s\u00ec che non riuscisse mai ad ottenere la piena maggioranza politica nel ponente del Tigullio.\nMaggiore consenso popolare lo ottennero i Fieschi con i paesi montani e dell'entroterra chiavarese-genovese, fino ad arrivare quasi alle spalle di Genova.\nIl dominio napoleonico e l'Unit\u00e0 d'Italia.\nUn'ampia rivoluzione geografica e politica si ebbe dapprima con l'invasione degli Austriaci e maggiormente con l'intervento di Napoleone Bonaparte nella famosa Campagna d'Italia. Gli austriaci costituirono molte piccole fortificazioni locali, come a Rapallo dove si costitu\u00ec un governo austriaco locale e la sede della Regia Reggenza Provvisoria del Tigullio.\nSar\u00e0 poi l'esercito francese capitanato dall'imperatore Napoleone I - assieme alla popolazione genovese - a riscrivere le sorti della repubblica e delle sue terre. Viene costituita una nuova provincia o dipartimento ligure, il Dipartimento degli Appennini, eleggendo Chiavari come capoluogo. Tutte le terre tigulline passarono sotto il controllo chiavarese, comprendendo i paesi dell'entroterra e parte dell'attuale provincia della Spezia. A seguito della sconfitta di Napoleone nel 1814 fu convocato il celebre Congresso di Vienna atto a riscrivere i nuovi confini territoriali e politici dell'intera Europa.\nLa Repubblica Ligure, istituita dall'imperatore corso sopprimendo la storica Repubblica di Genova, il dipartimento chiavarese e i suoi \"arrondissement\" vengono ufficialmente sciolti e posti sotto la guida del Regno di Sardegna e successivamente nel neo Regno d'Italia dal 1861.\nIl re Vittorio Emanuele II, tramite regio decreto del 1\u00ba marzo 1860, ufficializz\u00f2 la creazione della nuova Provincia di Genova la quale suddivise ulteriormente il territorio in cinque circondari, nominando ancora Chiavari capoluogo dell'omonimo circondario, comprendente il territorio del Tigullio e le altre valli del levante ligure.\nIl secondo conflitto mondiale.\nDurante la seconda guerra mondiale le bombe degli alleati non risparmiarono questo piccolo angolo di Liguria, causando gravi perdite di vite tra le citt\u00e0 colpite come Recco - quasi completamente distrutta - e Zoagli. I due ponti ferroviari della linea Genova-Roma furono completamente rasi al suolo, cos\u00ec come le case, palazzi e chiese. Al termine del conflitto segu\u00ec una ricostruzione delle cittadine, cancellando per\u00f2 per sempre gli antichi borghi medievali originali, e lasciando ai posteri il drammatico ricordo bellico. I due comuni sono stati decorati con le medaglie al valor militare, d'Oro per Recco, di Bronzo per Zoagli dai presidenti della repubblica Francesco Cossiga e Carlo Azeglio Ciampi nel 1992 e nel 2005.\nMonumenti e luoghi d'interesse.\nArchitetture religiose.\nIl territorio \u00e8 sottoposto come curia vescovile alla diocesi di Chiavari, quest'ultima istituita nel 1892 dal pontefice Leone XIII inglobando le varie comunit\u00e0 parrocchiali tigulline precedentemente appartenenti all'arcidiocesi di Genova (Tigullio occidentale) e alla diocesi di Brugnato (Sestri Levante e val Petronio). I sette comuni tigullini sono divisi in quarantotto comunit\u00e0 parrocchiali con le concentrazioni maggiori a Chiavari e Sestri Levante con undici parrocchie nello stesso territorio comunale, seguono le dieci comunit\u00e0 di Rapallo, sette a Lavagna, quattro a Santa Margherita e Zoagli e una a Portofino.\nDieci sono i santuari mariani nel Tigullio presenti nelle localit\u00e0 di Santa Margherita Ligure, Rapallo, Chiavari e Lavagna, nati dalla devozione popolare e \"miracolose\" apparizioni mariane.\nElenco delle architetture religiose suddivise per comune:\nArchitetture civili.\nElenco delle architetture civili suddivise per comune:\nDemografia.\nConvenzionalmente il territorio del Tigullio viene diviso in due aree: il Tigullio occidentale e la parte orientale. Con i suoi 33,62\u00a0km2 il comune di Sestri Levante risulta essere il territorio comunale pi\u00f9 esteso del comprensorio, se pur distaccandosi di poco da Rapallo con i suoi 33,61\u00a0km2. Portofino con un territorio comunale di 2,53\u00a0km\u00b2 \u00e8 il comune pi\u00f9 piccolo del Tigullio, della Citt\u00e0 metropolitana di Genova e sesto in Liguria.\nPer il numero dei residenti, secondo gli ultimi dati ISTAT del 31-12-2011, la citt\u00e0 con pi\u00f9 popolazione \u00e8 Rapallo con 29.136 abitanti (la sesta citt\u00e0 della Liguria) seguita da Chiavari con 27.295 abitanti. Da segnalare che in passato le due posizioni sono sempre state opposte con Chiavari, che gi\u00e0 nel censimento del 1971 risult\u00f2 avere una popolazione di 30.884, fu comune capofila per il Tigullio. La costruzione di nuovi insediamenti abitativi a Rapallo e lo spostamento della popolazione chiavarese verso l'immediato entroterra fontanino hanno certamente favorito il rovesciamento dei dati con un distacco sempre pi\u00f9 distante tra le due maggiori cittadine.\nEconomia.\nAgricoltura.\nL'attivit\u00e0 agricola, predominante fino all'Ottocento, ha visto molto ridimensionato il suo ruolo. La popolazione rurale \u00e8 stata prima interessata da un'emigrazione, dapprima indirizzata prevalentemente alle Americhe, poi verso la zona costiera con le sue nuove attivit\u00e0.\nL'oliveto sta lentamente riprendendosi dal quasi abbandono; Sestri Levante, Moneglia, Lavagna, Ne e Leivi sono state riconosciute citt\u00e0 dell'olio.\nAnche la viticultura ha avuto un parziale rilancio con il riconoscimento dei vini DOC \"Golfo del Tigullio\".\nMiniere.\nIl Tigullio conobbe una fase di sviluppo dell'industria mineraria: nel comune di Ne si svilupp\u00f2 la miniera di Gambatesa, che fu la pi\u00f9 grande d'Europa per l'estrazione del manganese. Nel comune di Sestri Levante la miniera di Libiola era importante per il solfato di rame. La val Fontanabuona era celebre per le cave d'ardesia, da cui il nome della citt\u00e0 di Lavagna, allora punto di prima lavorazione e di imbarco.\nSport.\nIl Tigullio vanta una lunga tradizione sportiva: Santa Margherita Ligure ospit\u00f2 i Campionati italiani di nuoto nel 1910, in seguito la manifestazione venne organizzata anche a Chiavari (1940, 1947, 1977 e 1982) e Rapallo (1976). A Santa Margherita Ligure nel 1981 si \u00e8 anche tenuta la prima edizione del Superbowl italiano di football americano. Nel calcio giovanile sono state invece disputate a Chiavari la finale del Campionato Primavera 2014-2015 e alcune partite del Torneo di Viareggio 2016, mentre Sestri Levante ne aveva ospitata una nella precedente edizione.\nRelativamente al ciclismo, il territorio \u00e8 stato interessato dai Campionati italiani di ciclismo su strada nel 2007, con Lavagna sede della prova in linea per atleti Under 23. Nel 2015 la terza tappa del Giro d'Italia fu disputata tra Rapallo e Sestri Levante e quella successiva prese il via da Chiavari. Chiavari \u00e8 stata inoltre sede d'arrivo delle edizioni 2016 e 2017 del Giro dell'Appennino.\nTra gli sportivi originari del comprensorio figurano Giuseppe Ravano, oro nell'equitazione ai Giochi olimpici di Tokyo 1964 e i pallanuotisti Maurizio Felugo e Stefano Luongo, Campioni del mondo di pallanuoto, rispettivamente nelle edizioni di Shanghai 2011 e Gwangju 2019.\nLa principale squadra calcistica del Tigullio per tradizione sportiva \u00e8 l'Entella, che milita in Serie C e disputa le proprie partite interne allo Stadio comunale di Chiavari, l'impianto pi\u00f9 capiente del comprensorio. Le altre squadre del territorio militano in campionati dilettantistici, tra queste hanno in passato raggiunto la Serie C il Rapallo Ruentes (15 partecipazioni), il Sestri Levante (3 partecipazioni), la Lavagnese (2 partecipazioni) e la Sammargheritese (1 partecipazione).\nNella pallanuoto la Rapallo Pallanuoto ha vinto uno Scudetto in ambito femminile, mentre la Chiavari Nuoto ha preso parte a nove campionati di Serie A1 maschile."}
{"id": "40409", "revid": "31886", "url": "https://it.wikipedia.org/wiki?curid=40409", "title": "Bluff", "text": "Il cosiddetto bluff (dall'inglese \"to bluff\", ingannare; in italiano simulazione, dissimulazione) \u00e8 un atteggiamento tenuto da un giocatore durante una partita, un gioco o una competizione di qualunque altro tipo che lo veda contrapposto ad uno o pi\u00f9 avversari, tendente ad indurre in errore un avversario, impedendogli di capire quale sia la propria situazione di gioco, per esempio facendo credere di essere in una situazione migliore di quella reale, o viceversa. \nIl \"bluff\" non prevede dichiarazioni false. Si tratta solamente di cercare di mascherare le emozioni del gioco in funzione della propria strategia, ingannando l'avversario. Per questo, il \"bluff\" \u00e8 molto usato nei giochi di carte, soprattutto nel poker. \nSecondo i regolamenti ufficiali, quali risultano nel WSOP e anche nella FIGP \u00e8 ammesso mentire esplicitamente, ci\u00f2 nonostante nelle partite informali in Europa \u00e8 usuale vietare tale pratica.\nIn senso figurato \u00e8 chiamata \"bluff\" qualsiasi finzione volta a far credere meriti o caratteristiche personali non vere, per avvantaggiarsi su un avversario.\nPoker.\nNel poker un bluff si esegue effettuando una puntata con una mano che si ritiene inferiore a quelle del proprio avversario: questo viene fatto per far credere che il bluffatore abbia una mano superiore, spingendo i giocatori a ritirarsi dal colpo in corso. In questo modo, pur avendo una mano inferiore, il bluffatore vince il piatto.\nNel poker si distinguono tre tipi principali di bluff: il bluff puro, il semibluff, e il bluff passivo.\nBluff puro.\nQuando un giocatore fa un bluff puro significa che non si aspetta di vincere se gli avversari copriranno le sue puntate sino alla fine: questo perch\u00e9 non c'\u00e8 speranza che la mano possa migliorare. Si tratta dunque di una mossa a suo modo aggressiva: pur avendo in mano carte di scarso valore, si finge di averne di molto forti, puntando e rilanciando per indurre gli avversari ad abbandonare la mano.\nSemibluff.\nQuando, invece, il giocatore ritiene di aver possibilit\u00e0 di vincere anche se i giocatori avversari copriranno le sue puntate, allora si tratta di un semibluff: la sua mano, pur essendo debole, pu\u00f2 ancora migliorare sino a diventare la mano dominante. Un esempio \u00e8 il \"progetto di colore\", una mano che vale meno di una coppia, ma se viene migliorata diventa un \"colore\" che \u00e8 una mano molto forte.\nBluff passivo.\nMeglio conosciuto come \"Slow Play\", rappresenta un comportamento contrario a quello del bluff puro, che \u00e8 di tipo aggressivo, il bluff passivo si effettua quando si hanno in mano carte forti, e si desidera far credere agli avversari di averne invece di scarse. Cos\u00ec facendo, si mira a far s\u00ec che gli avversari rimangano in gioco nella mano in corso, continuando a puntare, azione che presumibilmente non compierebbero nel caso il giocatore con mani forti effettuasse una puntata pesante. L'obiettivo del bluff passivo \u00e8 ottenere che il piatto aumenti di valore, cos\u00ec da poter riscuotere di pi\u00f9 alla fine della mano."}
{"id": "40410", "revid": "287204", "url": "https://it.wikipedia.org/wiki?curid=40410", "title": "Kit di pronto soccorso", "text": "Il kit di pronto soccorso (o equipaggiamento di pronto soccorso) \u00e8 una raccolta di materiali necessari per un primo sommario trattamento di un infortunato, detto primo soccorso. Un minimo di attrezzatura per il primo soccorso \u00e8 indispensabile in casa, in garage, nell'automobile, sul lavoro e dovunque si svolge un'attivit\u00e0 anche solo saltuariamente; negli ambienti sportivi e di lavoro, le dotazioni sono regolate da precise normative.\nCaratteristiche.\nL'attrezzatura inclusa nel kit di pronto soccorso \u00e8 varia e dipende dal tipo di rischio prevalente, dal numero di persone presenti e dal tipo di soccorso che pu\u00f2 essere necessario prestare. Per esempio, in un miniappartamento in zona sciistica \u00e8 opportuno che vi siano stecche e materiale per immobilizzare un arto fratturato, in presenza di bambini sono utili cerotti di ogni dimensione, ecc...\nOgnuno pu\u00f2 personalizzare a proprio piacimento il proprio kit, a meno che esso non debba seguire precise normative (per esempio i kit per veicoli obbligatori in certe nazioni). Esistono in commercio dei kit gi\u00e0 pronti all'uso, contenenti il necessario per le occasioni previste.\nSe si tengono medicinali, aghi o altri oggetti pericolosi, \u00e8 opportuno limitare l'accesso al kit (chiudendolo a chiave se possibile) per evitare incidenti ai bambini; tali tutele non devono per\u00f2 intralciare eccessivamente l'accesso, poich\u00e9 in momenti d'emergenza dev'essere comunque fruibile\nI medicinali hanno una validit\u00e0 limitata, cos\u00ec come la garanzia di sterilit\u00e0 di garze o altro: questi materiali vanno sostituiti entro la data di scadenza.\nTipologie di contenitore.\nSacchetta o zaino.\n\u00c8 il tipo pi\u00f9 pratico da portare con s\u00e9 in quanto, generalmente, si tratta di sacchette di piccole o medie dimensioni; i tipi pi\u00f9 diffusi sono infatti dedicati a cicli, motocicli, autovetture ed escursionisti.\nPer quanto riguarda, per esempio, i cicli e motocicli, il contenuto \u00e8 pi\u00f9 ricco di garze di grandi dimensioni, presumendo che un motociclista possa subire pi\u00f9 danni da sfregamento rispetto ad un automobilista.\nGeneralmente questo tipo kit \u00e8 riconoscibile perch\u00e9 \u00e8 contenuto in un involucro rosso, meno spesso verde.\nCassetta o valigetta.\nIn questo caso il materiale \u00e8 raccolto in una cassetta rigida portatile, spesso di plastica o metallo, talvolta provvista di maniglia per un trasporto pi\u00f9 agevole.\nGeneralmente questo tipo di kit \u00e8 contenuto in cassette di colore arancione, pi\u00f9 difficilmente di colore rosso e sporadicamente di colore bianco.\nStipetto.\n\u00c8 il tipo pi\u00f9 diffuso nei luoghi di lavoro. Si tratta di un armadietto fissato al muro o appoggiato a terra, se di grandi dimensioni, che pu\u00f2 avere una capacit\u00e0 contenitiva notevolmente superiore ai due tipi precedenti, in quanto essendo fisso non ha limiti di dimensione o di peso per la trasportabilit\u00e0. La caratteristica di essere fisso \u00e8 tuttavia uno svantaggio, in quanto impone il trasporto fino ad esso del ferito o il trasporto dell'occorrente fino a destinazione.\nGeneralmente questa tipologia di contenitore \u00e8 di colore bianco.\nRiconoscibilit\u00e0.\nLa posizione dei kit di primo soccorso \u00e8 individuabile seguendo questi simboli:\nTipicamente il primo simbolo \u00e8 pi\u00f9 utilizzato in UE (simbolo ISO), il secondo in USA e gli ultimi tre sono i simboli adottati dalla Croce Rossa e Mezzaluna Rossa Internazionale.\nInoltre tutti i recenti kit in commercio, per uso civile, hanno un contenitore colorato in maniera da poterlo individuare ancora pi\u00f9 facilmente.\nLegislazione.\nA bordo di veicoli.\n\u00c8 obbligatorio portare con s\u00e9 un kit di pronto soccorso omologato per cicli e motocicli (normativa DIN 13167) ed autovetture (normativa DIN 13164) quando si circola sulle strade delle seguenti nazioni dell'Unione europea: Austria; Bulgaria; Croazia; Estonia; Francia; Germania; Grecia; Lettonia; Lituania; Polonia; Portogallo Repubblica Ceca; Slovenia; Spagna; Ungheria.\nNei paesi europei non appartenenti alla UE \u00e8 obbligatorio in Bielorussia; Moldavia; Svizzera; Turchia europea; Ucraina.\nIn Italia.\nNei luoghi di lavoro.\nLa disponibilit\u00e0 di cassette di pronto soccorso sul luogo di lavoro \u00e8 regolamentata dal decreto del Ministero della Salute 15 luglio 2003 n. 388.\nIn particolare esso prevede che:\nL'articolo 4, paragrafo 2, del D.M. in questione fa specifico riferimento alla necessit\u00e0 di tenere in efficienza la cassetta di pronto soccorso. Il mantenimento in efficienza dei presidi medici delle cassette di primo soccorso, spesso, viene considerato come un solo costo aziendale.\nIl possesso e il mantenimento della dotazione della cassetta nelle aziende fanno parte delle\nresponsabilit\u00e0 del datore di lavoro.\nIl Decreto Ministeriale 388/2003 regolamenta cosa \u00e8 necessario fare all'interno delle aziende per la tutela della salute dei lavoratori.\nLa legge prevede una classificazione delle aziende in base ai rischi, assegnando in base alla classe l'obbligo di un minimo di ore di formazione relativa al primo soccorso e il possesso di una dotazione minima (artt. 2 e 4 del D.M. 388/2003), prevista in due differenti tipologie, indicate rispettivamente con i nomi di \u201cAllegato 1\u201d (per aziende con tre o pi\u00f9 persone) e di \u201cAllegato 2\u201d (per aziende fino a due persone e per gli automezzi aziendali). I nomi \u201cAllegato 1 base\u201d e \u201cAllegato 2 base\u201d indicano le dotazioni minime. Le dotazioni minime, utili trasversalmente ad ogni tipologia di azienda, devono obbligatoriamente essere integrate (artt. 2 e 4 del D.M. 388/2003) in relazione ai potenziali rischi e pericoli di ogni singola realt\u00e0 aziendale individuati dal Datore di Lavoro, sentito il medico competente (ove previsto) o professionisti sanitari specializzati nell'area sicurezza e medicina del lavoro.\nA bordo di veicoli.\nIl Decreto Ministeriale 388/2003 trattando nello specifico di \"aziende o unit\u00e0 produttive\", prescrive per gli automezzi aziendali, in quanto luogo di lavoro, l'obbligo della cassetta di primo soccorso o del pacchetto di medicazione sul mezzo. In base all'attivit\u00e0 svolta e dall'esito della valutazione dei rischi il datore di lavoro pu\u00f2, in ogni caso, ritenerne necessaria l'adozione.\nNell'autovettura esistono delle dotazioni inerenti alla sicurezza che sono gi\u00e0 obbligatorie, quali il triangolo di segnalazione catarifrangente e il gilet ad alta visibilit\u00e0 con bande riflettenti."}
{"id": "40415", "revid": "869733", "url": "https://it.wikipedia.org/wiki?curid=40415", "title": "IMHO", "text": ""}
{"id": "40416", "revid": "869733", "url": "https://it.wikipedia.org/wiki?curid=40416", "title": "Imho", "text": ""}
{"id": "40418", "revid": "1226", "url": "https://it.wikipedia.org/wiki?curid=40418", "title": "OVNI", "text": ""}
{"id": "40419", "revid": "1606563", "url": "https://it.wikipedia.org/wiki?curid=40419", "title": "Terabyte", "text": "Il terabyte \u00e8 un'unit\u00e0 di misura dell'informazione o della quantit\u00e0 di dati, il termine deriva dalla unione del prefisso SI tera con byte ed ha per simbolo TB.\nCaratteristiche.\nIl prefisso tera deriva dai termini greci \u03c4\u03ad\u03c1\u03b1\u03c2 (mostro) e tetra a ricordare la quarta potenza di 1000.\nA causa dell'uso improprio dei prefissi binari, nel definire e usare il kilobyte, il valore del terabyte nella pratica comune ha potuto assumere i seguenti significati:\nIl \"tebibyte\", che \u00e8 uno standard definito dalla Commissione elettrotecnica internazionale (IEC), esprime senza nessuna incertezza e dovrebbe quindi essere utilizzato al posto del pi\u00f9 diffuso terabyte per esprimere tale quantit\u00e0. Rimane corretto usare il termine \"terabyte\", nel significato di \"mille miliardi di byte\", se si \u00e8 interessati ad esprimere solo un ordine di grandezza e non una quantit\u00e0 precisa."}
{"id": "40420", "revid": "1381093", "url": "https://it.wikipedia.org/wiki?curid=40420", "title": "Scuderia Ferrari", "text": "La Scuderia Ferrari \u00e8 una squadra corse italiana di Formula 1 con sede a Maranello, sezione sportiva della casa automobilistica Ferrari.\nFondata da Enzo Ferrari nel 1929, nel corso dei decenni si \u00e8 imposta come una delle pi\u00f9 note e titolate squadre nel panorama dell'automobilismo sportivo mondiale. Ha principalmente legato il suo nome al campionato mondiale di Formula 1, in cui \u00e8 presente fin dalla sua istituzione e in cui ha conquistato 15 volte il titolo piloti e 16 quello costruttori (record assoluto di entrambe le categorie). Ha inoltre riportato numerosi successi nelle competizioni per vetture Sport Prototipo e Gran Turismo come il campionato del mondo sportprototipi, dove ha vinto 12 titoli costruttori, in gare di durata come la 24 Ore di Le Mans, la 24 Ore di Daytona e la 12 Ore di Sebring, e in serie minori come la Formula Tasman. Tra i suoi trionfi pi\u00f9 prestigiosi annovera le vittorie nelle tre maggiori competizioni mondiali su tracciato stradale, ovvero la Targa Florio, la Mille Miglia e la Carrera Panamericana.\nDal 1929 al 1937 \u00e8 stata allestita dalla S.A. Scuderia Ferrari, che correva con automobili fornite in esclusiva da Alfa Romeo, andando cos\u00ec a rappresentare ufficiosamente il reparto corse della casa milanese. Nel 1939, dopo due anni di sospensione dell'attivit\u00e0 agonistica, la squadra \u00e8 rinata, questa volta indipendente, sotto il nome di Auto Avio Costruzioni; dal 1947 ha ripreso la denominazione di Scuderia Ferrari. Nel 1969, insieme a tutte la propriet\u00e0 del marchio del Cavallino, anche la squadra corse viene acquistata da FIAT. La divisione della Ferrari a cui \u00e8 delegato l'allestimento della Scuderia \u00e8 la Gestione Sportiva (GES); il supporto a team e clienti che competono con vetture Ferrari private \u00e8 delegato invece al dipartimento \"Ferrari Corse Clienti\".\nIn conseguenza a contratti di sponsorizzazione, al nome della squadra pu\u00f2 essere affiancato quello di un \"title partner\", ruolo che per la Scuderia Ferrari \u00e8 stato storicamente rappresentato, dal al , da Philip Morris International attraverso marchi quali Marlboro, peraltro presente a livello pubblicitario sulle vetture del Cavallino gi\u00e0 dagli anni 70 del XX secolo, e Mission Winnow. Nel 2013 \u00e8 la scuderia motoristica sportiva pi\u00f9 ricca tra quelle della Formula 1 e della NASCAR, piazzandosi inoltre al 21\u00ba posto nella classifica delle 50 societ\u00e0 sportive pi\u00f9 ricche del globo, con un valore complessivo stimato in 1,2 miliardi di dollari; i suoi contratti pubblicitari hanno un valore di circa 250 milioni di dollari l'anno.\nStoria.\nIl contesto.\nNell'autunno del 1929 Enzo Ferrari aveva ottenuto una preliminare promessa di partecipazione, dalla Pirelli e dall'Alfa Romeo, a una eventuale squadra corse. L'idea di Ferrari era quella di creare una struttura esterna alle due aziende che le sollevasse dagli oneri e dai costi organizzativi, trasferendoli sui \"gentleman-driver\" desiderosi di competere, e sugli organizzatori dei vari circuiti, disposti a pagare sostanziosi ingaggi pur di avere piloti celebri che attirassero il pubblico. Le prime adesioni furono quelle dei fratelli Alfredo e Augusto Caniato, \"gentleman-driver\" ferraresi ai quali Enzo Ferrari aveva appena venduto un'Alfa Romeo 6C 1500 Corsa, disposti a sborsare una sostanziosa porzione del capitale necessario.\nLa fondazione.\nL'occasione per completare la cordata di finanziatori si present\u00f2 il 12 ottobre, nel corso delle celebrazioni per il record mondiale di velocit\u00e0 conquistato a Cremona da Baconin Borzacchini su Maserati Tipo V4. Per festeggiare il primato della casa felsinea, il podest\u00e0 Leandro Arpinati e l'Automobile Club avevano organizzata una cena di gala, nella Casa del Fascio di Bologna, alla quale erano invitati piloti, personalit\u00e0 della politica e dello sport, oltre a facoltosi appassionati. Fu al termine di quella cena che a Enzo Ferrari e Alfredo Caniato si aggiunse Mario Tadini, facoltoso pilota bolognese. Caniato e Tadini si assunsero le spese di gestione, e la fondazione della squadra venne decisa in quella sera.\nPer i dettagli dell'accordo fu incaricato l'avvocato Enzo Levi, padre del pi\u00f9 noto Arrigo, che riusc\u00ec a comporre gli oneri, le esigenze e gli obiettivi delle varie parti in una bozza di atto costituente, poi formalizzato il 16 novembre dal notaio Alberto Della Fontana e omologato dal tribunale di Modena il 29 novembre 1929. Veniva cos\u00ec fondata ufficialmente la Societ\u00e0 Anonima Scuderia Ferrari, con sede a Modena in Via Trento e Trieste, per la durata prevista di due anni, dal 16 novembre 1929 al 16 novembre 1931, con il dichiarato scopo di \"compera di automobili da corsa di marca Alfa Romeo e partecipazione colle stesse alle Corse incluse nel calendario nazionale sportivo e nel calendario della Associazione Nazionale Automobil Clubs\". La neonata squadra automobilistica si leg\u00f2 quindi all'Alfa Romeo, che divenne fornitrice del team modenese, soprattutto perch\u00e9, cos\u00ec facendo, aveva la possibilit\u00e0 di partecipare a pi\u00f9 gare e di aumentare la popolarit\u00e0 del proprio marchio, sopportando minori spese.\nIl 15 gennaio 1930 si riun\u00ec per la prima volta il consiglio di amministrazione della S.A. Scuderia Ferrari nelle persone di Alfredo Coniato, Enzo Ferrari e Mario Tadini. La riunione ebbe luogo a Bologna in via Montegrappa 6 nei locali dell'Agenzia Alfa Romeo. In tale data la situazione della societ\u00e0 era la seguente:\nL'esordio.\nLa squadra esord\u00ec alla IV Mille Miglia, il 26 marzo 1930, mettendo in campo tre Alfa Romeo 6C 1750 condotte da Luigi Scarfiotti, Eugenio Siena e Mario Tadini, ma nessuno dei tre piloti raggiunse il traguardo. L'anno seguente Enzo Ferrari riusc\u00ec a creare la propria squadra corse ufficiale, che comprendeva anche piloti del calibro di Tazio Nuvolari e Luigi Fagioli, e che colse negli anni seguenti importanti risultati, tra cui vittorie alla Targa Florio e alla 24 Ore di Le Mans, esordendo quindi anche nelle competizioni internazionali. Nel 1933, per\u00f2, l'Alfa Romeo si ritir\u00f2 dalle competizioni e cedette le sue vetture a Ferrari.\nVisti gli ottimi risultati conseguiti dalla S.A. Scuderia Ferrari, l'Alfa Romeo cominci\u00f2 a pianificare il ritorno ufficiale alle competizioni. Dopo avere raggiunto un accordo con l'Alfa, il 30 dicembre 1937, la S.A. Scuderia Ferrari venne liquidata ed Enzo Ferrari venne assunto come direttore sportivo della neonata Alfa Corse. A causa per\u00f2 di numerosi contrasti e divergenze d'opinione con i vertici dell'azienda, l'avventura dur\u00f2 molto poco e gi\u00e0 nel 1939 il \"Drake\" ruppe i rapporti con l'Alfa Romeo e fond\u00f2 a Modena nuovamente una propria impresa, la Auto Avio Costruzioni, che dopo alcuni anni e scaduti i termini del contratto con la casa milanese (che gli impediva di realizzare vetture sportive), subito si dedic\u00f2 alla creazione di queste ultime. Quattro anni pi\u00f9 tardi gli stabilimenti della Auto Avio Costruzioni vennero trasferiti a Maranello.\nCompetizioni.\nLa Scuderia Ferrari \u00e8 stata impegnata in vari tipi di competizioni automobilistiche, in particolar modo in quelle per vetture monoposto, dove svetta il campionato mondiale di Formula 1, e per vetture Sport Prototipo e Gran Turismo, la cui massima espressione fino al 1992 \u00e8 stata il campionato del mondo sportprototipi. Nei suoi primi anni di vita, inoltre, la Scuderia Ferrari si \u00e8 impegnata anche nel motociclismo.\nLa Scuderia Ferrari \u00e8 l'unica squadra ad aver partecipato a tutte le stagioni di Formula 1 ed \u00e8 quella che detiene il maggior numero di record, tra cui quindici titoli piloti (il primo conquistato nel con Alberto Ascari e l'ultimo conseguito nel con Kimi R\u00e4ikk\u00f6nen) e sedici titoli costruttori (il primo nel e l'ultimo nel ). Inoltre \u00e8 quella che ha messo a segno pi\u00f9 successi in un singolo Gran Premio, 238.\nMichael Schumacher \u00e8 stato il pilota pi\u00f9 vittorioso alla guida di una Ferrari, avendo collezionato cinque titoli piloti consecutivi (dal al ) e 72 vittorie (dal al ) nell'arco di 179 gare (record di presenze di un pilota con la Scuderia Ferrari).\nAutomobilismo.\nFormula 1.\nCostruttore.\nLa Scuderia Ferrari \u00e8 la squadra automobilistica pi\u00f9 vincente della storia della Formula 1, visto che ha conquistato sedici campionati mondiali costruttori di Formula 1, a cui si aggiungono quindici campionati mondiali piloti.\nIl debutto della Scuderia nel campionato mondiale di Formula 1 risale al al Gran Premio di Monaco, la seconda prova stagionale, dove giunse seconda grazie ad Alberto Ascari. Nella stessa stagione arriv\u00f2 seconda anche nel Gran Premio d'Italia, sempre grazie ad Alberto Ascari. La prima pole position e la prima vittoria arrivarono invece l'anno seguente al Gran Premio di Gran Bretagna grazie a Jos\u00e9 Froil\u00e1n Gonz\u00e1lez.\nIl primo campionato del mondo piloti conquistato dalla Ferrari (quello costruttori, all'epoca, non esisteva ancora) fu nella stagione , quando Alberto Ascari si laure\u00f2 campione del mondo su una Ferrari 500 F2. Ascari replic\u00f2 la vittoria nel campionato anche nel . Nelle stagioni e la Scuderia non si ripet\u00e9 a causa dell'agguerrita concorrenza della Mercedes che conquist\u00f2, in entrambi gli anni, il titolo iridato piloti. La Ferrari torn\u00f2 a conquistare il mondiale piloti nel grazie alla vittoria di Juan Manuel Fangio su una Lancia D50, vettura venduta al Cavallino dall'omonima casa automobilistica italiana per via del ritiro dalle corse di quest'ultima, che fu causato dalla morte del suo pilota di punta, Alberto Ascari, nel frattempo passato alla Lancia. Il successo nel campionato piloti fu ripetuto nel grazie a Mike Hawthorn; nella stessa stagione fu istituito il campionato costruttori, che fu per\u00f2 vinto dalla Vanwall.\nDopo qualche stagione di digiuno, il successo torn\u00f2 nel con la conquista del mondiale piloti, grazie a Phil Hill, e del mondiale costruttori. Nella stessa stagione mor\u00ec Wolfgang von Trips in un incidente avvenuto al Gran Premio d'Italia: all'autodromo di Monza persero la vita, oltre al pilota, anche 15 spettatori. Questa sciagura \u00e8, a tutt'oggi, il pi\u00f9 grave incidente nella storia del Campionato mondiale di Formula 1, ed \u00e8 stato il primo ad essere trasmesso in televisione. Dopo qualche stagione interlocutoria, dove la Ferrari non riusc\u00ec a vincere il titolo iridato, avvenne la conquista, nel , del titolo piloti grazie a John Surtees e di quello costruttori; Surtees \u00e8 ancora oggi l'unico pilota della storia del motorismo ad aver vinto il titolo iridato sia nel Motomondiale sia in Formula 1.\nDopo 11 anni di vittorie nei gran premi, che non portarono per\u00f2 alla conquista di nessun titolo mondiale, arriv\u00f2 il successo, nel , grazie a Niki Lauda, sia nel campionato piloti che in quello costruttori. Il fu caratterizzato da un evento tragico: lo spaventoso incidente a Niki Lauda sul circuito del N\u00fcrburgring. Nello stesso anno la Ferrari vinse il mondiale costruttori ma non quello piloti. La doppietta venne conquistata nel , con la vittoria in entrambi i campionati, con quello piloti che fu ad appannaggio di Niki Lauda. Nel fu invece la volta di Jody Scheckter, che vinse il mondiale piloti, a cui si aggiunse, per la Ferrari, quello costruttori.\nNel un altro evento luttuoso: la morte di Gilles Villeneuve sul circuito di Zolder; sempre nello stesso anno avvenne anche lo spaventoso incidente a Didier Pironi, che cost\u00f2 al pilota la fine della carriera. Nel 1982 la Ferrari riusc\u00ec comunque a conquistare il mondiale costruttori anche grazie a Patrick Tambay e Mario Andretti, che sostituirono Villeneuve e Pironi. Nel il titolo costruttori fu di nuovo appannaggio di Maranello.\nDopo un digiuno durato quasi vent'anni, la Ferrari torn\u00f2 a vincere il mondiale costruttori nel grazie a Michael Schumacher, a Mika Salo (che sostitu\u00ec il tedesco per 6 gare in seguito all'infortunio sub\u00ecto a Silverstone), e a Eddie Irvine. Nel quinquennio - il mondiale piloti fu appannaggio di Michael Schumacher; questi titoli iridati furono tutti affiancati anche dalla conquista del mondiale costruttori. Quest'ultimo fu vinto dalla Ferrari anche nel biennio -, mentre nel 2007 Kimi R\u00e4ikk\u00f6nen si impose nel campionato piloti.\nMotorista.\nParallelamente all'attivit\u00e0 di costruttore, nel corso degli anni Ferrari ha lavorato come motorista fornendo i suoi propulsori, in forma ufficiale, a diverse scuderie clienti.\nTale attivit\u00e0 ebbe sporadicamente inizio nel corso degli anni 60 del XX secolo quando, per sole 3 gare tra il e il , collabor\u00f2 con la britannica . Ci\u00f2 rimase un \"unicum\" per il successivo quarto di secolo, fino a che nella stagione la casa italiana torn\u00f2 a fornire motori a un team esterno, la faentina . Da qui in avanti l'attivit\u00e0 di motorista prese definitivamente piede in seno a Maranello. Dal al i propulsori Ferrari equipaggiarono i telai Dallara prima e Lola poi della bresciana , mentre nel ebbe inizio quella che \u00e8 tuttora la collaborazione pi\u00f9 duratura tra la Scuderia e un team esterno, la svizzera : nella sua prima fase, conclusasi nel , le unit\u00e0 di Maranello erano state ribattezzate \"Petronas\" per ragioni commerciali, mentre nella seconda fase, in essere dal , il nome \"Ferrari\" affianca a tutti gli effetti quello della squadra elvetica \u2014 peraltro ridenominata dal , sempre per motivi pubblicitari.\nNel fu la volta dell'austriaca , seguita nel dall'olandese ; sempre nello stesso anno Ferrari inizi\u00f2 un'altra lunga collaborazione con la (erede della Minardi), durata ininterrottamente fino al e con una successiva appendice nella stagione : a questa \"partnership\" \u00e8 legata l'unica vittoria in Formula 1 di un motore di Maranello non conseguita dalla Scuderia, quella della STR3 di Sebastian Vettel al Gran Premio d'Italia 2008. Nel mezzo ci furono le brevi collaborazioni con l'asiatica (erede della Spyker) nel e con la moscovita tra il e il .\nDal 2016 \u00e8 in essere la fornitura alla statunitense .\nSport Prototipo e Gran Turismo.\nLa Scuderia Ferrari primeggi\u00f2 nel campionato del mondo sportprototipi fin dalla sua istituzione nel 1953, rivaleggiando con le pi\u00f9 grandi case automobilistiche del mondo \u2014 celebri furono le \"guerre\" Cobra-Ferrari e Ferrari-Ford nel decennio seguente \u2014 e continu\u00f2 a gareggiare in questa serie fino al 1973. Successivamente, per volere di Enzo Ferrari, si ritir\u00f2, per concentrarsi esclusivamente sulla Formula 1.\nTra le sue vittorie, la Ferrari consegu\u00ec 12 campionati del mondo sportprototipi, un record che solo Porsche ha in seguito eguagliato (correndo per\u00f2 fino alla soppressione della serie nel 1992). Inoltre si \u00e8 aggiudicata nove volte la 24 Ore di Le Mans, con l'ultimo trionfo datato 1965 a opera della 250 LM gestita dal North American Racing Team. Anche in Nord America ha ottenuto numerosi successi in corse importanti come la 24 Ore di Daytona e la 12 Ore di Sebring.\nLa Ferrari \u00e8 oggi impegnata nel settore delle Gran Turismo con il dipartimento \"Ferrari Corse Clienti\", nato nel 1993 per affiancare l'operato della Scuderia con le monoposto. Tale struttura fornisce supporto tramite la divisione \"Competizioni GT\" ai team clienti che partecipano ai numerosi Campionati GT presenti a livello globale, il pi\u00f9 importante dei quali \u00e8 il campionato del mondo endurance (WEC), sorto nel 2012 dalla collaborazione tra la FIA e l'ACO, a seguito della cancellazione nel 1992 del mondiale sportprototipi. In tale serie la Ferrari \u00e8 rappresentata in forma semiufficiale dalla squadra AF Corse, capace di mettere in bacheca sei titoli costruttori e quattro campionati piloti, oltre a quattro vittorie di classe alla 24 Ore di Le Mans; inoltre il team statunitense Risi Competizione riceve regolarmente il supporto dei piloti ufficiali Ferrari impegnati nel WEC per competere nell'IMSA alle 24 Ore di Daytona, 12 Ore di Sebring e Petit Le Mans.\nNel 2023 il Cavallino far\u00e0 ritorno in forma ufficiale con gli sportprototipi nella categoria LMH del mondiale endurance: lo staff del reparto Competizioni GT collaborer\u00e0 con AF Corse proseguendo un sodalizio cominciato nel 2006 nel FIA GT.\nQui di seguito sono riportati i risultati pi\u00f9 prestigiosi messi a segno dalla Scuderia Ferrari o dalle proprie squadre clienti con vetture Sport Prototipo e Gran Turismo:\nFerrari Challenge.\nIl Ferrari Challenge \u00e8 una competizione sportiva monomarca creata nel 1992 per i possessori della 348. Comprende tre campionati ufficiali: negli Stati Uniti, in Italia e in Europa. I concorrenti di ciascuna serie si riuniscono in un evento annuale, le finali mondiali. Dal 2007, il Ferrari Challenge ha utilizzato esclusivamente la F430; tuttavia, \u00e8 stato possibile utilizzare anche la pi\u00f9 moderna versione Challenge della 458 Italia. Dal 2017 la 458 Italia \u00e8 a sua volta sostituita dalla 488 GTB.\nCi sono tre serie distinte ma nel 2001 il numero di campionati era di cinque, con tre serie in Europa, una negli Stati Uniti, e una in Giappone. Dal 2001, il Ferrari Challenge \u00e8 gestito dalla Ferrari, con la creazione del Reparto Corse Clienti.\nIl Ferrari Challenge ha anche ispirato altre serie nazionali a livello di club campionati che non sono direttamente affiliati con la Ferrari stessa. Il Ferrari Scandinavia Challenge \u00e8 un campionato non ufficiale con eventi in Finlandia, Svezia e Danimarca. \u00c8 stato creato nel 2001 e non \u00e8 esclusiva per le vetture pi\u00f9 recenti Challenge. Nel Regno Unito vi \u00e8 una serie simile non ufficiale che comprende tre campionati per auto vecchie, che \u00e8 organizzata dal Club Ferrari Owners.\nMotociclismo.\nLa Scuderia Ferrari \u00e8 stata impegnata anche in competizioni motociclistiche dal 1932 al 1934 con moto di marca Rudge e Norton, conquistando 3 titoli nazionali e 44 vittorie.\nGestione Sportiva.\nI principali ruoli attualmente definiti per la Gestione Sportiva (GES) sono:\nTeam Principal.\nQuesta \u00e8 la cronostasi dei Team Principal della Scuderia Ferrari:\nStatistiche.\nFormula 1.\nLa Ferrari ha ottenuto un successo ineguagliato in Formula 1 e detiene sostanzialmente tutti i record significativi, tra i quali:\nVetture.\nF1.\nLe vetture con cui la Scuderia Ferrari ha corso in Formula 1 sono:\nTra parentesi sono indicati i campionati mondiali a cui ha partecipato la vettura. \"P\" indica che la vettura ha vinto il campionato mondiale piloti, \"M\" che ha vinto quello costruttori."}
{"id": "40423", "revid": "28402", "url": "https://it.wikipedia.org/wiki?curid=40423", "title": "Ufo", "text": ""}
{"id": "40429", "revid": "125799442", "url": "https://it.wikipedia.org/wiki?curid=40429", "title": "Sassofono", "text": "Il sassofono, saxofono, o, semplicemente, sax, \u00e8 uno strumento musicale aerofono ad ancia semplice. Il sassofono fa parte della famiglia dei legni e non degli ottoni poich\u00e9, sebbene il corpo dello strumento sia normalmente di metallo (spesso proprio di ottone), l'emissione del suono \u00e8 provocata dalla vibrazione di un'ancia ricavata da canna comune (Arundo donax). La lunghezza della colonna d'aria vibrante, e quindi l'altezza del suono prodotto, viene modificata attraverso dei fori, controllati da chiavi, sul corpo dello strumento. Fu inventato da Adolphe Sax, da cui ha preso il nome, nel 1840 e brevettato il 22 giugno del 1846. Ha avuto una grandissima e veloce espansione in moltissimi generi musicali grazie alle sue doti di espressivit\u00e0 e duttilit\u00e0.\nIn generale la famiglia dei sax \u00e8 presente in quasi tutti i generi musicali moderni, anche se meno nella musica elettronica in generale. La tendenza verso la musica sintetica e campionata ha solo scalfito la sua popolarit\u00e0. A causa della sua recente invenzione, nella musica classica il sassofono \u00e8 un po' penalizzato dalla limitata letteratura, ma \u00e8 tuttavia presente, anche con ruoli di rilievo, nelle orchestre sinfoniche: si ricordi l'assolo per sax alto in \"Il Vecchio Castello\" dai \"Quadri di un'esposizione\" di Mussorgskij orchestrati da Maurice Ravel nel 1922. Inoltre esiste un crescente corpus di musica cameristica originale per sassofoni, spesso in quartetto, e di trascrizioni. Dotato di una voce potente e di grande proiezione di suono, il sassofono ha un vasto uso bandistico, ad esempio \u00e8 molto impiegato nelle bande militari statunitensi, e per questo motivo fu quasi subito presente nelle prime formazioni jazz, un genere musicale di cui \u00e8 diventato il simbolo internazionale.\nTipi di sassofono.\nLa famiglia dei sassofoni, come concepita da \"Adolphe Sax\", \u00e8 costituita da 14 strumenti, di cui solo sei sono ancora in uso. In ordine di altezza decrescente gli strumenti sono questi.\nStoria del sassofono.\nIl belga Antoine Joseph Sax, detto Adolphe Sax (1814-1894), cerc\u00f2 per tutta la vita di perfezionare gli aerofoni inventando dispositivi per migliorarne l'intonazione, il suono e la facilit\u00e0 di esecuzione, e depositando 33 brevetti.\nDopo essersi concentrato su vari aerofoni e soprattutto sui clarinetti, Sax costru\u00ec uno strumento che univa l'imboccatura ad ancia semplice del clarinetto e il corpo dell'oficleide, uno strumento della famiglia degli ottoni di forma conica e dotato di un sistema di chiavi simile al clarinetto, all'oboe e al flauto traverso. Questo \"ibrido\", pur appartenendo alla famiglia dei legni e avendone la flessibilit\u00e0 tecnica, permette un grande volume di suono, paragonabile a quello degli ottoni. Il sassofono fece la sua prima apparizione pubblica nel 1841 presso l'Exposition de l'Industrie di Bruxelles sotto la forma di un basso in Do in ottone.\nNel 1844 il sassofono fu presentato presso l'Esposizione industriale di Parigi. Il 3 febbraio dello stesso anno il compositore Hector Berlioz, grande amico di Sax, diresse in concerto il suo corale Canto Sacro (Hymne Sacr\u00e9e), trascritto dall'autore per tutti i nuovi strumenti prodotti da Adolphe Sax tra cui il sassofono. per ensemble di sassofoni dal francese Jean-Marie Londeix. Nel mese di dicembre, il sassofono esord\u00ec all'orchestra del Conservatorio di Parigi nell'opera di Georges Kastner \"Le Dernier Roi de Juda\".\nBerlioz elogi\u00f2 pi\u00f9 volte lo strumento, a partire da un celebre articolo del giugno 1842 fino al lusinghiero capitolo dedicato al sassofono nel celebre \"Trattato di strumentazione\", cos\u00ec come Gioachino Rossini che gi\u00e0 durante il suo soggiorno parigino nel 1844 dichiara, prendendo a testimone il suo editore Troupenas: \"Con il sassofono, \u00e8 la pi\u00f9 bella pasta sonora che io conosca\". Anche Gaspare Spontini, dopo aver visitato l'atelier di Sax, dichiar\u00f2 in modo estremamente lusinghiero: \"Dopo i reiterati inviti del Sig. Sax, fabbricante e inventore di numerosi strumenti a fiato, mi sono recato presso la sua fabbrica per conoscerli e per poterli ascoltare. L\u00e0, ho dovuto rendere giustizia in modo eclatante in presenza di numerosi e distinti artisti, e indirizzare dei complimenti lusinghieri e riconoscere i migliori meriti all'ingegnere, fabbricante e inventore Sig. Sax, i cui flicorni a cilindri (Saxhorn), clarinetti bassi e soprano, oltre che sassofoni soprattutto, mi sono parsi produrre degli eccellentissimi ed accattivanti effetti\u2026\".\nIl 21 marzo 1846 Sax deposit\u00f2 il suo brevetto per \u00abuna famiglia di strumenti a venti chiavi detta dei Sassofoni\u00bb che comprendeva otto strumenti. La riorganizzazione della musica reggimentale e l'adozione, nel 1845, degli strumenti di Sax (sassofoni, saxhorn, saxtrombe e saxtube) da parte delle bande dell'esercito francese, misero Sax nella posizione di avere il monopolio per la fornitura dei suoi strumenti. Per promuovere questo esito, egli aveva organizzato un pubblico \"scontro\" tra due bande, il 22 aprile 1845 al Champ de Mars, cui parteciparono 20.000 spettatori e una giuria qualificata. I 45 elementi che suonavano strumenti tradizionali furono surclassati dai 38 elementi dotati di strumenti inventati o perfezionati da Sax.\nIl suo brevetto scadette nel 1866 e la ditta Millerau fece brevettare il Saxophone-Millereau, con una chiave biforcata per il fa\u266f. Nel 1881, Sax estese il suo brevetto originale, allungando la campana per alloggiarvi il foro del si\u266d grave e aggiungendo un portavoce per poter suonare il fa\u266f e il sol acuti.\nTra il 1886 e il 1887 l\u2019\"Association Des Ouvriers\" invent\u00f2 la chiave del trillo per la mano destra, il sistema dei mezzi fori per le prime dita della mano, l'anello di regolazione dell'accordatura e la chiave doppia e perfezion\u00f2 il meccanismo per cui la chiave del sol diesis poteva essere tenuta premuta assieme a qualsiasi dito della mano destra e apport\u00f2 altre migliorie al Fa\u266f biforcato e al si\u266d grave. Nel 1888 Lecomte inventa la chiave d'ottava semplice e dei sistemi di rulli per il modello contrabbasso in mi\u266d.\nSax fu il primo insegnante di sassofono presso il Conservatorio Superiore di Parigi, dal 1857 fino alla chiusura nel 1870 dovuta alla guerra franco-prussiana. In Italia, il Conservatorio di Bologna adott\u00f2 gli strumenti di Sax su consiglio di Gioachino Rossini nel 1844 e gi\u00e0 nel 1884 nella pianta organica del Corpo di Musica Municipale di Milano (l'odierna Civica Orchestra di fiati del Comune di Milano) sono presenti un saxofono soprano, un contralto e un tenore.\nDopo alterne e tempestose vicende, l'industrioso e geniale Adolphe Sax mor\u00ec in miseria a Parigi nel 1894.\nLa societ\u00e0 \"Adolphe Sax &amp; Cie\" fu acquistata dalla societ\u00e0 \"H. Selmer &amp; Cie\" nel 1928; il primo sassofono Selmer, il modello 22, era uscito nel 1921. Da allora la Selmer ha contribuito a migliorare lo strumento con cui aveva conquistato i mercati europei e americani, conquistandosi una posizione d'eccellenza. Fu notevole la produzione americana di questi strumenti; tra i costruttori si ricordano Conn, Buescher, Martin e King. La maggior parte dei fabbricanti di sassofoni (Buffet Crampon, Millereau, Gautrot, Couesnon) presenti in Francia alla fine del XIX secolo, sono stati gradualmente soppiantati da marchi internazionali quali Adler, Huller (Germania), Keilwerth, Yamaha e Yanagisawa (Giappone), che talvolta ravvivano a fini commerciali famosi marchi del passato: \u00e8 il caso dell'italiana Grassi, il cui nome \u00e8 risorto grazie a un fabbricante coreano. Esistono inoltre innumerevoli marchi commerciali (\"stencil\") applicati a strumenti economici da studio prodotti in grande serie da aziende poco note, basate soprattutto a Taiwan, e destinati al mercato dei principianti.\nAnatomia dello strumento.\nIl sax \u00e8 un ibrido tra il clarinetto, di cui conserva in sostanza il bocchino, e l'oficleide, strumento della famiglia degli ottoni sebbene venisse costruito in legno, di estensione grave il cui corpo presenta un sistema di chiavi per modulare le altezze dei suoni. Dopo aver realizzato svariati prototipi, Adolphe Sax approd\u00f2 alla forma definitiva del sassofono adottando come materiale di costruzione l'ottone, in quanto l'utenza principale degli innovativi strumenti di Adolphe Sax era l'orchestra di fiati militare. Il legno presenta una serie di problematiche relative all'usura, ai cambiamenti di clima e di umidit\u00e0 che lo rendono inadatto alla vita militare. Rispetto al clarinetto, che ha un canneggio cilindrico, l'inventore adott\u00f2 un canneggio conico, simile a quello dell'oficleide, che permetteva una maggiore proiezione del suono e un'emissione completamente differente. Essendo il canneggio di forma e dimensioni differenti il contenuto armonico del suono \u00e8 completamente diverso.\nInoltre, come l'oficleide, il sassofono \u00e8 uno strumento \"ottaveggiante\": lo speciale sistema di foratura dei portavoce, permette di conservare la stessa diteggiatura per l'ottava grave e per quella acuta.\nIl sassofono \u00e8 composto da cinque elementi principali: il \"bocchino\", il \"collo\", il \"fusto\", le \"chiavi\" e la \"campana\". Negli strumenti di uso pi\u00f9 comune (contralto, tenore e baritono) il bocchino e il collo sono separati e vengono montati sul corpo prima che lo strumento venga suonato. Corpo, chiavi e campana invece, costituiscono un corpo unico. Nel sax soprano, talvolta il collo \u00e8 parte integrante dello strumento, talaltra \u00e8 intercambiabile mediante un sistema uguale a quello che si trova su sax alto, tenore e baritono.\nIl sassofono viene suonato in piedi o seduti, soprattutto i modelli pi\u00f9 pesanti o in situazioni orchestrali, ed \u00e8 sospeso al collo del musicista tramite un apposito nastro, detto collarino, agganciato al corpo dello strumento. Inoltre esistono innumerevoli modelli di imbracature per scaricare pi\u00f9 ergonomicamente il peso dello strumento. Sul corpo dello strumento \u00e8 avvitato un gancio in cui viene inserito il pollice della mano destra dello strumentista per dare stabilit\u00e0 allo strumento durante l'esecuzione.\nL'ancia.\nL'ancia \u00e8 una lamina sagomata di legno ricavato dai fusti di canna comune, Arundo donax, specie del genere Arundo. Esistono anche ance ricoperte di plastica o realizzate in altri materiali (plastica, fibra di vetro, fibra di carbonio). Queste sono pi\u00f9 omogenee e si adattano meglio del legno alle condizioni estreme di temperatura e umidit\u00e0, ma non hanno il calore del suono proprio del legno.\nNegli strumenti ad ancia semplice, come i sassofoni, il suonatore comprime l'ancia tra il labbro inferiore, che tiene ripiegato sull'arcata dentale per conferirgli rigidit\u00e0, e la superficie piana del bocchino e soffia. Il getto d'aria cos\u00ec prodotto, oscillando dentro e fuori dal canale delimitato dalla superficie dell'ancia e dalla cavit\u00e0 del bocchino, pone in vibrazione l'ancia stessa che funge cos\u00ec da emettitore del suono.\nLa legatura (o fascetta).\nL'ancia viene fissata al bocchino tramite un elemento detto \"legatura\", che \u00e8 una fascetta realizzata in metallo o materiale sintetico: il nome deriva dal fatto che in passato veniva utilizzato a questo scopo del comune spago, tecnica che alcuni strumentisti, soprattutto clarinettisti di scuola tedesca, usano ancora. La legatura ha una minima influenza sulle caratteristiche timbriche del sassofono. Tuttavia la sua funzione resta quella di fissare in modo solido l'ancia al bocchino. Esistono numerosi tipi di legature che differiscono sia per i diversi materiali impiegati (cuoio, materiale sintetico, legno, metallo) sia per i diverse tipi di fissaggio (a vite semplice, doppia, mediante placca di metallo, eccetera). Alcuni tipi di legature (Vandoren Optimum, Rovner Eddie Daniels, Fran\u00e7ois Louis) sono costituiti da una placca smontabile e da un supporto di fissaggio. Queste legature permettono la sostituzione della placchetta con altre di diversa forma e tipo permettendo di modificare leggermente il suono e soprattutto la \"resistenza\" dell'ancia. Particolare \u00e8 la legatura fabbricata da Winslow: l'ancia viene assicurata al bocchino mediante dei gommini posizionabili su dei forellini presenti nella fascetta. \u00c8 possibile variare la posizione dei suddetti gommini modificando il suono e il comfort.\nImboccatura o bocchino.\nIl sassofonista produce il suono applicando le labbra all'imboccatura, conosciuto anche come bocchino o becco, fissata all'estremit\u00e0 pi\u00f9 sottile dello strumento. Questo elemento presenta dimensioni variabili a seconda dello strumento a cui viene applicato, \u00e8 realizzato in svariati materiali tra cui l'ebanite, vari tipi di metallo (principalmente ottone, ma anche acciaio e argento massiccio), in tonolite (un minerale di quarzo), in legno (ebano, palissandro, eccetera), il cristallo, il vetro. Negli ultimi anni si \u00e8 diffusa la produzione di imboccature in resina per abbassare i costi di lavorazione e per rendere pi\u00f9 precisa la finitura dimensionale e geometrica. Le resine epossidiche sono inerti rispetto ad acidi ed enzimi, al pari del cristallo, e questo rende pi\u00f9 igienico l'uso dell'imboccatura stessa.\nIl materiale influisce comunque marginalmente sulla qualit\u00e0 timbrica del suono: sono piuttosto le caratteristiche costruttive, principalmente la cameratura interna, l'apertura e la forma e angolazione del tetto, a modificare profondamente il suono. Il timbro \u00e8 determinato principalmente dal tipo e rigidit\u00e0 dell'ancia.\nIl bocchino del sax \u00e8 simile all'imboccatura del clarinetto dal quale deriva: internamente cavo, presenta un'estermit\u00e0 sottile detta labbro e, sulla faccia piana alla quale viene fissata l'ancia, una fenditura arrotondata che comunica con una cavit\u00e0 risonante interna detta camera; da qui vibrazioni vengono trasmesse al resto dello strumento attraverso l'accoppiamento con il collo.\nLa parte inferiore del bocchino, chiamata \"finestra\", \u00e8 la superficie dove l'ancia va a contatto durante la vibrazione. I binari e il ciglio frontale che delimitano la \"finestra\" hanno uno sviluppo superficiale curvo (mostrato in figura): la curvatura dei binari (la simmetricit\u00e0 tra il profilo del binario destro e quello sinistro) hanno un'influenza enorme su come e quanto l'ancia vibra e di conseguenza sul suono dello strumento.\nIl piano dove poggia l'ancia \u00e8 una delle parti pi\u00f9 delicate del bocchino e spesso pu\u00f2 presentare delle difformit\u00e0 e non presentare una superficie perfettamente piatta. Quando si verifica ci\u00f2, l'ancia aderisce male al bocchino e il suono risulta compromesso: si possono avere difficolt\u00e0 nell'attacco, suono \"soffioso\" o acido, fischi, eccetera. Come succede per il resto dello strumento, la produzione in serie tende a essere piuttosto grossolana sotto questo punto di vista: questa \u00e8 una delle principali cause della tendenza di molti sassofonisti a ricercare becchi artigianali o almeno costruiti secondo tolleranze di lavorazione molto pi\u00f9 strette. Ci\u00f2 fa lievitare enormemente il prezzo delle imboccature considerate \"di pregio\", moderne o antiche che siano. Spesso per far fronte a questi problemi sulle imboccature ci si rivolge a tecnici specializzati nell'ottimizzazione delle imboccature per strumento ad ancia singola.\nLa forma di questa curva e la forma della camera risonante interna al bocchino, assieme al suo accoppiamento con l'ancia e alla scelta di quest'ultima, sono tra i parametri che determinano il suono dello strumento. Un altro di questi parametri \u00e8 la forma del collo dello strumento. L'influenza del resto dello strumento \u00e8 assai inferiore.\nIl bocchino viene infilato sul collo dello strumento che ha una forma conica ed \u00e8, nella parte iniziale, rivestito da un foglio di sughero, spesso lubrificato con appositi prodotti di consistenza cerosa, per permettere allo strumentista di regolare l'intonazione dello strumento variando la posizione del bocchino sul collo: a posizioni pi\u00f9 avanzate, che diminuiscono la lunghezza e il volume del sistema risonante, corrispondono intonazioni pi\u00f9 acute.\nIn passato la Conn brevett\u00f2 un sistema innovativo e complesso nella realizzazione denominato \"Microtuner Neck\". Il collo in questo caso presentava una ghiera ruotabile seguito da una piccola porzione di collo rivestita dal sughero: si posizionava il bocchino sul sughero fino a toccare la ghiera. Per intonare il sax era necessario ruotare leggermente la ghiera verso destra (il tubo si accorcia, quindi l'intonazione sale), o verso sinistra (il tubo si allunga, quindi l'intonazione scende). Il \"Microtuner Neck\" permetteva di accordare lo strumento in modo estremamente accurato anche durante l'esecuzione di un brano. Tuttavia scomparve negli anni quaranta circa visti i costi enormi di produzione, poich\u00e9 la tendenza del mercato si orienta sempre pi\u00f9 verso strumenti fabbricati in serie e a bassi costi e soprattutto vista la delicatezza intrinseca del sistema, che in condizioni critiche poteva comportare perdite di aria.\nLe chiavi.\nLe chiavi servono per chiudere e aprire i fori presenti nel fusto dello strumento, allo scopo di variare la lunghezza della colonna d'aria in risonanza all'interno dello strumento producendo cos\u00ec note di diversa altezza.\nI sassofoni moderni hanno in media 23 piattelli premuti da nove dita del musicista: il pollice destro viene usato come punto di appoggio per assicurare l'equilibrio dello strumento. Il pollice sinistro poggia su un apposito bottone e concorre a controllare lo strumento. Inoltre, con la punta, aziona il portavoce: questa \u00e8 una chiave che, a parit\u00e0 di posizione, permette l'esecuzione delle note nella seconda ottava. Inoltre si utilizzano il palmo della mano sinistra (note della terza ottava, dal re al fa\u266f e sopracuti) e la prima falange dell'indice destro (si\u266d e varie posizioni della terza ottava e sopracuti).\nSecondo la tecnica tradizionale, ogni chiave \u00e8 associata a un dito ben preciso, e il suo piattello \u00e8 posizionato nel punto ergonomicamente pi\u00f9 adatto: per alcuni passaggi tecnici si possono utilizzare posizioni delle dita eterodosse. Esistono artigiani specializzati nella realizzazione di strumenti adatti a persone prive di qualche falange o di un'intera mano.\nMusica per sassofono.\nVedi voce Repertorio del Saxofono"}
{"id": "40430", "revid": "54054668", "url": "https://it.wikipedia.org/wiki?curid=40430", "title": "Sax", "text": ""}
{"id": "40432", "revid": "124432331", "url": "https://it.wikipedia.org/wiki?curid=40432", "title": "Gottfried B\u00f6hm", "text": "Biografia.\nNasce il 23 gennaio 1920 a Offenbach am Main in Germania, in una famiglia di architetti. Suo padre, Dominikus B\u00f6hm, \u00e8 noto per aver costruito numerose chiese in Germania. Si laurea all'Istituto Tecnico di Monaco di Baviera nel 1946 e studia scultura all'Accademia delle Belle Arti della stessa citt\u00e0. A partire dal 1947 collabora col padre fino alla morte di questo nel 1955. Nello stesso periodo collabora con la \"Societ\u00e0 per la Ricostruzione di Colonia\" sotto la direzione di Rudolf Schwarz. Nel 1951 passa sei mesi a New York dove lavora nella studio di Cajetan Baumann. Completa il suo soggiorno americano con un viaggio di studio per il paese che gli d\u00e0 l'occasione di incontrare Ludwig Mies van der Rohe e Walter Gropius per i quali nutre una forte ammirazione.\n\u00c8 il progettista di numerosi edifici in Germania, che comprendono chiese, musei, teatri, centri culturali, uffici e abitazioni.\n\u00c8 stato considerato un architetto espressionista negli anni sessanta, e di recente come post-Bauhaus, ma lui preferisce considerarsi un architetto che crea \"connessioni\", tra passato e nuovo, tra idee e mondo fisico, tra singolo edificio ed ambiente urbano, e questo si traduce nella scelta della forma, dei materiali e del colore delle costruzioni che progetta. Molti dei suoi edifici sono realizzati in calcestruzzo grezzo, a faccia vista, ma a partire dal Centro civico a Bergisch Gladbach comincia ad utilizzare nuovi materiali come vetro ed acciaio, una svolta nella sua scelta dei materiali, dovuta all'evoluzione tecnologica.\nIn numerosi suoi progetti \u00e8 evidente l'attenzione per la pianificazione urbana, come nella zona attorno alla cattedrale di Colonia, nella Prager Platz a Berlino, nella zona attorno al castello di Saarbr\u00fccken e nel quartiere Lingotto a Torino.\nHa ricevuto numerosi premi fra i quali il prestigioso Premio Pritzker nel 1986."}
{"id": "40435", "revid": "1598", "url": "https://it.wikipedia.org/wiki?curid=40435", "title": "Gottfried Boehm", "text": ""}
{"id": "40442", "revid": "6923", "url": "https://it.wikipedia.org/wiki?curid=40442", "title": "Gestore logico dei volumi", "text": "Un gestore logico dei volumi (in lingua inglese logical volume manager, abbreviato LVM) in informatica indica un software di gestione dei dischi disegnato per essere pi\u00f9 flessibile del normale partizionamento fisico.\nIl programma di gestione permette infatti, con un'estensione \"Online JFS\" installata, di ridimensionare ogni singolo file system senza dover riavviare la macchina, anche quando il filesystem \u00e8 in uso. Solitamente viene utilizzato su file server o database server per gestire array di dischi (es. RAID) o unit\u00e0 Storage Area Network (SAN).\nFunzionamento.\nLVM funziona come indicato di seguito:\nCon questo tipo di strumento \u00e8 possibile configurare varie tipologie di RAID dei dischi.\nTra i sistemi operativi che incorporano il gestore logico di volumi si trovano:\nEsistono sul mercato diversi software di volume management che predispongono praticamente qualunque sistema operativo alla gestione flessibile dello spazio disco."}
{"id": "40443", "revid": "599013", "url": "https://it.wikipedia.org/wiki?curid=40443", "title": "Lvm", "text": ""}
{"id": "40444", "revid": "1590", "url": "https://it.wikipedia.org/wiki?curid=40444", "title": "Edward Ellington", "text": ""}
{"id": "40445", "revid": "1590", "url": "https://it.wikipedia.org/wiki?curid=40445", "title": "William Basie", "text": ""}
{"id": "40449", "revid": "599013", "url": "https://it.wikipedia.org/wiki?curid=40449", "title": "Oem", "text": ""}
{"id": "40461", "revid": "767487", "url": "https://it.wikipedia.org/wiki?curid=40461", "title": "Veritas Software", "text": "Veritas Software \u00e8 una societ\u00e0 di software fondata nel 1989 e situata a Mountain View (California), specializzata nella produzione di programmi per l'archiviazione dei dati.\nUnione con Symantec.\nIl 16 dicembre 2004 Veritas e Symantec annunciano la volont\u00e0 di fondersi per un valore di $13.5 miliardi circa. Era il maggiore annuncio di fusioni di software house dell'epoca. Il 24 giugno 2005 gli azionisti Veritas e Symantec approvano la delibera. Il 2 luglio 2005 Symantec e Veritas finalizzano l'unione e la compagnia risultante mantiene il nome Symantec.\nNel 2016 avviene lo spin-off da Symantec e viene acquisita dal fondo d'investimento Carlyle Group che ne detiene tuttora il controllo.\nProdotti.\nTra i prodotti di Veritas Software \u00e8 doveroso menzionare VxFS, uno dei primi file system journaling, il software di backup per utilizzo SOHO \"Backup Exec\" e quello destinato alle grosse imprese \"Netbackup\".\nUlteriori prodotti nel portafoglio d'offerta sono :\nVeritas Resiliency Platform (VRP) - prodotto per la gestione della Business Continuty e DR onpremis e in multicloud\nVeritas Risk Analyzer - per il supporto e verifica della consistenza delle insfrastrutture HW e SW a supporto del DR e BC\nVeritas Cloud Point - per la gestione centralizzata delle snapshot su multi array e multi cloud\nVeritas Enterprise Vault Suite - per la gestione dell'archiviazione dei dati non strutturati e la classificazione delle informazioni in base a policy (ad esempio GDPR)\nVeritas Information Map - per la discovery e reportistica dei sistemi e dati aziendali\nVeritas Access : secondary storage e long term retantion storage\nCognitive Object Storage : Secondary storage con IA per la classificazione degli oggetti\nCloud Mobility : per la migrazione degli ambienti da e verso il cloud, da un Vmware a Hyper-V"}
{"id": "40468", "revid": "484362", "url": "https://it.wikipedia.org/wiki?curid=40468", "title": "Dialettica (Pietro Abelardo)", "text": "La Dialettica \u00e8 un'opera letteraria e filosofica di Pietro Abelardo, filosofo francese (1079-1142).\nQuest'opera, composta tra il 1117 e il 1121, costituisce uno dei fondamenti della filosofia scolastica medievale. Essa \u00e8 costituita da cinque trattati, e si rif\u00e0 al pensiero di Severino Boezio, Porfirio e Aristotele. \nLa sua finalit\u00e0 \u00e8 essenzialmente didattica, Abelardo ha infatti insegnato logica all'Universit\u00e0 di Parigi: essa nacque come manuale per insegnare a distinguere tra argomenti veri e falsi. A tal fine, il trattato si occupa delle parti del discorso, delle proposizioni e dei sillogismi, dei topici e della divisione e definizione degli enunciati \nIl metodo \u00e8 quello dell'analisi strutturale del discorso, diviso aristotelicamente in \"antepraedicamenta\" (forme), \"praedicamenta\" (tipi di vocaboli) e \"postpraedicamenta\" (significati).\n\u00abAbelardo, che nella controversia sugli universali occup\u00f2 una posizione mediana definita concettualismo (gli universali sono \"ante rem\" In Dio, \"in re\" nel mondo e \"post rem\" nell'intelletto umano), qui [nel trattato] si presenta in veste di logico che sottopone a un'analisi critica il significato di vocaboli e proposizioni\u00bb"}
{"id": "40469", "revid": "47767", "url": "https://it.wikipedia.org/wiki?curid=40469", "title": "Abelardo (nome)", "text": "Origine e diffusione.\nL'origine di questo nome \u00e8 dibattuta; alcune interpretazioni lo vogliono derivante da un nome di origine germanica, come ad esempio Eberardo o Adalardo; altre fonti, tuttavia, bollano queste come paretimologie dovute alla somiglianza fonetica. Sono state proposte anche origini celtiche, con il significato di \"figlio di Eliard\" (o \"Aeliard\"), oppure potrebbe essere un derivato di Abele modificato con l'aggiunto dell'elemento germanico \"hard\" (\"forte\", \"valoroso\").\n\u00c8 un nome che ha goduto di scarsa diffusione, tanto oggi quanto a livello storico (si ritrova, nell'XI secolo, un Abelardo d'Altavilla, condottiero normanno). Il suo uso odierno richiama generalmente il teologo medievale francese Pietro Abelardo, noto per la sua storia d'amore con Eloisa e la sua opposizione a Bernardo di Chiaravalle. In questo caso, \"Abelardo\" (in francese \"Ab\u00e9lard\", talvolta scritto anche \"Abailard\" e \"Abaelardus\") non era il suo vero cognome, ma uno pseudonimo che adott\u00f2 intorno all'anno 1100, la cui origine \u00e8 ignota: in proposito, fra le varie ipotesi, oltre a quelle gi\u00e0 citate sopra, si aggiunge quella secondo la quale sarebbe un appellativo basato sul termine francese \"Abeille\" (\"ape\"), affibbiatogli in virt\u00f9 della sua industriosit\u00e0 e della dolcezza (in senso figurato) della sua parlantina.\nOnomastico.\nPoich\u00e9 \u00e8 un nome adespota, ovvero privo di santo patrono, l'onomastico pu\u00f2 essere festeggiato il 1\u00ba novembre, ricorrenza di Ognissanti."}
{"id": "40471", "revid": "436907", "url": "https://it.wikipedia.org/wiki?curid=40471", "title": "Rage Against the Machine (album)", "text": "Rage Against the Machine \u00e8 il primo album in studio del gruppo musicale statunitense omonimo, pubblicato il 3 novembre 1992 dalla Epic Records.\nDescrizione.\nL'album \u00e8 ritenuto uno dei primi ad aver lanciato il rap metal, genere musicale che ricever\u00e0 maggiore visibilit\u00e0 verso la fine degli anni novanta, con gruppi di orientamento pi\u00f9 commerciale rispetto ai Rage Against the Machine, come Limp Bizkit, Linkin Park, P.O.D. e Crazy Town. Questo album \u00e8 considerato dai critici una pietra miliare e uno di quelli che pi\u00f9 hanno influenzato il nu metal, citato spesso come influenza per importanti esponenti di questo stile, come Korn, Incubus e i gi\u00e0 citati Limp Bizkit. Ad ogni modo questo album risulter\u00e0 molto lontano dalle successive produzioni, visti i temi politici che vennero affrontati senza alcun compromesso.\nLa copertina del disco rappresenta l'immolazione del monaco buddista Th\u00edch Qu\u1ea3ng \u0110\u1ee9c, che si diede fuoco per protesta contro il trattamento riservato agli osservanti la religione buddista, sotto il governo del Vietnam del Sud (filoamericano).\nL'album esprime l'energia e la rabbia dei quattro, con pezzi di immediata presa dopo i primi ascolti, come \"Bombtrack\", \"Take the Power Back\" e \"Know Your Enemy\". In altri brani, il gruppo riesce a creare un lento crescendo di potenza e rabbia, come nel caso di \"Settle for Nothing\" e \"Bullet in the Head\", mentre in altri l'ossessiva ripetizione di parole (\"Freedom\") o di intere frasi la fa da padrona (\"Killing in the Name\": \"Fuck you, I won't do what you tell me\").\nDurante la registrazione dell'album, il chitarrista Tom Morello ha utilizzato tecniche particolari per cambiare radicalmente il suono emesso dalla sua chitarra ed ottenere determinati effetti sonori, fino quasi a far sembrare che siano stati utilizzati dei sintetizzatori. Alla fine delle note di copertina dell'album il gruppo ha infatti inserito la scritta \u00abno samples, keyboards or synthesizers used in the making of this record\u00bb, che tradotto significa: \u00abnessun campionatore, tastiera o sintetizzatore \u00e8 stato utilizzato durante la realizzazione di questo disco\u00bb.\nIl disco si piazz\u00f2 alla posizione numero 45 nella classifica dei top 200 di Billboard.\nLe canzoni.\nIl testo della canzone \"Freedom\" \u00e8 stato scritto per protestare contro l'incarcerazione dell'attivista politico Leonard Peltier.\n\"Know Your Enemy\" \u00e8, secondo la critica, una delle tracce prominenti. AllMusic la descrive come un brano \"memorabile\".\nIl brano \u00e8 stato scritto da Zack de la Rocha e composto dall'intero gruppo. Una sua prima versione, registrata ai Sunbirth Studio di Los Angeles, fu pubblicata nel demo autoprodotto che la band diede alle stampe nel dicembre del 1991. Il brano si apre con un'introduzione dove il chitarrista Tom Morello fa uso di un interruttore per passare da un pick-up acceso a uno spento, creando un effetto simile a quello del tremolo, e imitando le sonorit\u00e0 dei sintetizzatori di cui si faceva uso nel rock classico degli anni settanta. La chitarra \u00e8 accompagnata dallo slapping del basso da parte di Tim Commerford.\nIl testo della canzone ha un significato antimilitarista e di denuncia nei confronti dell'autoritarismo del governo statunitense.\nAlla registrazione del brano, oltre alla band, hanno partecipato Maynard James Keenan dei Tool, che canta durante il bridge, e Stephen Perkins dei Jane's Addiction, che suona le percussioni.\nLa canzone \u00e8 stata ripubblicata in diverse antologie del gruppo, quali ad esempio \"Rage Against the Machine\", \"The Battle of Mexico City\" e \"Live at the Grand Olympic Auditorium\".\nIl pezzo \"Wake Up\" \u00e8 presente nella colonna sonora del film \"Matrix\" del 1999 con Keanu Reeves, mentre \"Killing in the Name\" \u00e8 presente nel videogioco \"\".\nAccoglienza.\nL'album venne accolto dalla critica specializzata con recensioni miste. Secondo \"NME\", \u00abil principale motivo della maggiore credibilit\u00e0 del gruppo, rispetto alle precedenti esperienze rap rock, \u00e8 la completa mancanza di pretese e di apporti tecnici\u00bb, mentre \"Q\" consider\u00f2 il disco \u00abuna vera e propria registrazione di attitudine e di energia\u00bb. Robert Hilburn di \"Los Angeles Times\" lo esalt\u00f2 come \u00abun debutto potente e politicamente consapevole\u00bb ed elogi\u00f2 De La Rocha definendolo \u00abuna star in buona fede in grado di unire, soprattutto dal vivo, un carisma alla Bob Marley e un modo di fare rap alla Chuck D \u2013 e la stessa musica \u00e8 dura e senza rimorsi quanto il suo rap\u00bb.\nRobert Christgau invece ebbe un'impressione minore, etichettando l'album come \u00abun contenitore di metal per chi ama il rap e odia l'opera\u00bb e definendo i brani \"Know Your Enemy\" e \"Wake Up\" come chiari esempi di presunta semplicit\u00e0 musicale. In una recensione retrospettiva, Eduardo Rivadavia di AllMusic scrisse che \u00absi trattava del primo vero album rap metal, registrato e pubblicato per la prima volta da un gruppo in grado di fare musica specifica, dopo le rapide incursioni degli anni precedenti\u00bb, e apprezz\u00f2 \u00abrime ricche di significato e una notevole carica di convinzione\u00bb, definendo il tutto \u00abessenziale\u00bb.\nNel 2001 \"Q\" posizion\u00f2 \"Rage Against the Machine\" all'interno della sua lista dei 50 album pi\u00f9 pesanti di tutti i tempi. Nel 2005 fu inserito anche nella lista \"1001 Albums You Must Hear Before You Die\". Nell'ottobre 2011 \"Rage Against the Machine\" raggiunse il quinto posto nella lista di \"Guitar World\" dei dieci migliori album rock del 1992. Nel 2012 entr\u00f2 alla posizione numero 365 della lista di \"Rolling Stone\" dei 500 migliori album di tutti i tempi, e la numero 24 nella lista dei \"100 pi\u00f9 grandi album metal\" stilata dalla medesima rivista."}
{"id": "40472", "revid": "1924342", "url": "https://it.wikipedia.org/wiki?curid=40472", "title": "Evil Empire", "text": "Evil Empire \u00e8 il secondo album in studio del gruppo musicale statunitense Rage Against the Machine, pubblicato nel 1996.\nIl titolo dell'album riprende l'espressione impero del male (\"evil empire\") utilizzata da Ronald Reagan, all'epoca in cui era presidente degli Stati Uniti, per indicare l'Unione Sovietica.\nDescrizione.\nEvil Empire esce a quattro anni di distanza dal precedente album di esordio, \"Rage Against the Machine\", e mantiene intatta la rabbia ed il disprezzo verso il sistema capitalistico degli Stati Uniti. Il cantante Zack de la Rocha esprime il suo disappunto in maniera da collocarsi a met\u00e0 strada tra il rapper Chuck D ed un predicatore di strada. Gli slogan libertari gridati da Zack si ergono sopra il pesante assalto musicale degli altri tre componenti della band. La band non ebbe molto tempo per provare e comporre nuovi pezzi dopo il 1993, per\u00f2 su \"Evil Empire\" si pu\u00f2 notare la sperimentazione di nuove distorsioni di chitarra (Morello) e di basso (Commerford). Il chitarrista Tom Morello dimostra un impressionante variet\u00e0 di suoni ed effetti sonori.\nDall'album furono estratti i singoli \"People of the Sun\" e \"Bulls on Parade\", grazie ai quali l'album riusc\u00ec a piazzarsi al primo posto nella classifica di Billboard."}
{"id": "40473", "revid": "76963", "url": "https://it.wikipedia.org/wiki?curid=40473", "title": "Katsuhiro \u014ctomo", "text": "Biografia.\nGli esordi.\nKatsuhiro \u014ctomo nasce ad Hasama (diventata poi Tome) nella prefettura di Miyagi, 400\u00a0km a nord-est di Tokyo, il 14 aprile del 1954. Finita la scuola superiore decide di trasferirsi a Tokyo per cercare lavoro come disegnatore e sceneggiatore.\nFirma il suo primo contratto per una serie di brevi strip da pubblicare settimanalmente sulla rivista \"Action\", la prima delle quali \u00e8, a partire dal 4 ottobre 1973, \"J\u00fbsei\", un adattamento della novella \"Mateo Falcone\" dello scrittore e drammaturgo francese Prosper M\u00e9rim\u00e9e. Ne seguiranno diverse altre, tra cui \"Shiny\u00fb\", \"Sumairii Ojisan\" e \"J\u00f4kai Kaze\".\nIl 25 aprile del 1974 viene pubblicata, ancora su \"Action\", \"Boogie Woogie Waltz 1\", una raccolta di storie brevi che delineano la realt\u00e0 urbana di una sempre pi\u00f9 caotica Tokyo contemporanea, fra abuso di droghe, musica rock, violenze, sesso, omicidi; la seconda parte esce circa un mese pi\u00f9 tardi. Ancora decisamente sperimentale per lo stile, \u00e8 un lavoro chiave della sua prima produzione, che lo stesso \u014ctomo nel 1981 proporr\u00e0 alla casa editrice K\u014ddansha di ripubblicare in un unico volume, con la volont\u00e0 di rintracciare il suo passato di mangaka.\nNel 1978 disegna e pubblica sulla testata \"Young Comic\" una personale parodia di \"H\u00e4nsel e Gretel\" dei fratelli Grimm. Inizia cos\u00ec la realizzazione di una serie di parodie di classici occidentali, da \"Il Mago di Oz\" a \"Biancaneve\", da \"I tre porcellini\" a \"Robinson Crusoe\".\n1979 - \"Fireball\".\n\u00c8 del 1979, dopo anni di storie brevi, il lavoro pi\u00f9 importante della produzione che va dal 1971 al 1979: il 27 gennaio, su \"Draks Action\" esce \"Fireball\", della lunghezza di 50 pagine. L'introduzione \u00e8 un omaggio all'opera \"Mano con sfera riflettente\" dell'artista incisore olandese M. C. Escher e le pagine seguenti compongono un dettagliato corpo contraddistinto da quelle che saranno, per le produzioni a venire, le principali caratteristiche stilistiche e tematiche di Otomo: efficace semplicit\u00e0 nei volti, pulizia del tratto, dettagliate e monumentali architetture, ritmo narrativo incalzante, attenzione alle tecnologie, poteri telecinetici, esplosioni atomiche.\n\u00c8 interessante notare che \"Fireball\", nonostante sia un'opera formalmente incompiuta, in realt\u00e0 testimonia la capacit\u00e0 di sintesi dell'autore che, in poche tavole riesce a offrire la necessaria quantit\u00e0 di informazioni al lettore, un'abilit\u00e0 certamente sviluppata nei molti anni di produzione di racconti brevi.\n\"Fireball\" \u00e8 l\"ouverture\" a una lunga, costante e variegata attivit\u00e0 artistica, e conferma definitivamente l'autore nel panorama nazionale.\nNel marzo del 1979 esce \"Short Piece\", raccolta di alcuni lavori eseguiti fra il 1976 e il 1979. Nel luglio dello stesso anno esce il numero 7 della rivista mensile \"PAFU\" completamente dedicato a Otomo, sulla scia del successo di \"Fireball\". Infine, sempre nel 1979, a ottobre esce una terza pubblicazione, \"Highway Star\", seconda raccolta di storie brevi disegnate tra il 1975 e il 1978. Nel 1980, fra la creazione di altre storie brevi e la realizzazione di nuove rivisitazioni in chiave parodistica di altrettanti classici, arriva la prima parte di quella che sar\u00e0 un'altra opera chiave dell'autore, \"Domu\" (in Italia \"Sogni di bambini\").\nNel 1981 escono quindi le seguenti pubblicazioni:\n1982 - \"Domu\".\nAlla fine del 1982 Otomo inizia la stesura di \"Akira\" e completa \"Domu\", pubblicato un anno dopo in un unico volume che ne raccoglie le quattro parti con l'aggiunta di materiale inedito rispetto alla serializzazione vista sulla rivista \"Draks Action\".\nPremiato con lo \"Science Fiction Grand Prix Award\" nel 1983 e primo manga a essere onorato con tale riconoscimento, \"Domu\" narra di una serie di misteriosi omicidi che avvengono in un enorme complesso condominiale. Vagando smarrita in cerca di indizi nel tentativo di risolvere il caso, la polizia scettica e intimorita non riesce mai del tutto a entrare in quel microcosmo e a scoprire, o ad immaginare, le vere cause delle morti. Servir\u00e0 il coraggio di una bambina per porre fine alla serie di inspiegabili incidenti.\nIn \"Domu\" Otomo matura molte delle caratteristiche del suo stile, come la maniera di concepire e disegnare gli sfondi e i volti dei personaggi. Sotto il profilo tematico, poi, riprende temi gi\u00e0 affrontati in \"Fireball\", come i poteri telecinetici.\nDello stesso anno \u00e8 la pubblicazione di \"Kibun Ha M\u00f4 Sens\u00f4\", su soggetto di Toshihiko Yahagi, e della gi\u00e0 introdotta raccolta \"Boogie Woogie Waltz\".\nDisegni in movimento: l'animazione.\nNel 1983 lavora come \"character designer\" al film \"Genma Taisen\" (\"Harmagedon - La guerra contro Genma\"), per la regia di Rintar\u014d, primo contributo dell'autore nella realizzazione di un \"anime\". Il risultato \u00e8 ben visibile nell'artbook edito lo stesso anno, \"Character off - Genma Taisen\".\nNell'arco di tempo che va dal 1982 al 1990 Otomo completa la realizzazione di \"Akira\", che sar\u00e0 pubblicato in Giappone in sei volumi tra il 1984 e il 1993. Tra il 1982 edil 1987 si occupa anche dei titoli di testa e di coda del programma televisivo \"You\", del lungometraggio animato tratto da \"Akira\" (del 1988, con sceneggiatura scritta a quattro mani insieme a Iz\u014d Hashimoto), di varie illustrazioni pubblicitarie (per la macchina fotografica T70 Gun edil condizionatore 'Honda City Turbo 2'), dell'uscita della ristampa di \"Short Piece\" (1986), delle sequenze di apertura e chiusura del lungometraggio animato \"Robot Carnival\" (1987), del cortometraggio \"Koji Chusi Meirei\", terzo episodio dell'animazione \"Manie Manie Meikyu Monogatari\" (sempre del 1987, edito in Italia come \"Manie-Manie - I racconti del labirinto\"), e della preparazione e pubblicazione dell'artbook antologico \"KABA\" (1989).\nNel 1989 esce in Giappone \"Otomo Anthology 1\", la prima di due antologie che raccolgono lavori realizzati tra il 1977 e il 1982, tra cui \"Fireball\".\nLa consacrazione con \"Akira\".\n\"Akira\" \u00e8 l'opera che da molti \u00e8 considerata il capolavoro di Katsuhiro Otomo.\nCome dichiarato dallo stesso autore a proposito dell'incompletezza di \"Fireball\", egli pass\u00f2 diversi anni nel tentativo di riprendere e concludere la storia, per poi arrivare alla consapevolezza di doverlo scrivere da capo, con pi\u00f9 tempo a disposizione e con l'obiettivo di approfondire quello che inizialmente era stato solamente accennato.\n\u00c8 cos\u00ec che nasce \"Akira\", la sua opera pi\u00f9 significativa e conosciuta: 2200 tavole mostrano una viva e pulsante Neo-Tokyo del 2030 costruita sulle rovine della precedente Tokyo, semidistrutta da un'esplosione atomica. Un giovane \"biker\", Shotaro Kaneda, si ritrover\u00e0 coinvolto nelle conseguenze che deriveranno dall'incontro che il suo migliore amico Tetsuo Shima far\u00e0 con un misterioso bambino proprio tra le rovine situate nell'epicentro della vecchia esplosione, lasciate intatte al centro della citt\u00e0.\nPersonaggi profondi e memorabili, un ritmo narrativo teso e incalzante e un notevole impatto visivo compongono un'opera destinata a influenzare centinaia di artisti nipponici e d'oltre confine per anni.\n\"Akira\", il lungometraggio d'animazione che viene tratto dal manga omonimo nel 1988, diverr\u00e0 dal canto suo un nuovo punto di riferimento in termini di realizzazione, tecnologia e organizzazione nel campo dell'animazione e dar\u00e0 un contributo fondamentale all'affermazione dell'animazione giapponese sulla scena cinematografica mondiale. In seguito alla sua uscita, un'abbondante quantit\u00e0 di \"merchandise\", \"artbook\" e materiale a tema invade il globo sulla scia del culto generato dal manga e dal film: da segnalare in proposito l'uscita nel 1995 dell\"'artbook\" \"Akira Club\", pubblicato anche in Italia da Planet Manga.\nOltre \"Akira\".\nDel 1990 \u00e8 la serie manga \"The Legend of Mother Sarah\", con soggetto disegnato da \"Nagayasu Takumi\", pubblicato in Italia da Planet Manga. L'anno seguente realizza il live-action \"World Apartment Horror\", esordio alla regia di un film con attori in carne e ossa dopo le esperienze nell'animazione, tratto dal suo manga omonimo realizzato nello stesso anno in collaborazione con Satoshi Kon e Keiko Nobumoto.\nSempre nel 1991 scrive l'anime \"Roujin Z\", di cui poi \u00e8 stato realizzato anche il manga (in Italia \"ZeD\"). Suoi sono questa volta soggetto, sceneggiatura, character e mecha design, su disegni di Tai Okada, mentre la regia dell'anime \u00e8 di Hiroyuki Kitakubo.\nDal 1991 al 1995 si concentra principalmente sull'animazione e pubblica alcuni racconti come \"Night Flames\" (pubblicato nella \"Otomo Anthology 2\" nel 1996). Nel 1995 supervisiona il film di animazione a episodi \"Memories\", di cui diriger\u00e0 il terzo episodio intitolato \"Taih\u00f4 no Machi\" (\"Cannon Fodder\").\nDel 1996 \u00e8 anche l'omaggio a Batman intitolato \"Batman, the Third Mask\" all'interno della pubblicazione \"\". Nello stesso anno inizia i lavori del suo secondo lungometraggio animato, \"Steamboy\".\nTra il 1996 e il 2002 partecipa da dietro le quinte a diverse opere di animazione come \"Perfect Blue\" di Satoshi Kon, al quale da un piccolo supporto; \"Spriggan\", diretto da Norihiko Sudo, del quale cura la supervisione; \"Metropolis\", diretto da Rintaro, del quale scrive la sceneggiatura. Esce nel 2002 il testo per bambini \"Hipira\", in collaborazione con Shinji Kimura.\n\"Steamboy\", opera controversa.\nNel luglio del 2004 esce nelle sale \"Steamboy\", secondo lungometraggio animato di \u014ctomo. Il film lascia la critica fredda (soprattutto quella statunitense), cos\u00ec come molti fan che lamentano una mancanza di complessit\u00e0 dell'opera rispetto ad \"Akira\", visti tra l'altro anche i lunghi tempi di produzione.\nLa pellicola, per quanto pi\u00f9 lunga della media, soffre i limiti della durata di un film, ma si impone comunque per il ritmo delle molte scene d'azione e per la realizzazione delle architetture, degli sfondi e dei macchinari dettagliati. Ci\u00f2 che ha deluso molti critici e fan spesso \u00e8 l'eccessiva semplicit\u00e0 e linearit\u00e0 dell'intreccio, considerato a volte del tutto prevedibile, se non abusato, e mancante di un vero climax nella troppo lunga sequenza d'azione finale, fatta di interminabili esplosioni.\nAl tempo stesso, un altrettanto congruo numero di critici e di spettatori ha, al contrario, sottolineato come linearit\u00e0 e semplicit\u00e0 non corrispondano necessariamente a superficialit\u00e0 e banalit\u00e0, e come l'obiettivo degli sceneggiatori non fosse necessariamente una serie di colpi di scena inaspettati o un complesso intreccio della trama, quanto piuttosto sviluppare l'ambiguo rapporto che sussiste tra Ray Steam (il protagonista), suo padre e suo nonno, i quali si alternano continuamente in una serie di alleanze e conflitti.\nAncora, si \u00e8 sottolineata l'arguta provocatoriet\u00e0 della sequenza finale, in cui la multinazionale statunitense produttrice di armi si serve di Londra come campo di prova per i suoi ultimi prototipi, sottoponendo gli edifici e i suoi abitanti a un continuo bombardamento, utile a dimostrare ai propri clienti senza scrupoli la loro potenza distruttiva prima di concludere gli affari comodamente seduti in poltrona.\nProgetti recenti.\nNel 2006 partecipa in concorso alla 63\u00aa Mostra internazionale d'arte cinematografica di Venezia con il film live-action \"Mushishi\", tratto dal manga di Yuki Urushibara (pseudonimo di Yuki Yoshiyama) e gi\u00e0 adattato come anime nel 2006, per la regia di Hiroshi Nagahama.\nNel 2006 ha lavorato all'anime \"Freedom\", in collaborazione con la Nissin Food Products. Nato come progetto pubblicitario, ha costituito la base per la realizzazione di sette OAV in cui Otomo ha sperimentato l'utilizzo della computer grafica anche per i personaggi, ha curato storyboard, mecha design e character design originali, mentre la regia \u00e8 di Shuhei Morita, gi\u00e0 regista del mediometraggio animato \"Kakurenbo\".\n\"\", diretto da Shinji Takagi e basata sul racconto di Otomo \"SOS! Big Tokyo Metro Explorers\", \u00e8 un progetto animato di 40 minuti ed \u00e8 concepito come una radicale reinterpretazione del racconto, in forma di sequel.\nNel 2013 viene distribuito \"Short Peace\", che comprende anche \"Combustible\" di \u014ctomo."}
{"id": "40475", "revid": "1393243", "url": "https://it.wikipedia.org/wiki?curid=40475", "title": "In viaggio nel tempo", "text": "In viaggio nel tempo (\"Quantum Leap\") \u00e8 una serie televisiva di fantascienza prodotta a partire dal 1989 per la rete NBC, per un totale di cinque stagioni. Ideata da Donald P. Bellisario, Deborah Pratt, John Hill, Paul Brown e Tom Blomquist, \u00e8 interpretato da Scott Bakula e Dean Stockwell. Venne trasmesso in Italia per la prima volta dalla Rai negli anni novanta, in seguito da altre emittenti private.\nA causa di un incidente di laboratorio, lo scienziato protagonista viene sbalzato nello spazio e nel tempo, nei panni ogni volta di una persona diversa che egli si trova a sostituire temporaneamente. Continui richiami alla fisica quantistica non fanno che nascondere in realt\u00e0 storie di gente comune alle prese con le difficolt\u00e0 della vita, aiutate dal protagonista che prende letteralmente il loro posto per l'intera durata dell'episodio.\nTrama.\nIl dottor Samuel Beckett (Scott Bakula) fonda il progetto top secret \"Quantum Leap\", che render\u00e0 finalmente possibile il viaggio nel tempo. Ma proprio quando il progetto sta per essere ultimato viene tagliato il finanziamento e Sam, preoccupato per il futuro incerto dell'esperimento, sceglie di attivare l'ancora incompleto acceleratore (la macchina per il salto nel tempo). Il protagonista si ritrova cos\u00ec a saltare attraverso gli anni senza un apparente motivo e senza alcun controllo.\nAll'inizio Sam crede che il salto nel tempo avvenga in modo casuale ma comprende presto che per poter procedere nel suo viaggio temporale deve salvare coloro che sostituisce o persone vicine a loro da un evento futuro negativo.Quindi la teoria che il viaggio nel tempo sia completamente casuale viene messa in dubbio dal protagonista, che in realt\u00e0 sembra agire come manipolato da un'entit\u00e0 benevola superiore. Un'ulteriore conferma arriva da alcuni episodi in cui Sam incontra altre viaggiatrici del tempo (\"Evil Leaper\") che hanno come missione l'obiettivo completamente opposto, cio\u00e8 diffondere il male e il caos.\nNonostante il viaggiatore non si trasferisca all'interno di un ospite nei salti ma ne prenda completamente il posto con il suo corpo, agli occhi di chi lo guarda appare con l'aspetto, abiti compresi, di chi viene sostituito.\nAd aiutarlo provvede l'osservatore del progetto, cio\u00e8 il contrammiraglio Albert \"Al\" Calavicci (Dean Stockwell), che pu\u00f2 entrare in contatto cerebrale con il viaggiatore attraverso la \"Camera delle Immagini\", un luogo in cui viene proiettato olograficamente il mondo visto dagli occhi del viaggiatore del tempo. Al, utilizzando un palmare, \u00e8 in collegamento con Ziggy, il supercomputer senziente a supervisione del progetto, che fornisce calcoli e dati spesso utili, ma a volte errati, riguardo alla missione da compiere.\nNell'episodio conclusivo della serie Sam viene portato, dall'entit\u00e0 che governa il viaggio nel tempo, in un non-luogo nello stesso giorno della sua nascita e nel suo stesso corpo (non in quello da neonato, ma nel suo corpo adulto). Per questo motivo Al e Ziggy non riescono a rintracciarlo pur scandagliando il continuum temporale. Qui Sam parla con un barista che dimostra di saperne molto sui suoi viaggi e che, infine, gli pone il quesito che d\u00e0 il titolo all'episodio: \"Dove vuoi andare Sam?\".\nSam \u00e8 finalmente giunto alla fine del suo viaggio, ha compiuto il suo dovere e ora pu\u00f2 scegliere di tornare a casa definitivamente, ma decide di ricambiare l'amico Al per tutte le volte che gli ha salvato la vita: torna nel 1970 nelle proprie sembianze presentandosi alla prima moglie di Al e la convince ad aspettare il marito disperso in Vietnam. Successivamente Sam continua i suoi viaggi temporali in un ciclo infinito e senza uscita, ma, con un gesto di grande altruismo, ha cambiato la vita futura di Al che ora vive felice con la sua prima e unica moglie e le loro quattro figlie.\nFunzionamento dei viaggi nel tempo.\nIl progetto Quantum Leap contempla un viaggiatore che, grazie a un acceleratore, viaggia fisicamente nel passato e un osservatore che, usando la \"Camera delle Immagini\", riesce a entrare in contatto bidirezionale con il viaggiatore: il viaggiatore pu\u00f2 sentire e vedere l'osservatore (e ci\u00f2 che tocca, nel caso di oggetti o altre persone presenti nella camera), e viceversa l'osservatore pu\u00f2 sentire e vedere il viaggiatore e tutto ci\u00f2 che lo circonda. In entrambi i casi ci\u00f2 avviene sotto forma di ologramma, cio\u00e8 immagini tridimensionali immateriali.\nQuando il viaggiatore temporale viene mandato nel passato, un'altra persona deve prendere il suo posto e inviato nel futuro (futuro dal suo punto di vista, cio\u00e8 il presente del viaggiatore) nella \"Sala di Attesa\".Inoltre il salto nel tempo pu\u00f2 essere effettuato solo nel passato del viaggiatore, quindi nel periodo compreso tra l'istante della sua nascita e il suo presente (nel caso di Sam dopo l'otto Agosto 1953). Esiste inoltre un qualche legame, non meglio specificato e apparentemente non ben chiaro neanche ai partecipanti al progetto, che riguarda una forte somiglianza genetica. Infatti nel settimo episodio della quarta stagione (\"Gli scimponauti\") Sam prende il posto di uno scimpanz\u00e9, mentre nel ventesimo episodio della quinta stagione (\"Ufficiale s\u00ec\u2026 ma gentiluomo no!\") si sostituisce a un suo antenato nel 1862.Un caso a parte costituisce il primo episodio della quarta stagione (\"Torner\u00e0 di nuovo\") che si svolge nel 1945 in quanto, in occasione del salto precedente, Sam e Al si scambiano di posto, quindi l'osservatore diventa Sam e il viaggiatore Al, che nel 1945 era gi\u00e0 nato.\nNonostante il viaggiatore non si trasferisca all'interno di un ospite nei salti ma ne prenda completamente il posto con il suo corpo, agli occhi di chi lo guarda appare con l'aspetto, abiti compresi, di chi viene sostituito: ci\u00f2 vale anche per l'osservatore nella \"Camera delle Immagini\" e per lo stesso viaggiatore quando ad esempio si riflette in uno specchio. Viceversa la persona sostituita appare agli altri con l'aspetto del viaggiatore.Fanno eccezione animali, bambini molto piccoli e chi soffre di certe patologie mentali, che sono in grado di vedere le reali fattezze del viaggiatore, nonch\u00e9 percepire l'ologramma dell'osservatore. In un'occasione una persona con una mente fisicamente simile a quella di Sam riesce a sintonizzarsi con l'ologramma di Al, quindi a vederlo e ascoltarlo, ma senza percepire il vero aspetto del dottor Beckett (decimo episodio della terza serie, \"Miracolo a New York\").In alcuni episodi della quinta stagione (settimo, sedicesimo e diciassettesimo) Sam incontra i suoi equivalenti malvagi, che viaggiano nel tempo per peggiorare la vita delle persone, anzich\u00e9 migliorarla: essi si vedono l'un l'altro come i rispettivi sostituti sinch\u00e9 non si toccano, e a quel punto appaiono, sempre l'un l'altro, con le proprie fattezze.\nDurante il salto temporale una parte, a volte anche molto consistente, della memoria del viaggiatore viene rimossa. Inoltre si instaura un legame, spesso minimo ma in certi casi molto forte, con la psiche (sentimenti e conoscenze) di chi viene sostituito.\nAnche se durante la serie non viene spiegato chiaramente come accada, almeno l'osservatore e il viaggiatore (quest'ultimo non sempre, a causa dei vuoti di memoria cui \u00e8 soggetto) e almeno per un certo tempo, riescono a ricordare, dopo che il viaggiatore ha cambiato la storia, la versione originale di essa. Emblematici il primo episodio della seconda stagione (\"Luna di miele Express\") e il ventiduesimo della quarta (\"Il mio amico Bingo\").Nel primo di essi, il presidente di una commissione intesa a valutare se continuare a finanziare o meno il progetto \"Quantum Leap\" sta per deciderne la sospensione quando, per effetto di una missione portata a termine da Sam, viene istantaneamente sostituito da un'altra persona che decide di prorogarlo: nessuno si accorge di ci\u00f2 tranne Al, presente all'udienza per difendere il progetto stesso.Nel secondo, Sam cambia la storia in modo tale che il giovane Al viene incriminato e condannato a morte per un omicidio non commesso: istantaneamente l'osservatore non \u00e8 pi\u00f9 Al, bens\u00ec Edward St. John V, per\u00f2 Sam si ricorda ancora di Al e del suo ruolo originale, riuscendo alla fine a salvarlo.\nQuesta particolarit\u00e0 permette di capire che la nostra linea temporale, nella serie televisiva, non \u00e8 quella primigenia dell'universo dove si svolge, ma neanche quella dovuta agli interventi di Sam. Infatti, nonostante tali interventi cambino solitamente eventi personali che hanno un effetto molto limitato, praticamente invisibile, nella storia conosciuta ai pi\u00f9, in rare occasioni ci\u00f2 non accade.Si scopre cos\u00ec che, nella linea temporale del progetto \"Quantum Leap\", nell'attentato di Dallas non mor\u00ec solo John F. Kennedy per mano di Lee Harvey Oswald, ma anche la moglie Jacqueline (primo episodio della quinta stagione, \"Lee Harvey Oswald\").E inoltre che Marilyn Monroe mor\u00ec comunque per overdose di barbiturici, ma prima di completare il film \"Gli spostati\" (diciottesimo episodio della quinta serie, \"Goodbye Marilyn\").Infine nel ventunesimo episodio della quinta stagione (\"Pugni pupe e rock 'n roll\") Sam prende il posto di Elvis Presley e, pur rischiando di non farlo scoprire dai discografici e di farlo divenire famoso, alla fine ci riesce per\u00f2 in modo diverso da quanto \u00e8 avvenuto nel nostro continuum spazio-temporale.\nI luoghi dove si ritrova pi\u00f9 frequentemente sono lo stato della California (23 volte) e lo stato di New York (12 volte).\nEpisodi.\nSt. 1-4\nSt. 5\nQuantum Leap: A Bold Leap Forward.\nNotizie di un possibile film tratto dalla serie circolano dal 2003, sci fi channel con un comunicato fa chiarezza sull'argomento."}
{"id": "40476", "revid": "2033069", "url": "https://it.wikipedia.org/wiki?curid=40476", "title": "Tuono blu (serie televisiva)", "text": "Tuono blu (titolo originale \"Blue Thunder\") \u00e8 un telefilm di genere avventuroso con elementi fantascientifici prodotto nel 1984 per un totale di 11 episodi.\nLa serie televisiva traeva spunto dal film \"Tuono blu\" interpretato da Roy Scheider.\nAnche nel telefilm, il protagonista era un poliziotto assegnato a un reparto volo, che pilotava un elicottero sperimentale altamente sofisticato in realt\u00e0 derivato dall'A\u00e9rospatiale SA 341 Gazelle. \nNel telefilm si perde la connotazione politica, diventando un telefilm d'azione."}
{"id": "40477", "revid": "1226", "url": "https://it.wikipedia.org/wiki?curid=40477", "title": "Tuono Blu", "text": ""}
{"id": "40479", "revid": "547034", "url": "https://it.wikipedia.org/wiki?curid=40479", "title": "Wilhelm Kempff", "text": "Biografia.\nKempff inizi\u00f2 gli studi a Berlino e a Potsdam. I suoi tour iniziarono presto, essendo stato un artista molto precoce, gi\u00e0 premiato a nove anni. Tuttavia la sua prima apparizione a Londra \u00e8 del 1951, solo ancor pi\u00f9 avanti negli anni suon\u00f2 a New York, nel 1964. Mor\u00ec in Italia, a Positano. Da tempo era malato di Parkinson.\nConsiderato uno dei pi\u00f9 grandi pianisti del XX secolo, Kempff \u00e8 molto famoso grazie alle numerose registrazioni e incisioni di Ludwig van Beethoven, Robert Schumann, Johannes Brahms, Franz Schubert, Wolfgang Amadeus Mozart, Johann Sebastian Bach, Franz Liszt e Fryderyk Chopin. Le sue registrazioni si estendono per un periodo di oltre sessant'anni. Kempff \u00e8 stato tra i primi a registrare tutte le sonate di Franz Schubert, molto prima che diventassero popolari.\nKempff ha anche suonato musica da camera con Yehudi Menuhin, Pierre Fournier, Mstislav Rostropovich e altri. Particolarmente famose sono le registrazioni di tutte le sonate di Beethoven per violino e pianoforte insieme a Menuhin.\nUn'attivit\u00e0 meno nota di Kempff fu quella di compositore, che lo ha visto all'opera nelle composizioni di praticamente quasi ogni genere. La sua seconda sinfonia fu eseguita per la prima volta nel 1929 al Leipzig Gewandhaus da Wilhelm Furtw\u00e4ngler.\nHa anche trascritto un buon numero di opere di Bach e riveduto la trascrizione delle Variazioni Goldberg pubblicata attorno al 1900 da Ferruccio Busoni, trascrizione in parte da lui stesso utilizzata per l'incisione del luglio 1969, che lo vide interpretare un ruolo \"romantico\", diametralmente opposto alla visione gouldiana, rappresentata dalla registrazione del 1955, di questo grande capolavoro.\nIn ogni caso la venerazione di Kempff per Busoni risaliva sicuramente alla pi\u00f9 tenera et\u00e0 ed \u00e8 evidente dal numero di trascrizioni che di Busoni utilizz\u00f2 per incisioni e concerti, adattandole in parte all'ulteriore progresso tecnico dello strumento e alla diversa sensibilit\u00e0 dell'auditorio.\nEgli non vide alcuna contraddizione nel suonare professionalmente due strumenti, l'organo e il pianoforte, nonostante i suoi severi insegnanti di pianoforte lo avessero grandemente sconsigliato; secondo loro la pratica sull'organo avrebbe ostacolato i suoi progressi sul pianoforte. Tuttavia Kempff ignor\u00f2 questi consigli."}
{"id": "40481", "revid": "599013", "url": "https://it.wikipedia.org/wiki?curid=40481", "title": "Disco volante (aeronautica)", "text": "Il disco volante, o con un termine maggiormente tecnico velivolo a disco, \u00e8 un tipo di velivolo tattico e da trasporto a decollo e atterraggio verticale e traslazione del moto orizzontale, di cui sono stati sviluppati solo alcuni prototipi dall'industria aeronautica, senza che ne sia mai derivata una produzione di serie.\nIl disco volante fonde in un'unica soluzione le caratteristiche operative dell'elicottero e dell'aereo. Nella sua forma circolare con cabina centrale, pu\u00f2 in teoria orientarsi in qualunque direzione senza modificare l'assetto. Pu\u00f2 avere le caratteristiche di un veicolo a decollo verticale (VTOL, vertical take/off and landing) e anche orizzontale a decollo breve (STOL, short take/off and landing) o di ambedue (V/STOL).\nIl termine disco volante (in inglese \"flying disc\" o \"flying saucer\", in francese \"soucoupe volant\") entr\u00f2 nel linguaggio comune a partire dagli anni cinquanta come sinonimo di oggetto volante non identificato (UFO). Sulla scia di questo fenomeno popolare e del concetto di design futuristico dell'epoca, il nome \"disco volante\" \u00e8 stato da allora abbinato a svariati mezzi di trasporto e oggetti di serie, come l'automobile sportiva Alfa Romeo del 1953, e la sua recente riedizione con la Disco Volante 2012, la motocicletta MV Agusta del 1956, un orologio del 1960 di Girard-Perregaux. Il termine \"Flying disc\" nel mondo anglosassone viene anche utilizzato per identificare il popolare disco da lancio in plastica \"Frisbee\".\nIn ambito modellistico e ludico sono stati brevettati, realizzati e messi in commercio numerosi tipi di giocattoli e aeromodelli statici, semistatici e dinamici ispirati alla forma del disco volante. In ambito aeronautico sono stati depositati molti brevetti, di cui l'unico realmente sviluppato e realizzato con scarso successo \u00e8 stato l'Avrocar, ed a seguito di tali insuccessi non ci sono stati sviluppi di decine di altri progetti di diverso tipo brevettati.\nCaratteristiche costruttive.\nLa struttura principale di questo tipo di velivolo pu\u00f2 essere concepita secondo una delle seguenti impostazioni principali:\nStoria.\nAnni trenta-quaranta.\nI primi progetti e realizzazioni di aeromobili a forma discoidale risalgono al periodo che precede la seconda guerra mondiale. Nella fantasia degli ingegneri aeronautici vi era l'idea di provare le tante possibili soluzioni con cui un aeromobile poteva conformarsi. Durante la seconda guerra mondiale l'ingegnere aeronautico statunitense Charles H. Zimmerman realizz\u00f2 il Vought XF5U seguito poi dal Vought V-173, mentre in Germania Arthur Sack costru\u00ec alcuni prototipi di aereo con ala circolare, il Sack AS-5 e Sack AS-6 (1944), che per forma ricordano un disco volante, le cui ali erano costruite in legno.\nLeggende sugli UFO nazionalsocialisti.\nDopo la fine della seconda guerra mondiale nacquero voci, mai provate, su ipotetici progetti segreti di dischi volanti sviluppati dalla Germania nazionalsocialista poco prima della sua sconfitta. Le prime affermazioni diverse dalla finzione letteraria su questo tema comparvero nel marzo 1950 in una serie di articoli a firma dell'esperto italiano di turbine Giuseppe Belluzzo (subito smentite dall'Aeronautica Militare), che parl\u00f2 di velivoli sviluppati contemporaneamente da Italia e Germania a partire dal 1942. Una settimana dopo la pubblicazione degli articoli di Belluzzo, lo scienziato tedesco Rudolph Schriever sostenne di avere sviluppato dischi volanti durante il periodo nazista.\nAnni cinquanta.\nLa Wright-Patterson Air Force Base svilupp\u00f2 un progetto, declassificato nel 1997, per lo sviluppo di bombardiere di forma lenticolare identificato come Lenticular Reentry Vehicle (LRV), chiamato anche 40 Foot.\nL'ingegnere aeronautico francese Ren\u00e9 Couzinet, realizz\u00f2 e brevett\u00f2 un modello in legno di disco volante con anello rotante, denominato \"a\u00e9rodyne \u00e0 ailes multiples\" o RC 360 che per\u00f2 non prese mai il volo poich\u00e9 non trov\u00f2 i finanziamenti necessari per sviluppare il progetto.\nAvrocar.\nGli Stati Uniti dopo la seconda guerra mondiale, durante i primi anni della guerra fredda, tentarono di costruire segretamente un modello di velivolo a disco equipaggiato con una turbina centrale soprannominato Avrocar, non riuscendo ad ottenere per\u00f2 un veicolo dalle prestazioni convenienti.\nMoller M200G.\nNegli Stati Uniti la Moller International, che produce da tempo un veicolo ibrido aereo-automobile chiamato Skycar, ha annunciato nel 2007 di avere intenzione di commercializzare una specie di velivolo a disco simile all'Avrocar, dalle prestazioni comunque limitate. Questo prototipo, siglato M200G, pu\u00f2 viaggiare a soli 80\u00a0km orari e deve mantenersi vicino al terreno.\nBrevetti italiani rilasciati.\nFonte UIBM (Ufficio italiano brevetti e marchi)"}
{"id": "40486", "revid": "125704995", "url": "https://it.wikipedia.org/wiki?curid=40486", "title": "Aztechi", "text": "I mexica (pron. \"mesc\u00ecca\"; nahuatl: \"M\u0113xihcah\" , singolare \"M\u0113xihcatl\") o mexicas \u2014 meglio noti come aztechi nella storiografia occidentale \u2014 furono una delle grandi civilt\u00e0 precolombiane, la pi\u00f9 florida e viva al momento del contatto con gli Spagnoli. Provenienti dalla California settentrionale, si svilupparono nella regione mesoamericana dell'attuale Messico dal secolo XIV al XVI.\nIl nome con cui essi stessi si indicavano \u00e8 \"Mexica\" o \"Tenochca\", e non Aztechi, non a caso Mexica \u00e8 tuttora il termine usato per definire i loro discendenti; il termine azteco \u00e8 invece stato coniato solo molti secoli dopo dal geografo tedesco Alexander von Humboldt per distinguere queste popolazioni precolombiane dall'insieme dei Messicani moderni. Spesso con il termine \"azteco\" (o, pi\u00f9 raramente, \"asteco\") ci si riferisce esclusivamente al popolo residente a Tenochtitl\u00e1n (dove oggi si trova Citt\u00e0 del Messico), situata su un'isola del lago Texcoco, che faceva riferimento a se stessa come M\u0113xihcah Tenochcah o C\u014dlhuah M\u0113xihcah .\nTalvolta il termine comprende anche gli abitanti delle due principali citt\u00e0-stato alleate di Tenochtitlan, gli Acolhua di Texcoco e i Tepanechi di Tlacopan, che insieme con i Mexica formavano la Triplice alleanza azteca spesso conosciuta come \"impero azteco\". In altri contesti, \"azteco\" pu\u00f2 riferirsi a tutti i vari stati della citt\u00e0 e dei loro popoli che hanno condiviso gran parte della loro storia etnica e tratti culturali con i Mexica, con gli Acolhua e con i Tepanechi e che spesso utilizzavano la lingua nahuatl come lingua franca. In questo senso si pu\u00f2 parlare di una civilt\u00e0 azteca comprensiva di tutti i modelli culturali comuni per la maggior parte dei popoli che abitarono il Messico centrale nel periodo tardo post-Classico.\nA partire dal XIII secolo, la Valle del Messico \u00e8 stata il cuore della civilt\u00e0 azteca; qui la capitale della Triplice alleanza azteca, la citt\u00e0 di Tenochtitlan, fu costruita su isole nel lago Texcoco. La Triplice Alleanza form\u00f2 un impero tributario che espanse la propria egemonia politica ben oltre la Valle del Messico, conquistando altre citt\u00e0 di tutto il Mesoamerica. Al suo apice, la cultura azteca vantava ricche e complesse tradizioni mitologiche e religiose, oltre ad aver raggiunto la capacit\u00e0 di realizzare notevoli manufatti architettonici e artistici. Nel 1521 Hern\u00e1n Cort\u00e9s, conquist\u00f2 Tenochtitlan e sconfisse la Triplice alleanza azteca che al momento si trovava sotto la guida di Montezuma II (vedi Conquista dell'impero azteco). Successivamente, gli spagnoli fondarono il nuovo insediamento di Citt\u00e0 del Messico sul sito della capitale azteca in rovina; da qui poi procedettero con il processo di colonizzazione dell'America Centrale.\nLa cultura e la storia azteca sono conosciute principalmente attraverso le testimonianze archeologiche rinvenute negli scavi, come quello del famoso Templo Mayor a Citt\u00e0 del Messico; da codici scritti su corteccia; da testimonianze oculari dei \"conquistadores\" spagnoli come Hern\u00e1n Cort\u00e9s e Bernal D\u00edaz del Castillo; e soprattutto dalle descrizioni del XVI e XVII secolo della cultura e della storia scritti da ecclesiastici spagnoli e da letterati Aztechi, come il famoso Codice Fiorentino compilato dal frate francescano Bernardino de Sahag\u00fan con l'aiuto di informatori originari aztechi.\nFonti storiche.\nLe vicende del popolo azteco sono narrate, oltre che nel \"Codice\" dello storico e religioso spagnolo Diego Dur\u00e1n, anche nell\"'Historia universal de las cosas de Nueva Espa\u00f1a\", testo conosciuto come \"Codice fiorentino\", l'unico a essere stato redatto - negli anni 1570 - in lingua spagnola e in lingua nahuatl da fra' Bernardino de Sahag\u00fan. Arricchito da illustrazioni e informazioni sulla cultura azteca, \u00e8 una vera e propria enciclopedia sulla storia di un popolo. \u00c8 conservato nella Biblioteca Medicea Laurenziana di Firenze.\nLe origini.\nNella mitologia azteca, la leggenda vuole che i Mexicas fossero partiti da Aztl\u00e1n per giungere dopo una lunga peregrinazione nel lago Texcoco. Il territorio era circondato da vulcani, i Mexicas vi si stabilirono e riuscirono a svilupparsi seppur sotto il dominio di Azcapotzalco, conquistando poi tutti gli altri popoli dell'America centrale, che servivano come mercenari. Dopo molti anni, nel 1325, su un isolotto nel lago di Texcoco (oggi prosciugato), gli Aztechi gettarono le fondamenta della loro capitale, Tenochtitl\u00e1n, che espansero su palafitte inizialmente in legno, poi in pietra, e collegarono con la terraferma tramite un sistema di trasporti su canoe. Assunsero cos\u00ec un'impronta militare che li port\u00f2 a sopraffare Azcapotzalco e a sottomettere progressivamente diverse trib\u00f9, in un crescendo che vide la nascita del pi\u00f9 grande impero che fosse mai esistito nel centroamerica. Tenochtitl\u00e0n \u00e8 diventata Citt\u00e0 del Messico.\nSacrifici umani.\nUn aspetto assai celebre e cruento della cultura azteca \u00e8 la pratica del sacrificio umano, che, secondo le credenze azteche, era necessario per sfamare e placare gli dei. I grandi sacerdoti si richiamavano al mito delle origini, dove si afferma che gli d\u00e8i, dopo l'avvento del Quinto Sole (poich\u00e9, secondo questo popolo, il mondo era stato creato cinque volte e distrutto quattro, ogni epoca era chiamata \"Sole\") si erano dovuti sacrificare gettandosi nel fuoco, cos\u00ec gli uomini erano tenuti a seguire il loro esempio per mantenere vivi il calore, la luce e il movimento del sole.\nFonti degli Tlaxcaltecas, i principali nemici degli Aztechi ai tempi della conquista spagnola, affermano che alcuni di loro consideravano un grande onore l'essere sacrificati. Naturalmente la maggior parte delle vittime veniva uccisa con la forza (vedi sotto). In una leggenda, il guerriero Tlahuicole fu liberato dagli Aztechi, ma egli torn\u00f2 indietro per morire con onore nel sacrificio rituale. I Tlaxcaltecas, del resto, praticavano a loro volta il sacrificio umano sui guerrieri aztechi catturati.\nQui di seguito \u00e8 riportata la descrizione di Bernal D\u00edaz del Castillo, uno dei conquistadores che assistette, impotente, al sacrificio dei compagni durante l'assedio di Tenochtitl\u00e1n. Che la cosa avvenisse, pi\u00f9 o meno, nel modo sotto descritto \u00e8 confermato dai molti rilievi e dipinti che si trovano sia nei musei sia nelle piramidi.\n \nI coltelli descritti come \"di pietra\" erano di ossidiana, estremamente taglienti ma fragili. Anche le loro armi erano fatte essenzialmente di questo materiale, che non pot\u00e9 competere con le leghe dei Conquistadores. Prima degli Aztechi, i Toltechi, tra il 950 e il 1150 d.C. sacrificavano bambini alla divinit\u00e0 della pioggia, Tlaloc. I prescelti erano i bambini che piangevano di pi\u00f9, in segno di gradimento a Tlaloc, ai quali venivano incise le vertebre.\nMitologia.\nLa creazione del mondo.\nPoich\u00e9 gli Aztechi fusero molte tradizioni con le loro, ebbero molti miti sulla creazione: secondo uno di essi ci sono state quattro grandi Ere prima del mondo attuale, ognuna di esse conclusasi con una catastrofe. La nostra Era - \"Nahui-Ollin\", la quinta era o quinta creazione - \u00e8 dovuta al sacrificio di un dio (\"Nanahuatzin\", il pi\u00f9 giovane degli dei), che in seguito al suo gesto fu trasformato nella Luna.\nTuttavia il Sole non si muoveva e tutti gli D\u00e8i dovettero morire per far muovere il Sole. Cos\u00ec nacque la pratica del sacrificio umano.\nLe ere precedenti sono raffigurate anche nella Piedra del Sol, il calendario azteco rinvenuto a Citt\u00e0 del Messico.\nUn altro mito descrive la Terra come la creazione di due divinit\u00e0 gemelle, Tezcatlipoca e Quetzalcoatl, che per crearla uccisero Cipactli. Tezcatlipoca perse un piede nel tentativo di uccidere Cipactli, e perci\u00f2 tutte le rappresentazioni di questo dio lo raffigurano privo di un piede e con una protesi di piedi poco simile a un piede vero.\nDivinit\u00e0.\nGli Aztechi seguivano una forma di politeismo molto complicata comprendente un grande numero di divinit\u00e0.\nMolto importante era il dio Quetzalcoatl, leggendario re Tolteco considerato padre della civilt\u00e0 e colui che aveva introdotto numerose innovazioni sociali. Secondo la leggenda Quetzalcoatl sarebbe migrato dalla Mesoamerica a bordo di una nave con la promessa di tornare a guidare i popoli della zona dopo un certo lasso di tempo.\nSecondo i frati spagnoli Quetzalcoatl era raffigurato con la barba che gli copriva il volto (questo \u00e8 alquanto strano per i popoli della zona che in genere erano completamente glabri sul viso) e con la pelle bianca, cosa questa che secondo molti storici avrebbe indotto Montezuma II a pensare che Hern\u00e1n Cort\u00e9s fosse il dio al suo ritorno in patria e a non attaccare subito i conquistadores (cosa rivelatasi, per\u00f2, una menzogna).\nSecondo la Mitologia azteca Quetzalcoatl era contrario ai sacrifici umani e durante le feste in suo onore non avvenivano sacrifici umani. \nSpesso Quetzalcoatl veniva messo in contrapposizione con il dio Tezcatlipoca che rappresentava il suo gemello e il suo opposto.\nIl dio nazionale degli Aztechi era Huitzilopochtli, nome che significa letteralmente \"colibr\u00ec del Sud\", che era dio della guerra e del sole. Originariamente di poca importanza nella cultura nahuatl, con il passare del tempo divenne sempre pi\u00f9 importante, fino a diventare la divinit\u00e0 principale della religione azteca. In suo nome venivano celebrati sacrifici umani e feste soprattutto nel mese di Panquetzaliztli (dal 7 al 26 dicembre).\nSociet\u00e0 Azteca.\nGoverno.\nL'impero Azteco fu un esempio di impero che si reggeva su metodi di governo indiretti. Come gran parte degli imperi europei, era composto da etnie diverse, ma diversamente dalla maggior parte degli imperi europei era pi\u00f9 un sistema di tributi che un vero e proprio sistema di governo. Il sistema imperiale azteco era un impero informale o egemonico perch\u00e9 non esercitava un'autorit\u00e0 suprema sulle terre conquistate; semplicemente esigeva tributi da esse. Era anche un impero discontinuo perch\u00e9 non tutte le terre dominate erano in contatto l'una con l'altra; per esempio, le zone meridionali periferiche di Xoconochco non erano in contatto con il centro. La natura egemonica dell'impero Azteco pu\u00f2 essere osservata nel fatto che i governanti locali venivano ripristinati nelle loro posizioni una volta che le loro citt\u00e0-stato venivano conquistate e gli Aztechi non interferivano con gli affari locali, fintantoch\u00e9 i tributi venivano pagati.\nAnche se generalmente si parla di impero, la maggior parte delle terre all'interno dell'impero erano organizzate in citt\u00e0-stato, note come \"altepetl\" in lingua Nahuatl. Si trattava di piccole entit\u00e0 politiche rette da un re (tlatoani). Il Primo Periodo Azteco fu caratterizzato da crescita e competizione tra diversi altepetl. Anche dopo la costituzione dell'impero (1428) e l'inizio dell'espansione tramite conquiste, gli altepetl rimasero la forma principale di organizzazione a livello locale. L'efficace ruolo dell'altepetl come unit\u00e0 politica regionale fu ampiamente responsabile del successo della forma egemonica di controllo dell'impero.\nClassi sociali.\nLa classe sociale di rango pi\u00f9 elevato era composta dai \"pilli\" cio\u00e8 dalla nobilt\u00e0. Originariamente questo titolo non era ereditario anche se i figli dei \"pilli\" potendo accedere a migliori risorse ed educazione potevano pi\u00f9 agevolmente diventare a loro volta \"pilli\". Pi\u00f9 tardi il sistema delle classi sociali divenne ereditario.\nEra compito di una nobilt\u00e0 burocratica la gestione della amministrazione pubblica, che doveva occuparsi delle attivit\u00e0 giuridiche, di quelle fiscali comprendenti l'esazione delle tasse, della assegnazione dei campi, di accertare l'approvvigionamento e la suddivisione delle raccolte, dei beni prodotti dagli artigiani e di contrattazione con i popoli vicini.\nLa seconda classe era composta dai \"m\u0101cehualli\", di estrazione contadina. Eduardo Noguera stim\u00f2 che nell'et\u00e0 pi\u00f9 avanzata della civilt\u00e0 azteca solo il 20% della popolazione si dedicava all'agricoltura e alla produzione di cibo. Il resto della societ\u00e0 era composto da guerrieri, artigiani e mercanti. Per questo molti \"m\u0101cehuallis\" si dedicavano ad arti e mestieri. La loro importanza era in crescendo e a seconda dei beni posseduti, come terre, preziosi e cacao, si stava elevando al rango di una classe vicina a quella \"imprenditoriale\". I loro lavori erano un'importante fonte di guadagno per la citt\u00e0.\nAnche gli schiavi o \"tlacotin\" costituivano una classe importante. Gli Aztechi potevano diventare schiavi a causa dei debiti, come punizione per dei reati come il furto e l'omicidio, o come prigionieri di guerra. Uno schiavo poteva avere possedimenti e addirittura possedere a sua volta schiavi. Gli schiavi potevano comprare la libert\u00e0 e le schiave diventavano libere nel caso in cui avessero sposato il padrone o avessero avuto un figlio da lui. Solitamente alla morte del padrone gli schiavi che avevano servito in maniera migliore il padrone erano liberati, gli altri rientravano nell'eredit\u00e0.\nI mercanti viaggianti, chiamati \"pochteca\" erano una piccola ma potente classe sociale, poich\u00e9 non solo facilitavano il commercio, ma comunicavano anche informazioni vitali da ogni parte dell'Impero. Erano spesso assunti come spie.\nA tutte le nuove famiglie veniva concesso un pezzo di terra coltivato per il mantenimento, in cambio del pagamento di una tassa equivalente a un terzo del raccolto.\nIstruzione.\nLe fonti sono talmente abbondanti che abbiamo informazioni sull'educazione dei bambini sin dalla vita intrauterina. Sin dal momento del concepimento, nella testa del bambino, risiede il \"Tonalli\" (anima/destino) il quale si fortificher\u00e0 con il bagno rituale. Dopo la nascita il bambino \u00e8 protagonista di una serie di riti, il primo dei quali consiste, per i maschi, nel seppellire il cordone ombelicale nel campo di battaglia e per le femmine nei pressi della casa. Fino ai quattordici anni l'istruzione dei bambini era nelle mani dei loro genitori, ma sotto la supervisione delle autorit\u00e0. Parte di questa istruzione era composta da un insieme di proverbi chiamato \"hu\u0113huetl\u00e0tolli\" (\"detti antichi\"), che includeva gli ideali aztechi. Dall'analisi del linguaggio degli \"hu\u0113huetlatolli\" pare che essi si siano evoluti nel corso di secoli.\nA 15 anni tutti i ragazzi e le ragazze frequentavano la scuola. La classe sacerdotale era impegnata non solo nell'espletamento delle pratiche religiose, ma anche dell'educazione dei giovani nobili. I Mexica, uno dei gruppi etnici aztechi, furono uno dei primi popoli al mondo ad avere una istruzione base per praticamente tutti i ragazzi, senza differenze di sesso, rango sociale o economico. Vi erano due tipi di scuola: la \"telpochcalli\", per studi pratici e militari, e il \"calmecac\", per studi avanzati in scrittura, astronomia, politica, teologia, storia, e altre discipline. Queste due istituzioni sembrano essere simili a quello di altri popoli Nahua, portando alcuni esperti a credere che queste fossero pi\u00f9 antiche della cultura azteca.\nGli insegnanti aztechi (i \"tlatimine\") proponevano un regime di educazione \"spartano\" con lo scopo di formare un carattere stoico negli alunni.\nL'esercito azteco.\nL'esercito azteco era principalmente strutturato per catturare nemici da sacrificare e per ottenere il pagamento di tributi e non per l'eliminazione su larga scala del nemico o la conquista stabile di un territorio, che avvenivano di rado. Si trattava di un esercito generalmente poco evoluto o sofisticato, che non ha mai avuto a disposizione unit\u00e0 di cavalleria, poich\u00e9 i cavalli erano loro sconosciuti o di artiglieria meccanica, senza contare il fatto che non erano dotati di armi da fuoco o di lame e corazze metalliche. Gli Aztechi avevano sviluppato infatti solo armi ricavate principalmente da pietre come l'ossidiana. \nLe loro armi principali erano in legno con affilate lame di ossidiana, come le macana o maquahitl. Tale materiale anche se molto tagliente ed efficace, era fragile e molto meno resistente delle armi in ferro o acciaio dei conquistadores. Si usava anche la dura giada per fare coltelli cerimoniali, la quale per\u00f2 non era diffusa per fare armi ma gioielli. Le protezioni erano piuttosto efficaci contro le loro proprie armi, ma molto meno efficaci contro quelle degli Spagnoli. Le armature per di pi\u00f9 erano di cotone imbottito, e fornivano protezione da frecce e colpi indiretti ma poco potevano contro i proiettili degli archibugieri e il ferro o l'acciaio. Gli scudi, i chimalli, erano poco protettivi e pi\u00f9 ornamentali, anche se comunque esistevano scudi pi\u00f9 robusti. Si pu\u00f2 valutare il vantaggio competitivo dell'esercito spagnolo se si tiene conto dello stadio tecnologico degli armamenti sopra descritto e del fatto che l'esercito spagnolo nel XVI secolo si collocasse fra i migliori, se non il migliore, della sua epoca. A tale superiorit\u00e0 tecnologica vanno aggiunte le spregiudicate astuzie strategiche di Cort\u00e8s che indubbiamente devono aver colto di sorpresa quei popoli che come detto erano abituati nell'attivit\u00e0 bellica a una scala di priorit\u00e0 di obiettivi che privilegiavano la cattura dei nemici anzich\u00e9 la loro distruzione.\nArti.\nCanzoni e poesie erano molto importanti per gli Aztechi; vi erano rappresentazioni teatrali e gare poetiche nella gran parte delle feste azteche. Vi erano anche una sorta di rappresentazioni drammatiche che includevano attori, musicisti e acrobati.\nLa poesia era l'unica attivit\u00e0 di un certo valore di cui si occupavano i guerrieri aztechi in tempo di pace. Un buon numero di queste poesie sono sopravvissute, essendo state raccolte durante l'epoca della conquista spagnola. In alcuni casi le poesie sono attribuite a poeti, come Netzahualcoyotl, tlatoani di Texcoco, e Cuacuatzin, Signore di Tepechpan, ma se queste attribuzioni riflettano i reali autori \u00e8 materia di discussione. Miguel Le\u00f3n-Portilla, un noto studioso messicano di storia Azteca, crede che sia nella poesia che possiamo trovare il vero pensiero degli Aztechi, indipendente dalla ideologia \"ufficiale\".\n\u00c8 importante notare che gli Spagnoli classificarono molti aspetti della cultura Azteca/Nahuatl secondo lessico e organizzazione in categorie con cui si soleva distinguerli in Europa. Nello stesso modo in cui nella seconda lettera Cort\u00e9s menzionava delle \"mesquitas\", cio\u00e8 delle \"moschee\", allorch\u00e9 tent\u00f2 di tradurre in parole l'impressione datagli dall'architettura Azteca, i primi coloni e missionari divisero i principali stili della letteratura nahuatl in \"poesia\" e \"prosa\". La \"Poesia\" era \"in xochitl in cuicatl\" un'espressione significante \"il fiore e la musica\" ed era divisa in generi diversi. \"Yaocuicatl\" era rivolto alla guerra e al dio (agli dei) della guerra, \"Teocuicatl\" agli dei e al mito della creazione, oltrech\u00e9 all'adorazione di questi, \"xochicuicatl\" ai fiori (un simbolo della poesia stessa e indicativo della grande metaforicit\u00e0 della poesia che spesso utilizzava la dualit\u00e0 per dare pi\u00f9 linee di interpretazione del testo). La \"Prosa\" era \"tlahtolli\", anch'esso con numerose sottocategorie.\nLa pi\u00f9 importante collezione di questi poemi \u00e8 il \"Romances de los se\u00f1ores de Nueva Espa\u00f1a\", raccolti a Tezcoco nel 1582 probabilmente da Juan Bautista Pomar. Bautista de Pomar era il bisnipote di Netzahualcoyotl, parlava il Nahuatl ma era Cristiano e scriveva con caratteri Latini.\nIl popolo Azteco inoltre amava le rappresentazioni drammatiche, una sorta di teatro. Alcune opere erano comiche, con musica e acrobati, altre raccontavano la storia degli dei. Dopo la conquista le prime chiese aprirono cappelle riservate a questo genere di rappresentazioni. Recitate in Nahuatl e scritte da indigeni convertiti, furono un importante strumento per la conversione alla Cristianit\u00e0 da parte delle masse, e possono essere ritrovate anche oggi sotto forma di pastorali che sono rappresentate durante il Natale per mostrare l'adorazione del bambin Ges\u00f9 e di altri passaggi Biblici.\nNella scultura, come d'altronde nell'architettura, gli Aztechi furono inizialmente seguaci dei Toltechi, da cui derivarono alcune raffigurazioni tipiche, ma in un secondo tempo acquisirono una loro originalit\u00e0 e una maturit\u00e0 stilistica, grazie allo sviluppo di un forte senso di massa e volume, che li allontan\u00f2 sia dal naturalismo degli Olmechi sia dal geometrismo di Teotihuacan. Le caratteristiche peculiari della scultura locale furono la monumentalit\u00e0 e la rappresentazione religiosa che superava, per importanza, qualsiasi esigenza estetica. Pochi sono i frammenti delle sculture decoranti i templi-piramidi giunti fino ai nostri giorni, ma nonostante questo, \u00e8 noto che uno dei temi dominanti nella scultura era quello del rettile, in quanto, quest'ultimo incarnava i fenomeni astronomici e atmosferici; inoltre la sua raffigurazione era pi\u00f9 realistica rispetto al passato e spesso veniva unita a tratti umani. Altre sculture, come quella della dea Tlazolteotl, mostravano, invece, un carattere drammatico notevolmente accentuato, trasmesso all'arte dalla visione cupa e fatalistica della vita che avevano gli Aztechi. Tra gli altri attributi della scultura vi sono una acuta attenzione del particolare, una sensibilit\u00e0 del disegno e l'uso di figure simboliche che descrivevano fatti storici: si ricordano la Pietra di T\u00edzoc, ossia un grande monolito posto davanti al tempio di Tenochtitl\u00e0n per celebrare le conquiste degli antichi re aztechi, e la \"Pietra Solare\", un enorme disco scolpito con segni simboleggianti gli elementi dell'universo e del tempo che evidenzia la profondit\u00e0 del culto solare.\nTra le altre attivit\u00e0 artistiche, erano molto sviluppate quelle artigianali, atte alla produzione, prevalentemente, di vasi di ossidiana e di specchi frutto dell'accostamento di frammenti di pirite in una tavoletta di legno. L'arte del mosaico realizz\u00f2 anche mirabili maschere ornate con giada e turchese. Oltre alle diffuse e pregevoli attivit\u00e0 tessili e di oreficeria, non bisogna trascurare la lavorazione della ceramica, che promosse varie fasi di innovazione creativa e vari utilizzi, dai vasi ornamentali ai fornelli e agli strumenti della filatura.\nArchitettura.\nUno degli aspetti pi\u00f9 sorprendenti della civilt\u00e0 azteca era rappresentato dalle loro conquiste in campo architettonico. Le citt\u00e0 erano ricche di grandi templi e palazzi - nella capitale Tenochititlan fino a 80 edifici di grandi dimensioni, ognuno con uno scopo differente. I templi erano consacrati a specifici dei, e usati per attivit\u00e0 quali cerimonie religiose, purificazioni e uccisioni di prigionieri. Molti templi erano dedicati ai sacrifici umani, alcuni per numeri ridotti di vittime, altri per sacrifici in massa.\nI templi aztechi somigliano alle piramidi egizie solo in apparenza. Tra le differenze, ricordiamo:\nGli edifici aztechi mostravano una simmetria atipica e utilizzavano tutte le risorse naturali circostanti, adattandosi a diversi terreni - alcuni furono edificati sulla roccia o sopra i fiumi. Inoltre, gli Aztechi costruivano sopra strutture precedenti - ad esempio, un tempio nuovo al di sopra di uno pi\u00f9 antico. Il palazzo pi\u00f9 imponente nella capitale azteca era quello imperiale, non solo per dimensioni ma anche per complessit\u00e0 strutturale - con un gran numero di stanze - e per la ricchezza estetica, con dipinti, incisioni, pannelli dorati e scale di marmo.\nAnche le case della gente comune erano abbastanza avanzate da un punto di vista architettonico. Tutti gli abitanti, sia i nobili sia membri del popolo, avevano un'abitazione costituita da due edifici. Il primo conteneva una stanza, divisa in quattro aree: una per dormire, una cucina, un altare di famiglia e uno spazio adibito alla discussione. Nel secondo edificio vi era un bagno di vapore, ritenuto molto terapeutico. \nAl giorno d'oggi, \u00e8 rimasto molto poco dell'architettura azteca; tuttavia, le restanti rovine testimoniano le notevoli conoscenze architettoniche di quella civilt\u00e0.\nDivertimenti.\nCome nel Messico moderno, gli Aztechi avevano una grande passione per i giochi con la palla; si trattava del \"tlachtli\". Il gioco si disputava con una palla di gomma molto solida - chiamata \"holli\" - grande pi\u00f9 o meno come una testa umana. I giocatori colpivano la palla con le anche, le ginocchia e i gomiti; dovevano far passare la palla attraverso un anello di pietra per vincere automaticamente la partita; tuttavia, si potevano anche accumulare punti colpendo dei segni sui muri.\nNelle citt\u00e0 azteche c'erano varie costruzioni specificamente adibite a questo gioco. Esistevano inoltre le scommesse sportive. I poveri potevano scommettere il cibo, i \"pilli\" (i nobili) i loro averi, i \"tecutlis\" (i capi) le loro concubine o perfino delle citt\u00e0; coloro che non possedevano nulla potevano giocarsi la loro libert\u00e0 e rischiare di diventare schiavi. Gli Aztechi praticavano anche giochi da tavolo, come il \"totoloque\"; Bernal Diaz riporta che Cort\u00e9s e Montezuma II giocarono a totoloque.\nMedicina.\nPrima della conquista, la cultura azteca aveva un modo olistico di spiegare le malattie; credevano che queste fossero provocate da cause soprannaturali o religiose, da cause magiche o da cause naturali.\nLe malattie inviate dalle divinit\u00e0, si riteneva, erano la punizione per un'offesa; il malato doveva consultare uno specialista che gli avrebbe indicato quale divinit\u00e0 aveva offeso e quali rituali erano necessari per placarla. I rituali comprendevano offerte, espiazioni e preghiere. Per conoscere il modo di calmare il dio offeso, lo specialista ricorreva all'assunzione di allucinogeni.\nMalattie provocate dalla magia erano lanciate da un mago in grado di scagliare incantesimi o maledizioni - considerate alla stregua della magia nera. Per curare una simile malattia, era necessario un dottore (\"tlictil\"), che praticasse i rituali di magia bianca necessari per allontanare la maledizione.\nLe cause naturali per le malattie erano ad esempio le ferite di guerra, le cadute, il mal di testa, la nausea, le infezioni. In questo caso, gli Aztechi ricorrevano alle loro conoscenze erboristiche, basate sull'uso di pi\u00f9 di 100 erbe dal potere curativo, spesso combinate tra loro. Mancavano, in ogni caso, trattamenti standard - non c'erano metodi ritenuti intrinsecamente migliori degli altri. Anche le ferite erano curate; ad esempio, in caso di frattura di un osso, questo veniva immobilizzato. Veniva praticata anche una rudimentale chirurgia eseguita con strumenti di ossidiana.\nI funghi psichedelici erano legati a riti sacri degli Aztechi.\nGravidanza.\nLa gravidanza, per le donne, era considerata come una sorta di battaglia da portare a termine con successo, infatti la medesima considerazione era riservata ai soldati. La gravidanza era l'occasione per coinvolgere tutta la famiglia. Accertata la gravidanza, la donna veniva affidata a una \"tlamatlquiticitl,\" una levatrice che seguiva la donna durante tutta la gravidanza. Le donne di alto ceto potevano avere anche due o tre \"tlamatlquiticitl,\" ma solitamente era una sola. Questa forniva consigli medici ma anche di carattere religioso e morale. La levatrice suggeriva alla donna di non portare pesi, di non dormire di giorno, di non prendere bagni caldi e, almeno per alcuni mesi, di avere frequenti rapporti sessuali col marito, perch\u00e9 solo cos\u00ec il piccolo sarebbe nato sano e forte. Al momento del parto, la levatrice lavava la donna, le faceva fare una sauna in \"temazcal,\" un locale attiguo alla casa dove il vapore veniva ricavato versando un infuso di erbe medicinali su pietre roventi. In questo modo la donna si rilassava e si accelerava il parto. La levatrice stava sempre accanto alla puerpera massaggiandole l'addome; questo aveva lo scopo di verificare le contrazioni e di far rilassare la puerpera. In una fase precedente, 7\u00ba-8\u00ba mese, la puerpera poteva anche tentare di modificare la posizione del feto in utero, qualora questa fosse anomala. Quando le contrazioni uterine aumentavano di intensit\u00e0, alla donna veniva somministrato un infuso di \"cihuapatl,\" un'erba che stimolava le contrazioni uterine, utile per accelerare il parto ma anche la successiva espulsione della placenta. Se nonostante tutto, la donna non riusciva a partorire, la levatrice le somministrava un infuso di coda di \"tlacuatzin,\" l'opussum.\nPer partorire, la donna assumeva una posizione accovacciata perch\u00e9 la gravit\u00e0 aiutasse la fuoriuscita del feto. In caso di fallimento, la levatrice estraeva il feto con un coltello di pietra. Gli Aztechi credevano che l'anima del bambino morto raggiungesse una sorta di Giardino dell'Eden in cui cresceva un albero dalle foglie a forma di mammelle con cui il bambino poteva allattare. I bambini morti sarebbero poi tornati sulla terra, ma solo quando la razza abitatrice fosse sparita.\nSe era invece la madre a morire, le venivano tributati onori come a un guerriero caduto in battaglia. Anche in questo caso si riteneva che l'anima della donna andasse alla Casa del Sole, il Paradiso dei guerrieri. Dopo il parto, la levatrice recideva il cordone ombelicale. Se il nato era un maschio, il cordone veniva affidato a un guerriero perch\u00e9 lo seppellisse in un campo di battaglia; in tal modo si propiziava il futuro da guerriero del bambino. Levatrice e nonni del bambino dovevano recitare delle formule contenute degli \"Huehuetlahtolli\", i cosiddetti \"Libri delle Parole Antiche\", raccolte di massime trasmesse di padre in figlio. Se era femmina, il cordone veniva sepolto vicino alla casa del padre per propiziare il futuro di sposa e madre. Anche per la femmina venivano recitate formule propiziatorie dai Libri delle Parole Antiche. Fondamentale era poi la scelta del nome. Il padre comunicava ai sacerdoti la nascita e questi consultvano il \"Tonalamatl\", una sorta di almanacco che permetteva loro di stabilire se il bambino era nato sotto buono o cattivi auspici. Nel primo caso si procedeva all'assegnazione immediata del nome durante il bagno rituale (battesimo); diversamente si doveva attendere il primo giorno propizio dopo il parto, ma non oltre le due settimane. In questo modo il giorno propizio contrastava gli effetti negativi della nascita. Gli Aztechi consideravano nefasti gli ultimi cinque giorni del loro anno solare (a cavallo tra gennaio e febbraio). In questo caso il battesimo veniva posticipato all'anno nuovo.\nRelazioni con altre culture mesoamericane.\nGli Aztechi ammiravano l'abilit\u00e0 manuale dei Mixtechi tanto da importare a Tenochtitlan artigiani e chiedevano che venissero realizzati oggetti in stile Mixteco. Gli Aztechi ammiravano anche i codici dei Mixtechi, cos\u00ec che alcuni vennero realizzati su commissione degli Aztechi da questi. In epoche pi\u00f9 avanzate le donne cominciarono a portare vesti importate dai Mixtechi, cio\u00e8 il \"quexquemetl\". Questo abito era motivo di invidia tra le donne che non si potevano permettere costosi abiti importati.\nLa situazione era analoga in molti aspetti alla cultura Fenicia che aveva importato e migliorato la propria arte grazie all'incontro con le culture delle zone limitrofe.\nGli archeologi solitamente non hanno difficolt\u00e0 a individuare artefatti propriamente Aztechi e Mixtechi, tuttavia, in alcuni casi, l'identificazione di alcuni oggetti realizzati dai Mixtechi per l'esportazione verso l'area Azteca, la classificazione diventa pi\u00f9 incerta.\nCitt\u00e0.\nLa capitale dell'Impero Azteco era Tenochtitl\u00e1n, situata dove oggi sorge Citt\u00e0 del Messico.\nCostruita su alcuni isolotti del Lago Texcoco, oggi quasi prosciugato, la planimetria della citt\u00e0 si basava su uno schema simmetrico che divideva la citt\u00e0 in quattro sezioni, era inoltre attraversata da canali utilizzati per il trasporto.\nLe case erano costruite con legno e mattoni di argilla con tetti di canne, mentre le piramidi, i templi e i palazzi erano solitamente fatti di pietra.\nAi tempi dell'arrivo degli spagnoli il territorio di Tenochtitl\u00e1n era suddiviso in quattro sezioni principali, raggruppate in centri amministrativi locali chiamati \"calpulli\". Ogni unit\u00e0 locale nominava i propri capi militari, religiosi e civili nel rispetto della volont\u00e0 dei rappresentanti dei \"calpulli\" manifestata nelle assemblee.\nL'antropologo Eduardo Noguera stima basandosi sul conteggio delle case una popolazione di 200.000 abitanti, aggiungendo anche la popolazione di Tlatelolco (inizialmente citt\u00e0 indipendente, venne poi inglobata da Tenochtitlan). Se nel conteggio si includono anche le isole e le sponde del lago giungiamo a un numero che va dai 300.000 ai 700.000 abitanti."}
{"id": "40493", "revid": "1543377", "url": "https://it.wikipedia.org/wiki?curid=40493", "title": "Lingue niger-kordofaniane", "text": "La famiglia linguistica niger-kordofaniana (definita Niger-Congo dalle fonti anglosassoni, ad es. \"Ethnologue\") \u00e8 una delle pi\u00f9 ampie del mondo ed \u00e8 quella che copre la parte pi\u00f9 vasta dell'Africa sia in termini geografici che per numero di parlanti e di vernacoli chiaramente distinti. Potrebbe essere considerata quella con il maggior numero di lingue nel mondo, anche se \u00e8 controverso che cosa sia una lingua e che cosa non lo sia. La maggior parte delle lingue parlate in Africa subsahariana appartiene a questo gruppo linguistico. Caratteristica comune di molte lingue niger-kordofaniane \u00e8 l'uso di classi nominali.\nStoria della classificazione.\nPrime classificazioni linguistiche.\nLa famiglia niger-kordofaniana attuale \u00e8 stata riconosciuta gruppo unitario e autonomo soltanto nel corso del tempo. Nelle prime classificazioni delle lingue africane, uno dei criteri principali utilizzati per distinguere i vari gruppi linguistici era l'uso diverso dei prefissi di classificazione nominale o la loro mancanza. Un grande passo in avanti fu l'opera di Sigismund Wilhelm Koelle, che nel suo \"Polyglotta Africana\" del 1854 tent\u00f2 di classificare i gruppi che in buona parte corrispondono alle classi linguistiche moderne. I primi tentativi di riunire i vari idiomi in un unico gruppo linguistico risalgono agli studi di Koelle, ripresi poi da Wilhelm Bleek (1856), per il quale le lingue atlantiche utilizzano prefissi proprio come molte lingue sub-sahariane. I lavori successivi di Bleek, completati alcuni decenni dopo dal lavoro comparativo di Carl Meinhof, riunirono le lingue bantu in un'unica sottofamiglia linguistica.\nUlteriori classificazioni si servirono di una commistione di criteri tipologici e razziali. E cos\u00ec, Friedrich M\u00fcller, nella sua ambiziosa classificazione (1876-88), distinse le lingue 'negroidi' da quelle bantu. In modo simile, l'africanista Lepsius considerava il Bantu di origine africana e molte 'lingue negroidi miste' come incrocio tra le lingue bantu e le lingue asiatiche.\nCominci\u00f2 ad affiorare in questo periodo una relazione tra le classi nominali delle lingue bantu e delle lingue pseudobantu. Alcuni autori consideravano queste ultime lingue che non si erano completamente evolute verso un pieno status di lingua bantu, mentre altri le consideravano idiomi che avevano perduto le caratteristiche originali delle lingue bantu. Il bantuista Meinhof tracci\u00f2 una distinzione netta tra il gruppo bantu e il gruppo 'semi-bantu' (o pseudo-bantu) che secondo le sue teorie era originario del ceppo sudanese non imparentato con il primo.\nWestermann, Greenberg e altri.\nWestermann, allievo di Meinhof, puntava a tracciare una classificazione interna alle dieci lingue sudanesi. In un'opera del 1911 stabil\u00ec una suddivisione interna tra 'Est' e 'Ovest'. Una ricostruzione storica del sudanese occidentale fu pubblicata nel 1927 e nel suo articolo del 1935 'Character und Einteilung der Sudansprachen' conferm\u00f2 definitivamente la parentela tra le lingue bantu e le lingue sudanesi occidentali.\nJoseph Greenberg prese l'opera di Westermann come punto di partenza per le sue classificazioni. In una serie di articoli pubblicati tra il 1949 e il 1954 sosteneva che il 'Sudanese occidentale' e il Bantu formavano una singola famiglia genetica che egli stesso defin\u00ec \"Niger-Kongo\", che il Bantu costituiva un sottogruppo del ramo Benue-Congo, che l'Adamawa orientale, inizialmente considerato un gruppo esterno, era un altro membro di questa famiglia e che il Fula apparteneva alle lingue atlantiche occidentali. Poco prima che questi articoli venissero raccolti in un libro conclusivo intitolato \"The Languages of Africa\" del 1963, cambi\u00f2 la sua classificazione aggiungendovi anche il Kordofaniano come ramo imparentato del Niger-Congo in generale; di conseguenza la famiglia venne ribattezzata \"Niger-Kordofaniana\". L'opera di Greenberg, bench\u00e9 inizialmente accolta con scetticismo, divenne il punto di vista pi\u00f9 diffuso tra gli studiosi.\nBennet e Sterk (1977) presentarono una classificazione interna basata su statistiche lessicali che ponevano le fondamenta per il raggruppamento della stessa secondo Bendor-Samuela nel 1989. Il Kordofaniano era considerato uno dei tanti rami principali piuttosto che un ramo parente della famiglia in generale, reintroducendo immediatamente il termine 'Niger-Congo', attualmente in uso tra i linguisti anglosassoni. Molte classificazioni continuano a considerare il kordofaniano tra i rami pi\u00f9 lontani, principalmente a causa di prove negative (poche corrispondenze lessicali), piuttosto che prove positive per cui altre lingue darebbero forma ad un gruppo genealogico valido. In modo analogo, il mande \u00e8 spesso considerato il secondo ramo pi\u00f9 distante che si basava sulla perdita del sistema nominale Niger-Congo, piuttosto che sulla validit\u00e0 del resto della famiglia come gruppo.\nNiger-Congo e Nilo-sahariane.\nNegli anni, alcuni linguisti hanno suggerito un legame tra Niger-Congo e lingue nilo-sahariane, probabilmente partendo dal lavoro comparitivo di Westermann sulla famiglia 'sudanica' in cui il 'sudanico orientale' (oggi classificatio come nilo-sahariana) ed il 'sudanico occidentale' (oggi classificato come Niger-Congo) erano uniti. Gregersen (1972) propose di unire Niger-Congo e Nilo-sahariana in una famiglia pi\u00f9 grande che denomin\u00f2 \"Kongo-sahariana\". Le sue prove erano pi\u00f9 che altro basate sull'incertezza della classificazione delle lingue songhay, delle somiglianze morfologiche e lessicali. Proposte pi\u00f9 recenti vengono da Roger Blench (1995), che spinge pi\u00f9 in l\u00e0 le prove fonologiche, morfologiche e lessicali riguardanti una riunione delle lingue Niger-Congo e di quelle Nilo-sahariane nella famiglia \"Niger-sahariana\". Oltre alle lingue nilo-sahariane, Blench considera le lingue Niger-Congo come le pi\u00f9 vicine alle lingue sudaniche centrali. La maggior parte delle ipotesi di riunione delle due famiglie non ha generato grandi discussioni in merito.\nCaratteristiche comuni.\nFonologia.\nLe lingue Niger-Congo hanno chiare preferenze per sillabe aperte del tipo CV (Consonante Vocale). Si pensa che la struttura tipica di una parola di una lingua Proto-Niger-Congo fosse CVCV, struttura che si ritrova ancora, per esempio, nelle bantu, mande e ijoiidi; in molti altri rami questa struttura \u00e8 stata modificata mediante cambiamenti fonologici. . I nomi consistono di una radice originariamente preceduta da un prefisso di classe nominale di forma (C)V- spesso eroso dai cambiamenti fonologici.\nSistemi di consonanti e di vocali.\nLe ricostruzioni del sistema delle consonanti in molti rami delle lingue Niger-Congo (Stewart per le lingue proto-Volta-Congo, Mukarovsky per le sue proto-West-Nigritic, che corrispondono circa alle lingue congo-atlantiche) hanno indicato indipendentemente un regolare contrasto fonologico tra due classi di consonanti. Pi\u00f9 precisamente, la natura di questo contrasto di caratterizza comunemente come contrasto tra consonanti 'fortis' e 'lenis'. Sono stati postulati cinque punti di articolazione per l'inventario delle consonanti del proto-Niger-Congo: labiali, alveolari, palatali, velari e labiovelari.\nMolte lingue Niger-Congo mostrano un'armonia vocalica basata sulla caratteristica [ATR] (advanced tongue root). In questo tipo di armonia vocalica, la posizione della radice della lingua \u00e8 la base fonetica per la distinzione tra due insiemi armonizzanti di vocali. Nella sua forma pi\u00f9 completa, questo tipo include due classi di cinque vocali per una: [+ATR] /i, e, \u0259, o, u/ e [-ATR] /\u026a, \u025b, a, \u0254, \u028a/. Inventari di queste vocali si ritrovano in alcuni rami delle lingue Niger-Congo, come quelle delle montagne del Ghana e del Togo. Ad oggi, molte lingue presentano riduzioni di questo sistema pi\u00f9 completo. La possibilit\u00e0 di ricostruire dieci vocali per il proto-Atlantico, il proto-Ijoid e forse per il proto-Volta-Congo induce Williamson (1989:23) ad ipotizzare che il sistema vocalico delle lingue Niger-Congo fosse originariamente di dieci vocali. D'altra parte, in un recente lavoro comparativo, Stewart ricostruisce un sistema di sette vocali per il proto-Potou-Akanico-Bantu.\nSuoni nasali.\nMolti accademici hanno documentato un contrasto tra le vocali orali e quelle nasali nelle lingue Niger-Congo. Nella sua ricostruzione del proto-Volta-Congo, Steward (1976) postula che le consonanti nasali abbiano avuto origine dall'influenza delle vocali nasali; questa ipotesi \u00e8 supportata dall'esistenza di varie lingue Niger-Congo in cui le consonanti nasali non sono state riscontrate. Tali lingue possiedono vocali nasali accompagnate da distribuzioni complementari tra consonanti orali e nasali prima di vocali orali e nasali. La perdita del contrasto nasale/orale tra vocali pu\u00f2 risultare tra le consonanti, diventando parte dell'inventario dei fonemi. In tutti i casi fino ad oggi riportati, la bilabiale /m/ \u00e8 la prima consonante nasale ad essere fonoligizzata. Le lingue Niger-Congo invalidano cos\u00ec due assunzioni comuni riguardanti i suoni nasali: ogni lingua ha almeno una consonante nasale primaria, e se questa \u00e8 unica, allora \u00e8 /n/.\nLe lingue Niger-Congo presentano meno vocali nasali che orali. La lingua kasem, che possiede un sistema di dieci vocali ed impiega un sistema di armonia vocalica di tipo ATR, ha sette vocali nasali. Analogamente, la lingua yoruba ha sette vocali orali e cinque nasali.\nTono.\nLa maggior parte delle lingue Niger-Congo odierne \u00e8 tonale. Un sistema tonale tipico di una lingua Niger-Congo comporta due o tre livelli di toni contrastanti. Sono meno comuni sistemi a quattro livelli, mentre quelli a cinque sono rari. Solo poche lingue Niger-Congo sono non-tonali; la pi\u00f9 conosciuta di queste \u00e8 forse lo Swahili, ma se ne possono trovare altre nel ramo Atlantico. Si pensa che il Proto-Niger-Congo fosse una lingua tonale con due livelli contrastanti. Studi sincronici e comparativo-storici del sistema tonale mostrano che un tale sistema di toni pu\u00f2 facilmente sviluppare pi\u00f9 contrasti tonali per l'influenza delle depressor consonants o mediante l'introduzione di un downstep. Le lingue con pi\u00f9 livelli tonali tendono ad utilizzare i toni pi\u00f9 per contrasti lessicali che per quelli grammaticali.\nMorfosintassi.\nClassificazione dei nomi.\nLe lingue Niger-Congo sono conosciute per il loro sistema di classificazione dei nomi, tracce del quale possono essere ritrovate in ogni ramo della famiglia. Tali sistemi di classificazione nominale assomigliano a quello che in altre lingue \u00e8 il genere grammaticale, anche se vi sono molte pi\u00f9 classi (spesso 10 o pi\u00f9), che possono essere umano maschile/umano femminile/animato/inanimato, oppure senza nessuna relazione di genere, come luoghi, piante, enti astratti, gruppi di oggetti. Nelle lingue bantu, in cui la classificazione \u00e8 particolarmente comune ed elaborata, questa compare tipicamente nella forma di prefissi, e con verbi ed aggettivi coniugati e in accordo con la classe a cui si riferisce il nome.\nOrdine delle parole.\nAl giorno d'oggi, tra le lingue Niger-Congo \u00e8 molto diffuso l'ordine Soggetto Verbo Oggetto, ma si pu\u00f2 ritrovare un ordine SOV in rami divergenti come nel mande, nell'ijoid e nel dogon. Come risultato, vi \u00e8 stato un certo dibattito riguardante l'ordine base delle parole nelle lingue Niger-Congo. \nClassificazione.\nGli idiomi principali che appartengono alla famiglia niger-kordofaniana sono:\nAlcuni linguisti considerano la ventina circa di lingue kordofaniane come parte della famiglia Niger-Congo, altri le considerano come facenti parte, insieme con le Niger-Congo, di una famiglia pi\u00f9 ampia, quella niger-kordofaniana. La lingua senufo viene posizionata tradizionalmente tra le lingue gur, anche se oggi la si considera come precedente fuoriuscita delle lingue volta-congo. Esiste anche un dibattito, ancora oggi presente, riguardo l'inclusione delle lingue mande nella famiglia Niger-Congo o nella famiglia nilo-sahariana. Altri ancora sono scettici anche riguardo alle famiglie Niger-Kordofaniana e Niger-Congo stesse.\nLe lingue laal, mpre, e jalaa spesso sono legate alle Niger-Congo, ma ancora oggi non sono state classificate in modo conclusivo.\nSotto-classificazioni.\nUna classificazione alternativa, basata su Blench, \u00e8 la seguente. (Le famiglie sono in grassetto, le lingue singole in corsivo.)\nNiger-Congo"}
{"id": "40495", "revid": "1305772", "url": "https://it.wikipedia.org/wiki?curid=40495", "title": "VxFS", "text": "VxFS (Veritas FileSystem) \u00e8 un file system journaling sviluppato da Veritas Software disponibile per i pi\u00f9 comuni sistemi Unix come, ad es. HP-UX, Solaris, AIX e RedHat Linux.\nTra le pi\u00f9 importanti caratteristiche principali, presenti nell'ultima versione di VxFS (attualmente Disk layout Version 10):\nLa dimensione massima del file system, nella versione 10, dipende dalle dimensioni del \"block size\":\nBlock Size -&gt; Currently-Supported Theoretical Maximum File System Size\n1024 bytes -&gt; 68,719,472,624 sectors (\u224832 TB)\n2048 bytes -&gt; 137,438,945,248 sectors (\u224864 TB)\n4096 bytes -&gt; 274,877,890,496 sectors (\u2248128 TB)\n8192 bytes -&gt; 549,755,780,992 sectors (\u2248256 TB)\nAltro.\nA partire dalla versione VxVF layout 6 (distribuita nel 2004) uno stesso filesystem VxFS, pu\u00f2 essere utilizzato su macchine che usano HP-UX, AIX, Linux o Solaris.\nIl filesystem ed i dati contenuti, possono quindi essere facilmente migrati tra sistemi eterogenei."}
{"id": "40499", "revid": "1924342", "url": "https://it.wikipedia.org/wiki?curid=40499", "title": "Ride the Lightning", "text": "Ride the Lightning \u00e8 il secondo album in studio del gruppo musicale statunitense Metallica, pubblicato il 27 luglio 1984 dalla Megaforce Records.\nSi tratta dell'ultimo disco pubblicato con la Megaforce Records, dopodich\u00e9 il gruppo firm\u00f2 per la Elektra Records il 12 settembre dello stesso anno, la quale ripubblic\u00f2 il disco il 19 novembre.\nNel giugno del 2017 la rivista \"Rolling Stone\" ha collocato l'album alla undicesima posizione dei 100 migliori album metal di tutti i tempi.\nDescrizione.\n\"Ride the Lightning\" segna il passaggio del gruppo dalle tipiche tematiche metal dell'album precedente ad altre pi\u00f9 mature e politiche. Vari sono gli argomenti trattati come la pena di morte (\"Ride the Lightning\"), il suicidio (\"Fade to Black\"), esperimenti scientifici (\"Trapped Under Ice\"), piaghe bibliche (\"Creeping Death\") e avventure letterarie (\"For Whom the Bell Tolls\"), decisamente anomale per un gruppo thrash metal di quei tempi.\nIl disco inoltre \u00e8 anche l'ultimo album in cui compare il chitarrista Dave Mustaine nei crediti delle canzoni dopo essere stato cacciato dai Metallica: il suo nome appare infatti in \"Ride the Lightning\" e in \"The Call of Ktulu\". Quest'ultimo \u00e8 un brano strumentale dedicato allo scrittore horror Howard Phillips Lovecraft ed era originariamente intitolato \"When Hell Freezes Over\".\nPubblicazione.\nNello stesso anno di pubblicazione del disco, l'etichetta discografica francese Bernett Records stamp\u00f2 erroneamente 400 copie dell'album colorate di verde anzich\u00e9 blu. Grazie a tale errore questa versione viene considerata dai collezionisti una rarit\u00e0.\nIl 17 febbraio 2016 il gruppo ha annunciato l'edizione rimasterizzata dell'album, prevista per la pubblicazione in occasione dell'annuale Record Store Day. La ristampa verr\u00e0 commercializzata nei formati CD, LP e box set, quest'ultimo comprensivo di quattro vinili, sei CD, un DVD, un libro fotografico, un minilibro con i testi scritti a mano e tre poster."}
{"id": "40500", "revid": "1924342", "url": "https://it.wikipedia.org/wiki?curid=40500", "title": "Kill 'Em All", "text": "Kill 'Em All \u00e8 il primo album in studio del gruppo musicale statunitense Metallica, pubblicato il 25 luglio 1983 dalla Megaforce Records.\nL'album \u00e8 considerato da molti critici come uno dei pi\u00f9 importanti e influenti della musica heavy metal e del rock in generale.\nNel giugno del 2017 la rivista \"Rolling Stone\" ha collocato l'album alla trentacinquesima posizione dei 100 migliori album metal di tutti i tempi.\nDescrizione.\nProdotto da Paul Curcio, in origine doveva intitolarsi \"Metal Up Your Ass\", ma poi l'idea venne scartata a causa dei produttori; il nome definitivo dell'album venne dato da Cliff Burton che dopo il rifiuto dei produttori di pubblicarlo con quel titolo disse: \"Fuck them, kill them all\" e quello divent\u00f2 il nome dell'album.\nI brani \"The Four Horsemen\", \"Jump in the Fire\", \"Phantom Lord\" e \"Metal Militia\" vennero composti da Dave Mustaine, James Hetfield e Lars Ulrich nel periodo in cui la formazione vide Mustaine alla chitarra (che poco dopo fond\u00f2 i Megadeth) e Ron McGovney al basso, le restanti tracce vennero scritte da Hetfield e Ulrich ma vennero tutte registrate a New York da una nuova formazione (che comprendeva il chitarrista Kirk Hammett e il bassista Cliff Burton).\nRiedizione.\nIl 18 gennaio 1988 il gruppo ha ripubblicato l'album attraverso la Elektra Records con l'aggiunta di due bonus track. Il 17 febbraio 2016 i Metallica hanno annunciato l'edizione rimasterizzata dell'album, uscita in occasione dell'annuale Record Store Day. La ristampa, uscita attraverso la Blackened Recordings, \u00e8 stata commercializzata nei formati CD, LP e box set, quest'ultimo comprensivo di quattro vinili, cinque CD, un DVD e un libro fotografico."}
{"id": "40501", "revid": "28057", "url": "https://it.wikipedia.org/wiki?curid=40501", "title": "Inode", "text": "Nei sistemi Unix, un inode (o i-node, abbreviazione di \"index node\") \u00e8 una struttura dati sul file system che archivia e descrive attributi base su file, directory o qualsiasi altro oggetto. \nDescrizione.\nLe informazioni includono:\nIl termine \"inode\" normalmente si usa sui dispositivi a blocchi che gestiscono file, directory e collegamenti simbolici. Il concetto \u00e8 particolarmente importante quando \u00e8 necessario ripristinare un file system danneggiato.\nOgni \"inode\" ha associato un numero univoco all'interno del dispositivo e ogni file presente \u00e8 identificato come un collegamento fisico all'inode tramite il suo numero. Quando un programma cerca di accedere ad un file tramite un nome (es. codice_1), il sistema operativo cerca l'inode corrispondente e recupera tutte le informazioni sopra descritte per operare correttamente con il file.\nPer recuperare le informazioni sull'inode dei file si pu\u00f2 usare la chiamata di sistema codice_2 seguita dal nome del file.\nUn inode occupa un blocco, ma solo una piccola parte contiene gli indirizzi ai blocchi del file. Si usa un approccio multilivello: i primi 12 puntano direttamente ai blocchi, il tredicesimo punta ad un blocco riempito di riferimenti ai blocchi, un blocco indiretto singolo, il quattordicesimo ad un blocco indiretto doppio, il quindicesimo ad un blocco indiretto triplo. Cos\u00ec un file pu\u00f2 avere una dimensione massima di (12+256+256\u00b2+256\u00b3)*dimensione blocco. "}
{"id": "40502", "revid": "2091899", "url": "https://it.wikipedia.org/wiki?curid=40502", "title": "Attributi estesi", "text": "In informatica, nell'ambito dei file system, gli attributi estesi (EA - Extended Attributes) sono una serie di informazioni aggiuntive che possono essere associate a un file. A differenza dei normali attributi dei file, gli EA possono essere di qualsiasi tipo e possono fornire informazioni aggiuntive ad una applicazione, al sistema operativo, al file system o all'utente. Un utente, ad es., pu\u00f2 associare ad un file una descrizione, delle brevi note o delle immagini.\nGli attributi estesi non sono parte del file a cui vengono associati ma vengono salvati separatamente e gestiti dal file system. In particolare ogni attributo esteso viene identificato da una coppia (\"nome, valore\") per permettere il reperimento delle informazioni salvate.\nImplementazioni.\nAIX.\nIn AIX, il filesystem JFS2 v2 supporta gli attributi estesi, che sono accessibili con il comando codice_1. Le API dei comandi codice_2 codice_3, codice_4, codice_5, e codice_6 permettono di impostare, elencare, recuperare, leggere e rimuovere gli attributi estesi.\nFreeBSD.\nIn FreeBSD 5.0 e successivi i filesystem UFS1 e UFS2 li supportano, usando la famiglia di chiamate di sistema codice_7. Ogni file pu\u00f2 avere una lista di attributi estesi. Ogni attributo consiste di un nome e i dati a esso associati. Il nome deve essere una stringa terminata da zero, ed esistere in un namespace identificato da un numero intero. Al momento esistono due namespace: 'user' e 'system'. Il namespace 'user' non ha restrizioni su nomi e contenuti, mentre il namespace 'system' \u00e8 usato soprattutto dal kernel per le access control list e il mandatory access control. Da FreeBSD 8.0 in poi, gli attributi estesi sono supportasti anche nel filesystem ZFS.\nLinux.\nNel kernel Linux, i filesystem che supportano attributi estesi (abbreviati in \"xattr\") sono ext2, ext3, ext4, JFS, Squashfs, ReiserFS, XFS, Btrfs, Lustre e OCFS2 1.6 ma il supporto deve essere abilitato nella configurazione del kernel. Qualsiasi file o directory pu\u00f2 avere attributi estesi, consistenti in un nome e in dati associati; il nome dev'essere una stringa terminata da zero prefissata da un identificatore di namespace e un carattere punto. Al momento (2014), esistono quattro namespace: 'user', 'trusted', 'security' and 'system'. Il namespace 'user' non ha restrizioni su nomi e contenuti, mentre il namespace 'system' \u00e8 usato dal kernel per le access control list. Il namespace 'security' \u00e8 usato nella distribuzione SELinux.\nGli attributi estesi sono poco usati nei programmi utente in Linux, sebbene siano supportati dalla versione 2.6 in poi del kernel. Beagle e Dropbox li usano, e freedesktop.org ha pubblicato raccomandazioni per il loro uso corretto.\nPer ext2/3/4 e btrfs, ogni attributo esteso \u00e8 limitato a un solo blocco di filesystem (p.e. 4 KiB), e in ext2/3/4 nomi e valori devono essere contenuti tutti in un singolo blocco. ReiserFS invece permette attributi di dimensione arbitraria. In XFS i nomi possono essere lunghi al massimo 256 byte e terminati dal primo byte pari a zero, mentre i valori possono essere binari e lunghi fino a 64KB.\nNella maggior parte delle distribuzioni, gli attributi estesi possono essere letti e modificati con il comando attr.\nOS X.\nMac OS X 10.4 usano il filesystem HFS+, che supporta gli attributi estesi tramite un B*-tree, permettendo i named fork. Anche se i named fork in HFS+ possono supportare quantit\u00e0 arbitrarie di dati usando le estensioni, il SO permette solo attributi inline, il che limita la loro dimensione a quella di un singolo nodo B*-tree. Ogni file pu\u00f2 avere una lista di attributi estesi. HFS+ supporta un numero arbitrario di named fork e non \u00e8 noto se OS X impone limiti sul numero di attributi estesi ammissibili. Ogni attributo consiste di un nome e dei dati associati. Il nome \u00e8 una stringa Unicode terminata da zero.\nLe API di macOS permettono di elencare, leggere, scrivere, e rimuovere attributi estesi da file e directory; da Terminal si pu\u00f2 usare l'utility \"xattr\". Da OS X Snow Leopard in poi, gli attributi estesi in spazio utente non sono conservati nei salvataggi nelle comuni applicazioni Cocoa (TextEdit, Preview etc.).\nOS/2.\nIn OS/2 1.2 e successivi, lo HPFS fu creato prevedendo espressamente gli attributi estesi, ma il loro supporto venne implementato anche nel filesystem FAT del DOS.\nPer compatibilit\u00e0 verso altri sistemi operativi che usavano partizioni FAT, gli attributi OS/2 vengono salvati in un file di nome \"EA DATA. SF\" posto nella root directory. Questo file \u00e8 inaccessible sotto un SO che gestisce gli attributi estesi, ma modificabile sotto DOS o windows. File e directory con attributi estesi usano uno o pi\u00f9 cluster in questo file. Il numero logico di cluster del primo cluster usato \u00e8 registrato nella directory entry del file o directory proprietari. Questi due byte sono usati per altri scopi nel filesystem FAT32, per cui gli attributi estesi OS/2 non possono essere memorizzati su quel tipo di partizioni.\nParti di OS/2 2.0 e successori, come la Workplace Shell, usano molti attributi estesi standard (detti anche \"EAs\") per identificare il tipo di file, commenti, icone e parole chiave associate al file.\nI programmi scritti in Rexx memorizzano una versione precompilata del codice come attributo esteso, per accelerare l'esecuzione.\nSolaris.\nSu Solaris dalla versione 9 in poi, i file possono avere degli attributi estesi che sono in realt\u00e0 dei fork; la loro dimensione massima \u00e8 la stessa di un file, e vengono letti e scritti proprio come normali file. Internamente vengono implementati come dei normali file e come tali acceduti, perci\u00f2 i loro nomi non possono contenere caratteri \"/\" e i loro permessi e proprietario possono essere diversi da quelli del file a cui si riferiscono.\nLa versione 4 di NFS supporta gli attributi estesi nello stesso modo di Solaris.\nWindows.\nDa Windows NT in poi, i tre filesystem FAT, HPFS e NTFS supportano tutti degli attributi estesi di lunghezza limitata, implementati come parte del sottosistema OS/2. Vengono usati dai server NFS del sottosistema POSIX della Interix per implementare un sistema di permessi stile Unix.\nOltre a questi, NTFS supporta attributi estesi di lunghezza infinita attraverso gli Alternate Data Streams (ADS), un tipo di fork."}
{"id": "40503", "revid": "125698523", "url": "https://it.wikipedia.org/wiki?curid=40503", "title": "Vittorio Giardino", "text": "Biografia.\nAvviato al lavoro di ingegnere elettronico con buon successo, al punto da diventare manager, Giardino decide successivamente di dedicarsi professionalmente alla sua passione per il fumetto. Le sue prime storie, ad esempio quelle contenute nell'antologia collettiva \"Indagini nell'altroquando\" degli anni settanta, sono caratterizzate da sceneggiature di buon livello accompagnate per\u00f2 da un disegno inesperto e molto rigido. Il talento di Giardino matur\u00f2 in lavori successivi, crescendo sia a livello tematico e culturale sia a livello grafico con lo sviluppo di una \"linea chiara\" molto personale.\nI fumetti di Giardino si caratterizzano per la scelta di ambientazioni storiche spesso oscure, fra cui i periodi del nazismo, della guerra civile spagnola e dello stalinismo, consentendo al loro autore di mettere in scena storie via via pi\u00f9 raffinate e corpose con grande variet\u00e0 di generi, passando dall'hard-boiled di \"Sam Pezzo\" alla spy-story socio-politica di \"Max Fridman\", al fumetto erotico con \"Little Ego\", fino ad arrivare a \"Jonas Fink\", romanzo di formazione di un giovane ebreo praghese dal dopoguerra alla caduta del muro.\nGiardino \u00e8 noto soprattutto in Italia, Francia e USA. Le sue opere sono state pubblicate in diciotto paesi e tradotte in quattordici lingue, tra cui francese sulle riviste \"Circus\", \"Vecu\" e \"(A Suivre)\", spagnolo su \"Cimoc\" e \"Cairo\" in Spagna e \"Puertitas\" in Argentina, greco su \"Bab\u00e9l\", svedese su \"Epix\", tedesco su \"Moxxito\", norvegese su \"Bond\", portoghese su \"Sele\u00e7oes BD\" in Portogallo, e giapponese su \"Morning\".\n\u00c8 sposato e ha due figlie, Marina (1971) e Angela (1974).\nI fumetti di Giardino sono stati tradotti in svariate lingue, tra cui francese, spagnolo, Inglese, Olandese, Tedesco, Islandese e Portoghese, Greco, Croato, Ungherese, Ceco, Danese, Norvegese, Svedese, Finlandese, Cinese, Giapponese, e ha partecipato a varie edizioni del Lucca Comics and Games.\nCuriosit\u00e0.\nSua moglie \u00e8 stata la musa ispiratrice del personaggio femminile rappresentato nella maggior parte dei fumetti"}
{"id": "40508", "revid": "7336", "url": "https://it.wikipedia.org/wiki?curid=40508", "title": "Uma", "text": ""}
{"id": "40509", "revid": "1718925", "url": "https://it.wikipedia.org/wiki?curid=40509", "title": "Principio di Le Ch\u00e2telier", "text": "Il principio di Le Ch\u00e2telier (anche detto principio di Le Ch\u00e2telier-Braun o principio dell'equilibrio mobile) \u00e8 un principio di termodinamica chimica, secondo il quale \"ogni sistema tende a reagire ad una perturbazione impostagli dall'esterno minimizzandone gli effetti\". \nQuando in una reazione chimica in equilibrio si modificano i parametri con cui avviene (concentrazione dei reagenti o concentrazione dei prodotti, volume o pressione, temperatura), la reazione si sposta o verso destra (verso i prodotti) o verso sinistra (verso i reagenti), per raggiungere un nuovo equilibrio. \nVa notato che il principio vale solo per i sistemi in equilibrio. \nPrende il nome da Henri Le Ch\u00e2telier che per primo lo enunci\u00f2 chiaramente nel 1884.\nIllustrazione.\nSupponiamo di avere una generica reazione con reagenti e prodotti in fase gassosa.\nDefinendo N2 \"A\", H2 \"B\" e NH3 \"AB\", assumiamo che il sistema si trovi in equilibrio, con una costante di equilibrio \"Kp\" definita come segue:\ndove i vari formula_2 sono le pressioni parziali (cio\u00e8 la pressione totale moltiplicata per le frazioni molari) dei tre componenti. Questa relazione \u00e8 valida solo se le specie chimiche sono gas ideali.\nA temperatura costante \"Kp\" rimane invariata; in queste condizioni, la concentrazione dei componenti all'equilibrio potr\u00e0 cambiare a seguito di alcune modifiche alle condizioni del sistema stesso.\nVariazione di concentrazione.\nAggiungendo A, per esempio, la reazione dovr\u00e0 spostarsi a destra per mantenere costante la Kp. Per generalizzare, aggiungendo un reagente, l'equilibrio si sposter\u00e0 a destra, aggiungendo un prodotto, l'equilibrio si sposter\u00e0 a sinistra.\nPressione e volume.\nUna variazione di pressione o di volume ha effetto solo quando tutti i componenti della reazione sono in fase gassosa e si ha una variazione del numero delle moli per unit\u00e0 di volume.\nComprimere la miscela (quindi aumentarne la pressione) sposta l'equilibrio verso la zona in cui si hanno meno moli (es: &lt;chem&gt;N2O4 -&gt; 2 NO2&lt;/chem&gt;, l'equilibrio si sposter\u00e0 verso sinistra in quanto abbiamo una sola mole di sostanza), espanderla sposta l'equilibrio nella zona a maggiore concentrazione di molecole.\nTemperatura.\nVariando la temperatura (si noti che per\u00f2 in questo caso cambia anche la costante di equilibrio), si possono intuitivamente intendere le risposte del sistema considerando il calore come una sorta di reagente o prodotto di reazione: ipotizzando che la nostra reazione sia \"endotermica\", e cio\u00e8 richieda calore per produrre AB, aumentare la temperatura (cio\u00e8 aggiungere calore) sposta la reazione verso destra.\nEsempi.\nConcentrazione.\nVariare la concentrazione di un composto in una soluzione sposta l'equilibrio laddove si possa ridurre questo cambiamento di concentrazione.\nQuesto pu\u00f2 essere facilmente illustrato nell'equilibrio tra monossido di carbonio e idrogeno gassoso, che reagendo formano metanolo:\nAumentando la concentrazione di CO nel sistema, il principio di Le Ch\u00e2telier prevede la tendenza della reazione a consumare il monossido in eccesso, incrementando il prodotto (il metanolo) e limitando la variazione del reagente in eccesso (il monossido di carbonio). L'equilibrio si sposta a destra.\nTemperatura.\nNella reazione reversibile tra azoto gassoso e idrogeno gassoso, i due gas reagiscono per formare ammoniaca:\nin cui si ha una variazione di entalpia pari a formula_3. Questa \u00e8 quindi una reazione esotermica (verso destra).\nSe si diminuisse la temperatura, l'equilibrio si sposterebbe in direzione esotermica, cio\u00e8 a destra, favorendo la produzione di ammoniaca. La reazione illustrata \u00e8 nota come processo Haber.\nPer comprendere come agisce la diminuzione o l'aumento della temperatura, si pu\u00f2 considerare il calore come uno dei prodotti della reazione; infatti in genere una reazione pu\u00f2 essere indicata nel seguente modo:\ndove:\nFornire calore (ad una reazione esotermica) vuol dire quindi aumentare uno dei suoi prodotti. Per il principio di Le Ch\u00e2telier sulla concentrazione, dunque, aumentando uno dei prodotti la reazione tender\u00e0 a far aumentare i reagenti, con un conseguente spostamento verso sinistra (verso i reagenti) della reazione stessa.\nInversamente, se sottraiamo calore alla reazione, dunque un prodotto, la reazione si sposter\u00e0 verso destra poich\u00e9 essa tende ad equilibrarsi, e quindi a trasformare pi\u00f9 reagenti in quantit\u00e0 maggiore di prodotti. \nIn effetti, la relazione considerata pu\u00f2 essere letta sia da sinistra verso destra, sia da destra verso sinistra e corrisponde ad un equilibrio dinamico tra la \"reazione diretta\" (esotermica):\ne la sua \"reazione inversa\" (endotermica):\nAd ognuna di queste reazioni \u00e8 associata una velocit\u00e0 di reazione, e a seconda che sia maggiore la velocit\u00e0 di reazione della reazione diretta o della reazione inversa, si avr\u00e0 rispettivamente produzione di \"C\", \"D\" e \"q\" (nel primo caso) oppure di \"A\" e \"B\" (nel secondo caso).\nPer il 1\u00ba principio di Le Ch\u00e2telier, all'aumentare della concentrazione dei prodotti, si ha lo spostamento della reazione diretta verso sinistra, quindi viene favorito l'aumento dei reagenti \"A\" e \"B\" (poich\u00e9 la reazione tende sempre ad equilibrarsi, e aggiungendo un prodotto il sistema reagente tende spontaneamente a creare una maggiore quantit\u00e0 di reagenti).\nQuindi all'aumentare della concentrazione dei prodotti (\"C\", \"D\" e/o \"q\") la reazione diventer\u00e0 sempre meno esotermica, fino a diventare endotermica o endoenergetica (cio\u00e8 si avr\u00e0 assorbimento di calore), in modo da eliminare il calore fornito, che quindi viene assorbito. Ci\u00f2 vuol dire che viene preferita la reazione inversa.\nAl contrario, sottraendo calore (ad esempio diminuendo la temperatura), la reazione si sposta verso destra e il sistema reagente tende a formare un quantitativo maggiore di prodotti. Inoltre, il calore sottratto alla reazione viene rimpiazzato liberando calore, per cui la reazione avverr\u00e0 in maniera esotermica o esoenergetica.\nPressione.\nUna variazione di pressione non sempre apporta modifiche ad un sistema all'equilibrio. Le variazioni di pressione provocano dei cambiamenti solamente se vi sono presenti specie chimiche allo stato aeriforme.\nRiferendosi sempre alla reazione del processo Haber accennato nel paragrafo sopra, si noti che le moli di gas a sinistra sono quattro, mentre a destra sono due.\nPer la legge dei gas ideali, gas a uguale pressione e temperatura occupano identico volume. Se si aumenta la pressione totale del sistema, per il principio di Le Ch\u00e2telier l'equilibrio tender\u00e0 a ridurla. Pertanto se due moli occupano un volume minore di quattro, ne deriva che l'equilibrio si sposta ancora una volta a destra.\nControesempi.\nIl principio di Le Ch\u00e2telier \u00e8 a volte equivocato come un principio fondamentale della natura, per cui ogni tentativo di modificare una reazione chimica verrebbe contrastato da una reazione del sistema (un po' come l'asinello di Newton). In realt\u00e0, il principio \u00e8 nato come un'osservazione empirica, che risulta valida solo per i sistemi all'equilibrio il cui comportamento dipende principalmente dalla termodinamica e solo marginalmente dalla cinetica.\nReazione cineticamente lenta.\nSupponiamo di avere una perdita di gas metano in un appartamento. La miscela di aria e metano che verrebbe a formarsi dovrebbe reagire secondo la reazione di combustione:\nLa reazione verso destra \u00e8 ovviamente fortemente esotermica; tuttavia, essa non procede rapidamente per motivi \"cinetici\": vale a dire che il \"potenziale\" per una forte produzione di calore \u00e8 presente, ma a condizioni normali la reazione \u00e8 estremamente lenta. Ci\u00f2 \u00e8 essenzialmente dovuto alla relativa stabilit\u00e0 degli idrocarburi, come il metano, quando esposti all'aria.\nSe un malaccorto inquilino entra nella stanza e, accendendo la luce, fa partire una scintilla, questa \u00e8 ovviamente un leggerissimo contributo di calore alla miscela esplosiva e quindi, dal punto di vista strettamente termodinamico dovrebbe spostare verso sinistra l'equilibrio della reazione: ovviamente, siccome il principio di Le Ch\u00e2telier non \u00e8 valido per questo sistema lontano dall'equilibrio, il risultato non sar\u00e0 il raffreddamento della stanza.\nMotore a combustione interna.\nI motori a combustione interna producono energia meccanica da una diretta violazione del principio di Le Ch\u00e2telier: una miscela di aria e combustibile (benzina, gasolio o altro) viene compressa rapidamente, fino a provocare un'esplosione (vedi l'articolo sul numero di ottano), con o senza l'ausilio di candele.\nIl principio di Le Ch\u00e2telier, a causa dell'aumento di pressione e di temperatura (la compressione \u00e8 adiabatica, non isotermica) predirebbe uno spostamento della reazione verso il lato endotermico e con meno molecole gassose, ma la reazione che avviene \u00e8 l'esatto opposto: la combustione produce principalmente anidride carbonica, vapore e calore. Ancora una volta, il motivo \u00e8 l'instabilit\u00e0 termodinamica della miscela di aria e combustibile.\nSistemi caotici.\nLa contraddizione maggiore al principio di Le Ch\u00e2telier \u00e8 nei sistemi caotici, come per esempio nei modelli del clima: \u00e8 nota l'immagine del battito d'ali di una farfalla a un capo del mondo che scatena una serie di eventi che causano un uragano all'altro capo. Anche in questo caso, la causa fondamentale della mancata validit\u00e0 del principio \u00e8 che il sistema non \u00e8 all'equilibrio: nel caso del clima, c'\u00e8 per esempio una continua immissione di energia nel sistema da parte del sole, che perturba ogni eventuale stato di equilibrio che pu\u00f2 formarsi."}
{"id": "40511", "revid": "290023", "url": "https://it.wikipedia.org/wiki?curid=40511", "title": "Christian Norberg-Schulz", "text": "Biografia.\nSi laure\u00f2 in architettura al Politecnico di Zurigo nel 1949, dove ebbe come professore Sigfried Giedion. Tornato in Norvegia, nel 1950, assieme a Arne Korsmo, Sverre Fehn, Peter Andreas Munch Mellbye, Geir Grung, Odd \u00d8stbye, H\u00e5kon Mjelva e Robert Esdaile e all'architetto danese J\u00f8rn Utzon, fond\u00f2 il gruppo PAGON (Gruppo degli Architetti Progressisti di Oslo Norvegia) che era il ramo norvegese dei CIAM (Congressi Internazionali di Architettura Moderna). Durante gli anni '50 con alcuni membri di questo gruppo ide\u00f2 numerosi progetti per Oslo e Bergen, sebbene questi non furono mai realizzati.\nCominci\u00f2 la sua carriera accademica come assistente di Arne Korsmo al Collegio di Arti Applicate di Oslo, poi dal 1963 al 1994 fu professore alla scuola di architettura di Oslo.\nHa costruito pochissimi edifici, ma come teorico dell'architettura ha avuto un'influenza notevole. I suoi libri sono stati tradotti in numerose lingue e Norberg-Schulz fu invitato come professore a contratto in prestigiose universit\u00e0 degli Stati Uniti.\nSua figlia, Elizabeth Norberg-Schulz (n. 1959), italo-norvegese, \u00e8 una nota soprano."}
{"id": "40513", "revid": "767487", "url": "https://it.wikipedia.org/wiki?curid=40513", "title": "PAGON", "text": "PAGON sta per \"Progressive Architects Group Oslo Norway\" (Gruppo degli Architetti Progressisti di Oslo Norvegia).\nEra il ramo norvegese dei CIAM (Congressi Internazionali di Architettura Moderna). Fu fondato su sollecitazione di Sigfried Giedion nel 1950. \nI membri fondatori erano: gli architetti norvegesi Arne Korsmo, Christian Norberg-Schulz, Sverre Fehn, Peter Andreas Munch Mellbye, Geir Grung, Odd \u00d8stbye, H\u00e5kon Mjelva, Robert Esdaile e l'architetto danese J\u00f8rn Utzon. \nIl loro intento era progettare un'architettura fondata sui principi del Movimento Moderno, ma espressa con i materiali ed il linguaggio della loro regione e del loro tempo. Il gruppo sar\u00e0 attivo fino al 1956."}
{"id": "40518", "revid": "118639841", "url": "https://it.wikipedia.org/wiki?curid=40518", "title": "Ton Koopman", "text": "Biografia.\nNato nel 1944, Ton Koopman ricevette un'educazione classica. Successivamente studi\u00f2 musicologia, organo con Simon Jansen e clavicembalo con Gustav Leonhardt. Si specializz\u00f2 in musica barocca e ricevette il premio di eccellenza in entrambi gli strumenti.\nNel 1979 fond\u00f2 la Amsterdam Baroque Orchestra, e, nel 1992, l'Amsterdam Baroque Choir, successivamente divenuti Amsterdam Baroque Orchestra &amp; Choir. Specializzato in musica barocca, principalmente nei repertori relativi a Dietrich Buxtehude e Johann Sebastian Bach, Ton Koopman \u00e8 un sostenitore della prassi storicamente informata. L'unica eccezione al suo abituale repertorio di musica antica \u00e8 stata la direzione del \"Concert champ\u00eatre\" (1928) per clavicembalo e orchestra di Francis Poulenc.\nL'attivit\u00e0 di concertista lo ha portato a esibirsi in tutto il mondo, sia come solista che come direttore. La sua vasta discografia comprende di Bach l'integrale delle cantate e delle opere per organo, la Passione secondo Matteo (due registrazioni), la Passione secondo Giovanni, la Messa in Si minore, l'Oratorio di Natale, una registrazione della sua ricostruzione della Passione secondo Marco e concerti e opere per clavicembalo, inoltre di Haydn tutti i concerti per clavicembalo e alcune sinfonie, di Mozart la Messa dell'incoronazione, il Requiem e alcune sinfonie, di Vivaldi Le quattro stagioni, di H\u00e4ndel il Messiah e i concerti per organo e molti altri brani.\nFra le case discografiche che hanno pubblicato suoi cd si citano la Erato, Teldec, Sony, Philips Records e Deutsche Grammophon. Nel 2002 ha fondato una propria etichetta discografica, la Antoine Marchand, traduzione francese del suo nome.\nFra il 1994 e il 2004 ha eseguito e registrato l'integrale delle cantate di Johann Sebastian Bach, impresa che gli ha valso il premio \"Deutsche Schallplattenpreis Echo Klassik 1997\", il premio Berlioz e il BBC Award, oltre alle nomination per il Grammy Award e per il Gramophone Award. Nel 2005 ha dato inizio alla \"Dieterich Buxtehude - Opera Omnia\", un progetto per registrare l'integrale delle opere di Dietrich Buxtehude. Da ottobre 2006 sono stati pubblicati diciassette volumi.\nDal 2004 \u00e8 presidente della \"International Dieterich Buxtehude Society\", e, nel 2012, ha ricevuto il \"Buxtehude-Preistr\u00e4nger\" dalla citt\u00e0 di Lubecca e il \"Bach-Preistr\u00e4nger\" dalla citt\u00e0 di Lipsia. Inoltre, Koopman ha pubblicato numerosi saggi e testi critici, collaborando con la Breitkopf &amp; H\u00e4rtel e con la Carus-Verlag. Oltre alla cattedra di clavicembalo al Conservatorio Reale dell'Aia, Koopman \u00e8 professore presso l'Universit\u00e0 di Leida e membro onorario della Royal Academy of Music di Londra. \u00c8 inoltre direttore del festival \"Itin\u00e9raire Baroque\" e direttore ospite di numerose orchestre internazionali.\nTon Koopman \u00e8 un organista dotato di tecnica eccezionale (per coordinazione, ritmo e precisione) nell'utilizzo della pedaliera, riconosciuta universalmente dalla critica musicale, dai colleghi organisti e dal pubblico generale."}
{"id": "40520", "revid": "287204", "url": "https://it.wikipedia.org/wiki?curid=40520", "title": "Teatro Carlo Felice", "text": "Il Teatro Carlo Felice \u00e8 il principale teatro della citt\u00e0 di Genova ed uno dei pi\u00f9 noti in Italia. Vi si tengono la stagione d'Opera lirica e Balletto e la stagione Sinfonica, oltre a \"recital\" e manifestazioni varie.\nDal 1991 \u00e8 la sede principale delle stagioni musicali della Giovine Orchestra Genovese, ONLUS che organizza, produce e promuove concerti di musica classica, in particolare da camera, dal 1912, la cui sede si trova nella vicinissima Galleria Mazzini.\nIl teatro \u00e8 posto appena a lato della centrale piazza De Ferrari, in pieno centro cittadino, accanto al monumento equestre a Giuseppe Garibaldi e poco distante dalla fontana che rappresenta uno dei simboli della citt\u00e0.\nDavanti al teatro si trova la stazione \"De Ferrari\" della metropolitana di Genova.\nStoria.\nIl progetto Barabino.\nNel 1825 venne indetto un concorso per il disegno di un nuovo teatro dell'opera. Avevano partecipato, fra gli altri, il genovese Carlo Barabino e il ticinese Luigi Canonica. Vinse il primo e, il 21 gennaio 1826, vennero pubblicati sulla Gazzetta di Genova il progetto, le norme per l'appalto del teatro e indicazione precise sull'area che doveva occupare:\nCanonica, comunque, fu chiamato in un secondo tempo come consulente per la realizzazione del palcoscenico e della parte interna della curva della sala. Egli, infatti, gi\u00e0 architetto reale del cessato Regno d'Italia (1805-1814), si era largamente illustrato in grandi edifici teatrali: l'allargamento del palcoscenico della Scala, il completamento del teatro di Como, la costruzione del Carcano e del Teatro Fiando di Milano, dei teatri di Cremona, Brescia, fra le altre realizzazioni.\nIl teatro venne inaugurato il 7 aprile 1828, alla presenza dei sovrani del Regno di Sardegna, Carlo Felice e la regina Maria Cristina, con la rappresentazione dell'opera di Vincenzo Bellini \"Bianca e Fernando\" su libretto del genovese Felice Romani con Adelaide Tosi, Giovanni David ed Antonio Tamburini. \nNella circostanza, quest'opera venne rielaborata appositamente dall'autore.\nLa decisione di costruire un teatro da intitolare a Carlo Felice di Savoia era stata presa appena pochi anni prima la sua edificazione, ovvero fra il 1824 e il 1825. A tale decisione i governanti dell'epoca giunsero in considerazione del fatto che i teatri allora presenti fossero decisamente insufficienti.\nGenova non aveva ancora un vero e proprio teatro per il melodramma, al tempo molto in auge, e fu cos\u00ec che la citt\u00e0 decise di dotarsene di uno che potesse competere, sul piano dell'eleganza, con quelli allora presenti in tutta Italia. \nFino ad allora in Genova il teatro pi\u00f9 frequentato era stato il Teatro di Sant'Agostino, primo teatro pubblico della citt\u00e0 di propriet\u00e0 dei Marchesi Durazzo e di una societ\u00e0 di palchettisti: l'edificio, in legno, del secolo precedente, era ormai considerato non pi\u00f9 adatto ai tempi e la societ\u00e0 dei palchettisti del Sant'Agostino contribu\u00ec alla costruzione del Carlo Felice. La costruzione avvenne su un terreno che in passato aveva ospitato il convento di San Domenico, che era stato successivamente abbattuto.\nIl 12 maggio 1828 avviene la prima assoluta di Alina, regina di Golconda di Gaetano Donizetti con Giovanni Battista Verger, Tamburini e Giuseppe Frezzolini.\nNel Nuovo Teatro Carlo Felice nel 1852 viene inaugurata l'illuminazione a gas, e nel 1892, per le celebrazioni colombiane, l'illuminazione elettrica.\nIl bombardamento.\nDurante la seconda guerra mondiale il \"Carlo Felice\", come viene comunemente chiamato, venne colpito due volte rimanendo parzialmente distrutto: erano distrutti i solai e le parti in carpenteria del teatro (palchi, soffittature, e cos\u00ec via); erano invece rimasti i muri perimetrali ed in particolare il pronao.\nNel 1946 la sovraintendente del \"Teatro comunale dell'opera\", Celeste Lanfranco Gandolfi, riusc\u00ec ad organizzare la stagione lirica al \"Cinema-teatro Grattacielo\". Nell'estate dello stesso anno allest\u00ec anche una stagione estiva fra le rovine del vecchio Politeama Genovese. \nNel 1948 la stagione, sempre allestita nel \"Cinema-teatro Grattacielo\", comprendeva un \"Tristano e Isotta\" interpretato da Maria Callas e Max Lorenz: un significativo riscatto per una citt\u00e0 senza teatro lirico.\nNel 1957 venne riaperto il Politeama Margherita e per diversi decenni le rappresentazioni teatrali di rivista e di lirica si tennero in questa sala di via XX Settembre (successivamente rimpiazzata da un grande magazzino).\nLa ricostruzione.\nBench\u00e9 alcune parti del teatro di Barabino fossero sopravvissute, era stato deciso, dalla municipalit\u00e0 che la citt\u00e0 dovesse rifare in \"toto\" il suo teatro, per cui, nel 1946, venne bandito un concorso di architettura. A questo concorso parteciparono diversi architetti liguri, tra cui spicca il nome di Luigi Carlo Daneri, che vinse il secondo premio. Il primo premio fu, invece, assegnato, nel 1950, al progetto del gruppo di Paolo Antonio Chessa. Nel 1951 questi consegn\u00f2 il progetto esecutivo. Tale progetto non fu mai eseguito e, nel 1963 definitivamente accantonato, affidando l'incarico a Carlo Scarpa, architetto di fama internazionale.\nScarpa port\u00f2 avanti un progetto nell'arco di molti anni, elaborando diverse soluzioni e giungendo ad un progetto definitivo nel 1977, ma mor\u00ec accidentalmente nel 1978 e, anche se il suo progetto fu approvato nel 1979, la sua idea non giunse mai alla realizzazione. Nel frattempo ci\u00f2 che rimaneva dell'antico teatro venne demolito, lasciando in piedi il pronao neoclassico ed i portici del perimetro esterno; tali elementi sono stati in seguito conservati.\nNel 1981 fu bandito un altro concorso-appalto a due fasi. Il concorso si concluse nel 1984 e fu vinto dalla ditta \"Mario Valle s.p.a.\" di Arenzano, con il progetto degli architetti Aldo Rossi, Ignazio Gardella, Fabio Reinhart.\nIl progetto prevedeva, come imposto dal bando di gara:\nInoltre, il progetto proponeva la ricostruzione, quasi letterale, del volume esterno prospiciente la piazza, mentre ipotizzava un'immensa torre, quasi il doppio del volume barabiniano, nel lato posteriore. Tale torre doveva contenere il palco, e le relative macchine di scena, i camerini e le sale di prova. La scena era pensata per allestire quattro scenografie contemporaneamente, con una piattaforma mobile. La sala era a cavea (diversamente dal teatro barabiniano e da altri progetti di concorso).\nQuesta volta il progetto, che venne sviluppato al livello esecutivo, ebbe corso e il 7 aprile 1987 fu posata la prima pietra del nuovo teatro. Il 18 ottobre 1991 la struttura (recuperata appieno attraverso una quasi totale riedificazione) venne nuovamente inaugurata. Il nuovo teatro recuperava, come detto, ci\u00f2 che rimaneva delle antiche strutture mentre risultava del tutto nuovo negli interni.\nPer gli interni, furono banditi concorsi finalizzati all'apparato decorativo ed artistico del Teatro, pi\u00f9 specificatamente per la parte relativa al Foyer, e per la zona relativa al grande sipario tagliafuoco. Dai risultati del Bando di Concorso furono premiati, Aurelio Caminati, Raimondo Sirotti e Nerone Ceccarelli.\nNelle nicchie del foyer principale, ai lati della base del \u201ccono\u201d, si trovano gli affreschi di 36\u00a0m\u00b2 appositamente eseguiti da Aurelio Caminati (Genova 1924-2012). L'uno rievoca la dominazione della repubblica genovese nel mare Egeo con la rappresentazione allegorica della costruzione di un fondaco nell'isola di Tabarca, l'altro raffigura Guglielmo Embriaco alla partenza dal porto di Genova per la Prima Crociata nel 1102. Gli affreschi, in posizione diametralmente opposta abbracciano idealmente l'osservatore conducendolo in un viaggio in cui le coordinate spazio-temporali e cromatiche vengono armonizzate dal mare, al quale Genova lega indissolubilmente la propria storia.\nRaimondo Sirotti (Bogliasco 1934-2017) firma gli arazzi che irrompono con forza cromatica nell'algido foyer. Eseguiti dallo storico laboratorio Pinton di Aubusson, nel cuore della Francia, gli arazzi riproducono una reinterpretazione contemporanea e suggestiva due dipinti ora custoditi nel Museo dell'Accademia Ligustica di Belle Arti: La Pastorale del Grechetto (Giovanni Benedetto Castiglione - Genova circa 1610 - Mantova 1665) e il Paradiso di Bernardo Strozzi (Genova, 1581 \u2013 Venezia 1644).\nVincitore del concorso per il grande sipario, con l'opera \"Viva Sch\u00f6nberg\" - in omaggio al compositore Arnold Sch\u00f6nberg - fu Giovanni Ceccarelli, in arte Nerone, pisano di nascita, torinese di adozione.\n\u201cIl progetto...\u201d, scrisse Nerone presentando il proprio lavoro, \u201cmi suggerisce l'idea di sopperire alla esecuzione di un'opera di pittura con tecniche tradizionali e proporre un'opera pittorica la cui realizzazione consenta di favorire la lettura, in considerazione della distanza che separa il pubblico dal palcoscenico. (...) Da un attento studio delle linee armoniche del teatro (scandito in maniera orizzontale dal rivestimento delle pareti e dai terrazzi-palco), nasce l'idea per una conclusione in verticale, quasi a rappresentare una ipotetica cattedrale gotica od anche un organo\u201d.\nIl sipario misura circa duecento metri quadrati ed \u00e8 articolato in centoventicinque pannelli: \u201cUn lavoro durato oltre due mesi fra la realizzazione dei cartoni e la messa in opera con il materiale previsto\u201d, dichiar\u00f2 Nerone. \u201cHo optato per un alluminio leggero e resistente, sul tipo di quello usato in aviazione. Con l'alluminio ho impiegato anche rame, ottone, peltro, argento, oro. La scelta dei colori \u00e8 stata dettata dall'ambiente in cui si colloca il sipario.\nLa statua del \"Genio dell'Armonia\", posta nel 1829 alla sommit\u00e0 del pronao, opera del 1824 dello scultore Giuseppe Gaggini, venne sostituita da un calco mentre l'originale, dopo essere stato restaurato, venne collocato all'interno della chiesa gotica di Sant'Agostino in Sarzano, sconsacrata ed adibita ad auditorium, dal magnifico campanile maiolicato.\nDirette streaming.\nDal 2010 \u00e8 stata creata una web tv, che trasmette in diretta streaming opere liriche, concerti e balletti . Si tratta una struttura televisiva attrezzata per riprese, registrazione e montaggio, con uno studio all'interno del teatro (al sesto piano adiacente alla sala)."}
{"id": "40522", "revid": "975726", "url": "https://it.wikipedia.org/wiki?curid=40522", "title": "Palazzo Ducale (Genova)", "text": "Il Palazzo Ducale di Genova (in ligure Paxo , contrazione dell'antico termine \"Paraxo\" ) \u00e8 uno dei principali edifici storici e musei del capoluogo ligure, gi\u00e0 sede del dogato dell'antica Repubblica.\nLasciato in abbandono per lungo tempo e adibito a sede degli uffici giudiziari prima della costruzione negli anni settanta del nuovo palazzo di giustizia di Portoria, ha visto completare il suo restauro in occasione delle \"Colombiadi\" del 1992, con cui vennero commemorati Cristoforo Colombo e il cinquecentenario della scoperta dell'America.\nOspita al piano nobile importanti mostre d'arte, dibattiti e convegni (organizzati nelle sale affrescate del Maggior e del Minor Consiglio) e, nei cortili e porticati, negozi e punti di ristoro.\nIl palazzo \u00e8 gestito dalla fondazione \"Genova Palazzo Ducale Fondazione per la Cultura\" che ha suddiviso gli spazi in molteplici funzioni. Al suo interno si possono verificare eventi anche contemporaneamente in spazi dedicati. All'interno del palazzo si trovano anche le sedi di molte associazioni culturali. \nNel 2001 vi si sono riuniti a congresso i capi di Stato e di governo convenuti a Genova per il G8.\nStoria.\nLe origini.\nLa costruzione del Palazzo Ducale ha inizio alla fine del XIII secolo quando, in seguito alle vittoria contro Pisa (nel 1284 alla Meloria) e contro Venezia (nel 1298 a Curzola), Genova vedeva accrescere la propria potenza militare ed economica nel Mediterraneo. A quel tempo la citt\u00e0 era organizzata in base alla Compagna Communis, che provvedeva alla nomina dei capitani del Popolo. Fino al 1291 per\u00f2 i capitani e gli altri rappresentanti del Comune non disponevano di una sede propria ma erano ospitati nel Palazzo arcivescovile o in vicine abitazioni private appartenenti alle famiglie Doria e Fieschi.\nNel 1291 i capitani del Popolo Corrado Doria e Oberto Spinola acquistarono gli edifici di propriet\u00e0 dei Doria che si affacciavano sulle odierne salita dell'Arcivescovado e via Tommaso Reggio e tre anni pi\u00f9 tardi fu acquistato anche l'adiacente palazzo di Alberto Fieschi, dotato di una torre in seguito detta \"Grimaldina\", gi\u00e0 utilizzato come sede dai capitani del Popolo a partire dal 1272 a causa dell'esilio dell'aristocratico. L'accorpamento port\u00f2 alla realizzazione del palazzo degli abati, del quale \u00e8 visibile parte del loggiato su via Tommaso Reggio.\nNon esistono testimonianze iconografiche precise dell'aspetto che doveva avere il palazzo in quel periodo, ma secondo la ricostruzione di Orlando Grosso, che ne cur\u00f2 il restauro negli anni trenta del XX secolo, doveva avere una pianta trapezoidale, con il lato sud verso via Tommaso Reggio lungo 44 metri, il lato nord di 50, il lato ovest su salita dell'Arcivescovado di 20 metri e il lato a est di 36 metri. Doveva avere un'altezza complessiva di circa 25 metri suddivisa su tre piani, di cui il piano terra ospitava un porticato mentre sui piani superiori si aprivano delle quadrifore. Al centro del prospetto sud si innalzava la torre Grimaldina di sei piani di altezza.\nIl Trecento e il Quattrocento.\nIl palazzo, che con la nomina nel 1339 del primo doge genovese Simone Boccanegra aveva assunto il nome di \"ducale\", sub\u00ec una serie di trasformazioni a partire dalla seconda met\u00e0 del XIV secolo per volere del doge Antoniotto Adorno. L'edificio venne ingrandito con l'aggiunta di nuovi corpi di fabbrica a est, a formare una sorta di \"C\" intorno all'odierna piazza Matteotti, e a nord, fino a occupare uno spazio corrispondente all'attuale corpo centrale. Gli interventi voluti dall'Adorno non variarono l'accesso principale del palazzo, che continu\u00f2 a essere mantenuto su via Tommaso Reggio.\nUna nuova importante trasformazione ebbe luogo verso la met\u00e0 del secolo successivo con la costruzione della cosiddetta \"cortina\", un corpo di fabbrica destinato a ospitare la guarnigione che collegava le ali a est e a ovest di piazza Matteotti, di fatto trasformando la piazza in un cortile fortificato e rendendo il palazzo una sorta di cittadella del potere isolata dal resto della citt\u00e0. Non si conosce con esattezza la data di realizzazione della cortina, ma la nomina nel 1470 di un \"capitano della porta di palazzo\" fa pensare che a quel tempo la sua costruzione fosse terminata. Con la realizzazione della nuova ala infatti venne chiuso l'accesso da via Tommaso Reggio e il nuovo ingresso venne posto al centro della nuova costruzione.\nLa fabbrica del Vannone.\nNel XVI secolo le riforme volute da Andrea Doria avevano modificato la struttura politica della citt\u00e0, che era allora governata da un Maggior Consiglio di quattrocento senatori e da un Minor Consiglio, mentre il doge non era pi\u00f9 eletto a vita ma restava in carica solo due anni. Il desiderio di disporre di una sede che rispecchiasse il prestigio e l'organizzazione gerarchica della signoria, unitamente all'esigenza di una fortezza che mantenesse il governo al riparo da intrighi e colpi di stato, portarono il senato ad affidare nel 1591 all'architetto Andrea Ceresola - detto \"il Vannone\" - l'incarico di ristrutturare completamente il palazzo.\nIl Vannone colleg\u00f2 e trasform\u00f2 l'insieme di edifici medievali e di eterogenei corpi di fabbrica costruiti in epoche successive in un palazzo-fortezza in stile manierista. A lui si deve la realizzazione del grande cortile del piano terra, coperto da una volta a padiglione e su cui si aprono due cortili porticati, e l'imponente scalone che conduce al piano superiore dove si trovavano gli ambienti di rappresentanza, il salone del Maggior Consiglio e quello del Minor Consiglio e gli appartamenti del doge. Ingrand\u00ec inoltre la cortina che chiudeva piazza Matteotti e presidiava l'accesso al palazzo, innalzandola fino a tre piani di altezza e dotandola sul lato interno di un loggiato che doveva avere la duplice funzione di svago per i soldati della guarnigione e di tribuna per gli spettatori che da l\u00ec potevano assistere alle cerimonie e alle manifestazioni che avevano luogo nel cortile del palazzo.\nNell'anno 1700 fu indetto un importante concorso per le decorazioni delle sale del Maggiore e Minor consiglio, finanziate dalla famiglia dei marchesi Giustiniani, cui parteciparono i maggiori pittori genovesi dell'epoca, Domenico e Paolo Girolamo Piola, Lorenzo De Ferrari, Domenico Parodi, cui tuttavia furono preferiti il bolognese Marcantonio Franceschini e il napoletano Francesco Solimena.\nL'incendio del 1777.\nNuovi importanti lavori di trasformazione ebbero luogo nel 1778, dopo che il 3 novembre dell'anno precedente un violento incendio aveva distrutto gran parte del corpo centrale dell'edificio, del quale si erano salvati solo l'atrio al piano terra e lo scalone che conduce al piano nobile.\nPer la ricostruzione fu rapidamente bandito un concorso, al quale furono invitati a partecipare Giacomo Maria Gaggini, Gregorio Petondi ed Emanuele Andrea Tagliafichi, tra i pi\u00f9 noti architetti attivi a Genova in quegli anni. Il concorso fu per\u00f2 vinto dall'architetto ticinese Simone Cantoni, convinto a partecipare dal fratello Gaetano, che ide\u00f2 una facciata marmorea che rappresenta uno dei primi esempi di stile neoclassico a Genova. I lavori di ricostruzione ebbero luogo tra il 1778 e il 1783 sotto la supervisione di Gaetano Cantoni e oltre alla facciata riguardarono il rifacimento in stile neoclassico dei saloni del Maggior e del Minor Consiglio, le cui coperture in legno erano state danneggiate dall'incendio. Le nuove coperture furono realizzate in mattoni, al fine di metterle al riparo da eventuali nuovi incendi.\nL'Ottocento e il Novecento.\nIl 1815, con l'annessione di Genova e della Liguria al Regno di Sardegna, segn\u00f2 la fine della Repubblica di Genova e il palazzo perse la sua funzione di sede del governo e i suoi locali furono utilizzati come aule giudiziarie, uffici e archivi come nuova sede della magistratura, ruolo che continu\u00f2 a mantenere fino al 1975.\nNegli anni quaranta dello stesso secolo, nel corso dei lavori di rifacimento di via San Lorenzo, fu demolita la cortina che chiudeva la piazza d'armi del palazzo e la facciata di Simone Cantoni fu resa visibile alla citt\u00e0. Alcuni anni dopo, nel 1861, l'ingegnere del genio civile Ignazio Gardella senior lavor\u00f2 alla ristrutturazione delle ali laterali che circondavano piazza Matteotti, ampliando e rettificando l'ala a ovest e ricostruendo le facciate dei due edifici.\nUna nuova campagna di restauri ebbe luogo nei primi decenni del XX secolo a opera di Orlando Grosso. I suoi interventi pi\u00f9 rilevanti riguardarono i prospetti su via Tommaso Reggio, dove furono riportati alla luce, seguendo la politica neomedievalista in vigore all'epoca, la loggia degli abati e altri resti degli edifici medievali che erano stati coperti da una lineare facciata manierista dal Vannone, e la facciata su piazza De Ferrari, che venne completamente ristrutturata e ridipinta.\nNel 1942 il palazzo venne parzialmente danneggiato, in particolare tra il corpo centrale e l'ala a ovest, durante uno dei bombardamenti della citt\u00e0 effettuato dagli Alleati durante la seconda guerra mondiale.\nDal restauro del 1992 all'epoca contemporanea.\nIl palazzo \u00e8 stato oggetto di un completo intervento di restauro, conclusosi nel 1992 in occasione delle \"Colombiadi\", a cura dell'architetto genovese Giovanni Spalla. Tale restauro ha cercato di valorizzare le architetture cinquecentesche del Vannone, come l'atrio voltato, e allo stesso tempo di conservare gli interventi preesistenti che facessero parte della storia dell'edificio, come il prospetto su piazza De Ferrari e i reperti medievali riportati alla luce da Orlando Grosso modificando la struttura vannoniana.\nIn seguito al restauro, il palazzo \u00e8 stato aperto al pubblico e adibito a museo e palazzo della cultura. A partire dall'8 febbraio 2008 il palazzo \u00e8 gestito dalla \"Genova Palazzo Ducale Fondazione per la Cultura\". Oltre ad alcune attivit\u00e0 commerciali ospita periodicamente manifestazioni, conferenze e importanti mostre d'arte.\nNel 2001 nel Palazzo Ducale si sono tenute le riunioni del vertice del G8 di Genova.\nDescrizione.\nL'esterno.\nNato dall'aggregazione di una serie di edifici medievali e ingrandito nel corso dei secoli con la costruzione di nuovi corpi di fabbrica, il palazzo presenta una pianta irregolare che copre un'estensione complessiva di circa trentacinquemila metri quadrati e uno stile eterogeneo tra le diverse facciate. \u00c8 situato al limitare del centro storico sulla sommit\u00e0 della collina di San Domenico, a pochi passi dalla cattedrale di San Lorenzo e dal palazzo della curia arcivescovile, ed \u00e8 possibile accedervi attraverso l'ingresso principale su piazza Matteotti, su cui si apre la facciata neoclassica di Simone Cantoni, o attraverso gli ingressi su piazza De Ferrari a est.\nI palazzi medievali.\nI corpi pi\u00f9 antichi del palazzo sono quelli del lato occidentale che si affacciano su via Tommaso Reggio e su salita dell'Arcivescovado e che costituivano il palazzo degli abati e il palazzo di Alberto Fieschi, con annessa la torre Grimaldina. Degli edifici medievali sono visibili, sul prospetto verso via Tommaso Reggio, le arcate a sesto acuto della loggia del palazzo degli abati e di Palazzo Fieschi. Tali arcate si trovano a circa due metri di altezza rispetto al piano stradale, a causa dell'abbassamento del suolo realizzato nel XIX secolo per consentire il raccordo con via San Lorenzo, e furono ricostruite da Orlando Grosso durante l'intervento del restauro da lui eseguito nel 1935. In precedenza il prospetto su via Tommaso Reggio presentava invece una facciata manierista realizzata dal Vannone nel XVI secolo, parzialmente demolita da Orlando Grosso per recuperare le sottostanti architetture medievali secondo i canoni restaurativi dell'epoca. I lavori di Grosso hanno anche comportato importanti lavori di consolidamento delle stanze interne, necessari in seguito all'indebolimento della facciata, e l'apertura di quadrifore in parte cieche in quanto non combacianti con le strutture interne.\nIn corrispondenza dell'intersezione tra via Tommaso Reggio e la salita dell'Arcivescovado \u00e8 possibile notare due piccoli ponti sospesi, chiamati \"pontini\", che avevano la funzione di collegare gli appartamenti del doge del Palazzo Ducale con il palazzetto criminale e con la cattedrale, in modo che il doge e gli altri funzionari del palazzo potessero spostarsi senza bisogno di scendere in strada.\nLe facciate manieriste.\nI prospetti su salita dell'Arcivescovado e su salita del Fondaco, rispettivamente a ovest e a nord del palazzo, conservano in gran parte le caratteristiche manieriste dei lavori eseguiti alla fine del XVI secolo dal Vannone. Essi presentano un'alta facciata liscia, priva di decorazioni e ricoperta da un intonaco chiaro, sulla quale si apre una serie di finestre, quasi tutte di forma rettangolare, osservando le quali \u00e8 possibile ritrovare facilmente la posizione delle stanze interne. A met\u00e0 del prospetto su salita del Fondaco si trovano tre ampie finestre ad arco, che individuano il pianerottolo in cima alla prima rampa delle scale che conducono al piano nobile. Ai lati di queste e a un'altezza maggiore altri finestroni ad arco si trovano in corrispondenza dei pianerottoli tra le seconde e le terze rampe dello scalone.\nLa facciata su piazza De Ferrari.\nIl prospetto che si affaccia su piazza De Ferrari sub\u00ec importanti modifiche durante i lavori di restauro eseguiti da Orlando Grosso nei primi decenni del XX secolo. Prima dei lavori di Grosso essa doveva presentarsi come una facciata liscia intonacata, sulla quale erano visibili tracce di affreschi seicenteschi. Grosso rielabor\u00f2 la facciata in stile classicista, regolarizzando le aperture e inserendole all'interno di uno schema di colonne e altri elementi architettonici dipinti. Furono inoltre aperte tre porte per collegare la piazza con il porticato interno del palazzo.\nLa facciata, dipinta nel 1938, risultava in gran parte dilavata al momento del restauro del 1992. Durante tale restauro \u00e8 stata ripristinata la decorazione di Grosso, spostando per\u00f2 verso l'alto le tre porte in modo da renderle alla stessa quota del cortile interno sul quale si affacciano. La facciata \u00e8 organizzata su due livelli, scanditi da una decorazione pittorica. Al piano terra si trovano, oltre alle tre aperture sopracitate, sopraelevate rispetto alla piazza e raggiungibili tramite una breve scalinata, una serie di finestroni, sormontati ognuno da una finestrella. Il livello superiore riprende lo schema del piano terra, con una nuova serie di finestroni e di finestrelle.\nLa facciata su piazza Matteotti.\nIl prospetto sud-ovest del corpo centrale, che si apre su piazza Matteotti, presenta l'imponente facciata neoclassica ideata da Simone Cantoni in seguito all'incendio del 1777. Bench\u00e9 questo prospetto abbia rappresentato per secoli l'accesso principale al palazzo fino al 1834, esso era nascosto alla vista dalla cortina che chiudeva la piazza e inizi\u00f2 ad affacciarsi verso la citt\u00e0 solo in seguito al suo abbattimento.\nUn visitatore del 1818 descrive in questo modo l'impressione che si ha della facciata dopo aver oltrepassato la cortina ed essere entrati nella piazza d'armi interna:\nLa facciata cantoniana \u00e8 organizzata in altezza su tre livelli e presenta una rigida simmetria rispetto all'asse verticale che attraversa il portone d'accesso, accentuata dalla bicromia degli elementi in marmo e di quelli in stucco lucido.\nAl livello inferiore sopra uno zoccolo di pietra rosa di Verezzi si alzano otto coppie di colonne sporgenti rispetto alla parete in finto bugnato realizzato in stucco lucido. Tra le colonne si aprono sei grandi finestre sormontate da altrettante finestrelle, che forniscono luce all'atrio interno, e al centro un imponente portone arcuato dotato di due ante ferrate chiodate. I caratteristici battiporta a forma di tritone furono rubati nel 1980 e sono stati sostituiti da copie.\nConduce verso l'ingresso una rampa d'accesso composta da una gradinata centrale in marmo, posta in asse con il portone, e da due rampe laterali in pietra e mattoni, chiuse sul lato esterno da una balaustra, che danno l'idea di racchiudere la gradinata al centro. Ai lati della scala marmorea si trovano due grandi basamenti in marmo che un tempo ospitavano due monumentali statue di Andrea Doria e di suo nipote Giovanni Andrea Doria. Le statue, realizzate rispettivamente da Giovanni Montorsoli nel 1540 e da Taddeo Carlone nel 1601, furono abbattute durante i moti del 1797 e dopo un restauro nel 2010 sono state ricollocate in cima alla prima rampa dello scalone che dall'atrio conduce al piano nobile. Sul basamento a ovest \u00e8 stata collocata una lapide per ricordare lo studente greco K\u014dstas Ge\u014drgak\u012bs che si uccise davanti al palazzo nel 1970 per protestare contro l'allora situazione politica greca.\nIl secondo livello orizzontale della facciata, corrispondente al piano nobile, \u00e8 separato dal primo livello da un fregio e una cornice in marmo sormontati da una balaustra sempre in marmo e riprende gli elementi del livello inferiore, con le otto coppie di colonne sporgenti e le pareti in finto bugnato, il cui colore e profondit\u00e0 sono meno accentuati che nel piano inferiore per un migliore effetto prospettico. Nel progetto di Cantoni la serie di colonne doveva avere la duplice funzione di decorazione della facciata e di contrafforti per le strutture interne. Tra le colonne si aprono sette ampie finestre, le tre centrali sormontate da una finestrella cieca.\nIl terzo livello, nuovamente separato dal precedente da fregio, cornice e balaustra in marmo, presenta in corrispondenza delle colonne inferiori una serie di otto lesene dotate di nicchie che ospitano altrettante statue e sormontate da gruppi scultorei al centro dei quali, in asse con il portone di ingresso, spicca lo stemma di Genova.\nLe ali laterali.\nLe due ali che racchiudono a est e a ovest piazza Matteotti furono ristrutturate nel 1861 dall'ingegnere Ignazio Gardella senior, in seguito alla demolizione della cortina che chiudeva il lato meridionale del palazzo. I prospetti di testa delle due ali furono ricostruiti a imitazione della facciata del Cantoni, con un ampio zoccolo al di sopra dei quali si innalzano due ordini di colonne sporgenti, tra le quali spiccano le finestre e la parete in finto bugnato, mentre i prospetti laterali della ali verso piazza Matteotti sono semplicemente intonacati.\nLa torre Grimaldina.\nLa torre Grimaldina, nel Trecento chiamata \"torre del popolo\" si innalza al di sopra della loggia degli abati, sul prospetto che affaccia su via Tommaso Reggio. La sua datazione precisa \u00e8 incerta: secondo Orlando Grosso, che la ristruttur\u00f2 agli inizi del XX secolo riportandola al suo probabile aspetto Trecentesco, la sua costruzione sarebbe compresa tra il 1298 e poco oltre il 1307; altri storici, come il Poggi, ipotizzano che si trattasse di una delle torri di difesa della cinta muraria del X secolo. Probabilmente la torre fu innalzata prima del 1291 e faceva gi\u00e0 parte del palazzo Fieschi quando questo venne acquisito come sede dei capitani del Popolo nel 1294. Il nome Grimaldina potrebbe derivare dal nome di una delle celle che si trovavano al suo interno.\nLa torre \u00e8 composta da sette piani, i quattro inferiori compresi all'interno di palazzo Fieschi mentre i tre superiori si innalzano al di sopra del palazzo. Il primo piano presenta il bugnato che ricopre tutto il livello inferiore del palazzo Fieschi e una recente finestra rettangolare. Il secondo piano, analogamente al resto del palazzo, mostra una decorazione a strisce bianche e nere e il medesimo motivo \u00e8 ripreso al piano superiore. A questi due livelli si apre, sul prospetto su via Tommaso Reggio, una quadrifora, mentre il quarto piano, in mattoni a vista come i successivi, presenta una trifora. A partire dalla met\u00e0 del quinto piano, sul quale si apre una monofora, la torre risulta libera dalla struttura del palazzo. Il sesto piano, mostra una grande monofora sul prospetto di via Tommaso Reggio e sugli altri tre lati una bifora. Esso \u00e8 coronato da tre serie di archetti pensili risalenti al 1539, che separano la costruzione medievale dall'ultimo piano, innalzato agli inizi del XVII secolo. Fin dal Medioevo l'ultimo piano della torre ospitava una cella campanaria e diverse campane si susseguirono fino al 1941, quando durante la seconda guerra mondiale quella presente venne fusa per realizzare cannoni. Nel 1980 una nuova campana \u00e8 stata realizzata e installata in cima alla torre a cura dell'Associazione A Compagna, come ricorda una lapide posta alla base della torre.\nL'interno.\nIl principale ingresso verso l'interno del palazzo \u00e8 rappresentato dal grande portone che si affaccia su piazza Matteotti e conduce all'atrio porticato realizzato dal Vannone. Da esso \u00e8 possibile salire lo scalone in marmo che conduce al piano superiore o raggiungere a ovest il sistema di rampe che collega tutti i piani dell'edificio. Questa struttura, denominata \"strada appesa\", \u00e8 stata progettata dall'architetto Giovanni Spalla durante il restauro nel 1992 e collocata negli ambienti danneggiati durante i bombardamenti del 1942. Essa si presenta come una scala elicoidale in acciaio sorretta da un sistema di tiranti collegato a una trave reticolare e si sviluppa lungo tutti i quaranta metri di altezza dell'edificio permettendo l'accesso ai vari livelli, dal piano interrato della cisterna maggiore fino alle carceri e alla torre Grimaldina.\nI piani interrati.\nScendendo lungo la \"strada appesa\" si raggiungono i due livelli inferiori del palazzo, posti al di sotto del piano dell'atrio voltato. Il pi\u00f9 profondo dei due livelli prende il nome dalla \"cisterna maggiore\", l'ambiente pi\u00f9 notevole di questo piano recuperato durante il restauro del 1992. Si tratta di un'ampia sala, posta in corrispondenza del cortile maggiore del piano terra, sormontata da volte a crociera che poggiano su otto pilastri in pietra. Originariamente era la maggiore delle tre cisterne d'acqua del palazzo, disposta in modo da raccogliere le acque del soprastante cortile maggiore, e insieme alle cisterne poste sotto il cortile minore e sotto la piazza d'armi doveva garantire l'approvvigionamento idrico del palazzo in caso di assedio. Il restauro di questo ambiente e degli altri locali del piano ha anche permesso alcune importanti scoperte archeologiche sulla storia del palazzo, come resti di edifici medievali inglobati nella mura del palazzo cinquecentesco e le fondamenta di un grande torrione bassomedievale del quale si ignorava l'esistenza.\nSalendo di un piano ci si trova al livello di piazza Matteotti e nel piano al di sotto dell'atrio e dei porticati. Si trovano qui le stanze dell'antico palazzo del Comune e del palazzo degli abati, del quale sono visibili le arcate della loggia da salita dell'Arcivescovado. In corrispondenza della sottostante cisterna maggiore e proprio al di sotto del cortile maggiore si trova la \"sala del monizioniere\", un'ampia sala con volta a crociera sorretta da otto pilastri in pietra, realizzati in corrispondenza dei pilastri del piano sottostante. I pilastri sono sormontati da capitelli di diversa forma, che il Vannone riutilizz\u00f2 recuperando il materiale proveniente dalla demolizione delle strutture medievali. Questo locale era in origine utilizzato come magazzino non solo per armi e munizioni, da cui deriva il suo nome, ma anche per olio, vino, legname, come stalla e come rimessa per lettighe e portantine.\nA fianco della sala del monizioniere e al di sotto dell'atrio voltato si trovano le stanze del sottoporticato, anch'esse voltate a crociera e sorrette da pilastri in pietra. Come la sala precedente questi spazi erano in origine utilizzati come magazzino per tutto ci\u00f2 che poteva essere utile per garantire l'autonomia del palazzo in caso di assedio e in seguito al restauro del 1992 sono utilizzati come spazi espositivi per mostre e manifestazioni. I locali sono raggiungibili, oltre che tramite la \"strada appesa\", attraverso delle porte che aprono direttamente su piazza Matteotti.\nIl piano terra e i cortili.\nL'ambiente pi\u00f9 notevole del piano terra \u00e8 il grande atrio voltato, realizzato dal Vannone alla fine del XVI secolo, sotto il quale ci si ritrova dopo aver varcato il grande portone che affaccia su piazza Matteotti. Si tratta di uno spazio di 43 metri di lunghezza e 17 di larghezza, coperto da una volta a padiglione intonacata di bianco sorretta alle estremit\u00e0 da una fila di quattro colonne che rimanda l'idea di una vela gonfiata dal vento.\nPer sostenere la volta il Vannone utilizz\u00f2 un'intelaiatura di tiranti in ferro, invisibile ai visitatori in quanto coperta dai mattoni, costituita da \u00ab un'asta orizzontale tangente al colmo dell'estradosso e da due aste diagonali di irrigidimento fissate all'imposta della volta \u00bb. Questa tecnica delle \"chiavi nascoste\" fu utilizzata dal Vannone anche in altri ambienti del palazzo.\nA est e a ovest l'atrio voltato \u00e8 affiancato da due cortili a cielo aperto, denominati rispettivamente cortile minore e cortile maggiore, realizzanti anch'essi in stile manierista dal Vannone.\nIl cortile maggiore, a ovest, \u00e8 situato al di sopra della cisterna maggiore e della sala del monizioniere, ricalcandone la forma e le dimensioni, ed \u00e8 circondato su tre lati da un porticato voltato a botte sorretto da una serie di colonne terminanti con capitelli di ordine dorico. Agli angoli del porticato \u00e8 presente un sistema di tre colonne collegate tra loro da un architrave che sorregge la soprastante volta a botte. Il restauro del 1992 ha portato alla luce, alle spalle delle colonne d'angolo, una serie di nicchie ad abside che erano state murate nel corso dei secoli. Al piano superiore \u00e8 presente un loggiato che riprende la struttura del porticato sottostante, comprese le nicchie e le colonne architravate negli angoli, con la differenza che le colonne terminano con capitelli ionici anzich\u00e9 dorici.\nIl cortile minore, a est, di forma quadrata, \u00e8 a sua volta circondato su quattro lati da un porticato sorretto da colonne doriche, le quali formano con quelle dell'atrio voltato e del cortile maggiore, poste in asse le une con le altre, un effetto prospettico di particolare impatto.\nDurante il restauro del 1992 il piano di calpest\u00eco del cortile \u00e8 stato traslato verso l'alto, in modo da riportarlo allo stesso livello del resto del piano terra. Ci\u00f2 ha comportato l'eliminazione di alcuni gradini inseriti da Orlando Grosso nel 1935, quando furono aperte le tre porte che collegano direttamente questo ambiente con piazza De Ferrari e ha permesso la ricostruzione delle volte del deambulatorio della cisterna sottostante, che erano state demolite durante i lavori di realizzazione delle nuove aperture. Le aperture verso piazza De Ferrari sono a loro volta state traslate verso l'alto ed esternamente \u00e8 stata realizzata una scalinata di raccordo con il livello della piazza.\nLa pavimentazione dei due cortili, ricostruita durante il restauro sulla base di tracce della pavimentazione originale vannoniana, \u00e8 formata da una griglia di lastre di pietra di Finale che collegano tra di loro le colonne del porticato, entro la quale sono racchiusi dei campi in mattoni in cotto disposti a lisca di pesce. La pavimentazione dell'atrio voltato \u00e8 stata ricostruita recuperando parte della pavimentazione precedente in ardesia e alternandola a mattoni in cotto realizzando un motivo geometrico che riprendesse quello della volta soprastante. Tra le colonne del cortile maggiore \u00e8 possibile notare dei lucernai che permettono alla luce solare di raggiungere la sottostante sala del monizioniere.\nIn origine gli ambienti dell'atrio e dei cortili erano utilizzati sia come elemento del percorso cerimoniale che partiva dalla \"cortina\" che chiudeva la piazza e terminava con lo scalone che conduce al piano nobile, sia come luogo di incontro per trattative politiche e incontri burocratici. Nelle stanze intorno ai cortili si trovavano gli uffici di diverse magistrature della Repubblica genovese, come la Magistratura degli Inquisitori di Stato o il Corpo di Citt\u00e0. I cittadini avevano anche la possibilit\u00e0 di presentare delle denunce anonime depositando un biglietto in una buca ancora visibile nel porticato del cortile minore.\nLa riapertura al pubblico del palazzo dopo il restauro ha cercato di restituire all'atrio voltato la sua funzione originaria di piazza coperta, utilizzando gli spazi intorno a esso per attivit\u00e0 commerciali e culturali, come la biglietteria del palazzo, due librerie, un caff\u00e8, una sede della Societ\u00e0 ligure di storia patria dotata di una ricca biblioteca specializzata e alcuni laboratori didattici.\nIl primo piano.\nAl centro dell'atrio voltato, di fronte al portone d'ingresso, parte lo scalone dogale che conduce al piano superiore. Lo scalone, opera del Vannone, \u00e8 composto da una prima rampa di scalini di marmo larghi e bassi che, una volta raggiunto il ballatoio, si divide in due rampe simmetriche che conducono al corpo est e al corpo ovest del palazzo.\nSul ballatoio in cima alla prima rampa dello scalone sono state collocate le statue di Andrea Doria e di Giovanni Andrea Doria che in origine si trovavano sui due piedistalli ai lati della scalinata di ingresso al palazzo su piazza Matteotti.\nLa rampa di destra conduce al loggiato posto sopra il cortile minore, del quale riprende la forma e la posizione delle colonne le quali, come nel caso del loggiato sopra il cortile maggiore, terminano con capitelli ionici anzich\u00e9 dorici. Da qui si pu\u00f2 accedere allo spazio un tempo occupato dalla sala d'armi, posta lungo l'ala est del palazzo. Questi ambienti erano uniti alla cortina che chiudeva la piazza ed erano inoltre collegati alla vicina chiesa del Ges\u00f9 tramite un pontino aereo, abbattuto durante i moti del 1848. Con l'annessione della citt\u00e0 al Regno di Sardegna l'armeria venne trasformata in sale riunioni, andate distrutte durante i bombardamenti del 1944. In seguito al restauro del 1992 gli spazi ospitano le sale dell'Archivio Storico del Comune di Genova.\nIn cima alla rampa di scale di destra si trova un maestoso stemma della Repubblica di Genova, opera di Domenico Fiasella, come conferma una ricevuta di pagamento datata 1638. A Fiasella \u00e8 attribuito anche l'affresco raffigurante \"La Vergine con i Santi Giovanni Battista, Giorgio e Bernardo che intercedono presso la Trinit\u00e0 per la citt\u00e0 di Genova\" che si trova in cima alla rampa di sinistra dello scalone. Questo secondo affresco fu commissionato intorno al 1630 come ringraziamento per la vittoria del 1625 di Genova contro il ducato di Savoia ed \u00e8 visibile solo mentre si scende lungo lo scalone.\nGiunti in cima alla rampa di sinistra si raggiunge il loggiato posto sopra il cortile maggiore, sul quale si aprono quelli che erano gli ambienti pi\u00f9 prestigiosi del palazzo: i saloni del Maggior Consiglio e del Minor Consiglio, gli appartamenti del doge e la cappella dogale.\nL'appartamento del doge.\nI lati nord e ovest del piano nobile, tutto intorno al loggiato, sono occupati dalle stanze dell'appartamento dogale. A partire dal 1528, con l'introduzione del mandato biennale, i dogi erano infatti obbligati a dimorare all'interno del palazzo per l'intero periodo della propria carica. L'appartamento tardo cinquecentesco \u00e8 composto da una serie di stanze comunicanti una con l'altra in successione, riccamente decorate in stile rococ\u00f2 nelle prime sale e neoclassico in quelle successive.\nLa prima sala, sul lato nord vicina all'arrivo dello scalone, \u00e8 decorata con tappezzerie originali in carta stampata. Sulla parete di sinistra era presente una porta, in seguito murata, che conduceva a una scala tramite cui raggiungere il piano ammezzato sottostante. In quei locali, che si sviluppano lungo i lati a nord, ovest e sud del cortile maggiore, si trovavano altre stanze dell'appartamento del doge, considerate pi\u00f9 intime e pi\u00f9 confortevoli durante i mesi pi\u00f9 caldi o pi\u00f9 rigidi grazie alle spesse pareti; vi si trovavano inoltre le cucine e gli alloggi del personale di servizio del palazzo, come l'armaiolo, il guardiano della torre, gli uscieri e i portaordini. In seguito al restauro del 1992 nel mezzanino, raggiungibile anche tramite la \"strada appesa\", sono stati collocati alcuni uffici del Comune di Genova e del consorzio che gestisce il palazzo.\nLa seconda e la terza sala sono decorate con stucchi dorati in stile rococ\u00f2 che raffigurano le virt\u00f9 cardinali, panoplie con armi e bandiere, strumenti musicali e animali. Nella terza sala dovevano essere presenti tappezzerie e arazzi e su una panoplia \u00e8 indicata la data 1756, considerata come l'anno della realizzazione delle decorazioni delle prime tre sale.\nLa quarta e la quinta sala sono le pi\u00f9 grandi dell'appartamento. La sala d'angolo, detta anche \"sala del doge\", \u00e8 la pi\u00f9 ricca dell'intero appartamento e un cartiglio rivela che la sua decorazione, nella quale si notano influenze neoclassiche, risale al 1771, durante il dogato di Giovanni Battista Cambiaso. Nei soprapporta si trovavano quattro tele del XVII secolo raffiguranti le virt\u00f9 cardinali, mentre al centro delle pareti trovavano posto alcuni arazzi raffiguranti \"Le storie di Mos\u00e8\", realizzati nella seconda met\u00e0 del XVI secolo dall'arazziere fiammingo Dionys Martensz su bozzetti di Luca Cambiaso, ora conservati a palazzo Doria-Spinola. Sulla volta, completamente decorata in stucco lustro, vi \u00e8 un grande medaglione dove \u00e8 forse raffigurata un'allegoria della scoperta dell'America da parte di Colombo vista in chiave classicista. Le decorazioni in stucco della sala sono opera dei lombardi Alessandro Bolina e Bartolomeo Fontana. Degno di nota in questa sala \u00e8 anche il caminetto in marmo bianco, decorato con piastrelle in ceramica bicrome e risalente allo stesso periodo degli stucchi.\nLa decorazione in stucco della quinta sala, detta anche \"antisala del doge\", segue lo stesso stile della stanza precedente e presenta una serie di panoplie rappresentanti la potenza militare di Genova. Tra le decorazioni in stucco della sesta sala \u00e8 riproposto il tema delle virt\u00f9 cardinali, mentre nell'ultima sala era un tempo presente una porta, in seguito murata, che conduceva ai pontini aerei sopra salita dell'Arcivescovado, mettendo in diretta comunicazione il palazzo con il palazzetto criminale e con la cattedrale.\nLa cappella dogale.\nAccanto alle ultime stanze dell'appartamento del doge, con accesso dall'angolo sud ovest del loggiato, si trova la cappella dogale. Risparmiata dall'incendio del 1777 e dai bombardamenti, presenta la decorazione originale in stile barocco genovese. Si tratta di un ambiente sontuoso e di grande impatto, in cui l'intera superficie della volta e delle pareti \u00e8 affrescata allo scopo di celebrare le glorie e i personaggi illustri della repubblica genovese. Al centro della parete di ingresso si trova una raffigurazione di \"Cristoforo Colombo che pianta la croce nel nuovo mondo\", con ai lati, sopra le porte che collegano la sala con l'appartamento del doge e con il loggiato, i ritratti dei martiri genovesi Ursicino e Desiderio. Ancora pi\u00f9 in alto vi sono i beati Domenico da Genova, Maria Vittoria De Fornari Strata, Alessandro Sauli e due figure la cui epigrafe \u00e8 illeggibile.\nSulla parete di destra, dando le spalle all'ingresso, \u00e8 raffigurata \"La presa di Gerusalemme da parte di Guglielmo Embriaco\", avvenuta durante la prima crociata, con tutto intorno i ritratti dei beati Jacopo da Varagine e Lanfranchino e dei santi Giovanni Bono e Valentino. Questi affreschi, cos\u00ec come quelli sulle altre pareti e sulla volta, furono realizzati da Giovanni Battista Carlone tra il 1653 e il 1655 e sono inseriti all'interno di finti archi colonnati dipinti, opera del pittore imperiese Giulio Benso.\nAl centro della parete opposta campeggia il dipinto de \"L'arrivo a Genova delle ceneri del Battista\", con intorno i santi Barnaba, Alberto, Caterina Fieschi Adorno, i vescovi genovesi Salomone e Romolo e un angelo custode.\nLa volta \u00e8 interamente occupata da una raffigurazione di Maria invocata dai santi protettori di Genova Giorgio, Giovanni Battista, Lorenzo e Bernardo. La Vergine \u00e8 rappresentata in qualit\u00e0 di regina di Genova, quale era stata proclamata nel 1637, mentre riceve da alcuni angeli la corona, le chiavi e lo scettro della citt\u00e0.\nLa parete di fondo della sala \u00e8 occupata dall'altare in marmo, circondato da vere colonne sempre in marmo uguali a quelle dipinte sulle altre pareti. Due finestre si aprono tra le colonne a fianco dell'abside, permettendo alle luce esterna di illuminare l'ambiente. Inizialmente dietro l'altare si trovava una pala di Giovanni Battista Paggi, donata dallo stesso pittore alla citt\u00e0 nel 1603, raffigurante \"La Madonna con il bambino tra i santi Giorgio e Giovanni Battista\". Nel XVIII secolo la pala fu sostituita da una scultura di Francesco Maria Schiaffino, raffigurante nuovamente \"La Vergine regina di Genova\".\nIl pavimento presenta una decorazione barocca realizzata con tarsie di marmi policromi.\nIl salone del Maggior Consiglio.\nIl salone del Maggior Consiglio \u00e8 la sala pi\u00f9 imponente del palazzo e insieme all'adiacente salone del Minor Consiglio occupa interamente il corpo centrale dell'edificio, al di sopra dell'atrio voltato. L'aspetto attuale del salone \u00e8 quello successivo alla ricostruzione di Simone Cantoni nel 1778, ma le dimensioni, 37 metri di lunghezza per 16 di larghezza, sono quelle della \"sala grande\" realizzata nel Cinquecento dal Vannone per ospitare i quattrocento patrizi che rappresentavano il Maggior Consiglio della Repubblica di Genova. In questa sala veniva eletto il doge e si tenevano le riunioni ufficiali del Consiglio della Repubblica, ma avevano luogo anche feste, balli e spettacoli teatrali.\nL'incendio del 1777 danneggi\u00f2 gravemente il piano nobile del palazzo e le strutture dei saloni, che vennero ricostruite da Cantoni l'anno successivo. Nel salone del Maggior Consiglio Cantoni inglob\u00f2 e innalz\u00f2 ci\u00f2 che restava dei muri vannoniani e copr\u00ec la sala con un'imponente volta a padiglione in mattoni, la cui forma ricorda quella di una carena di nave rovesciata, in sostituzione della precedente copertura in legno. Per contrastare l'aumento di peso generato dalla nuova volta fu realizzata la facciata neoclassica su piazza Matteotti, le cui colonne hanno la funzione di contrafforti per l'adiacente salone. Nel corso degli anni per\u00f2 le spinte sui muri hanno causato lesioni e uno scivolamento della facciata neoclassica, che ci\u00f2 ha comportato un indebolimento delle volte dei saloni del Maggior e del Minor Consiglio. Il consolidamento di tali strutture \u00e8 stato effettuato durante il restauro del 1992 tramite l'inserimento di tiranti in acciaio nei sottotetti e nei muri.\nInternamente il salone appare completamente decorato in stile neoclassico e caratterizzato dall'alternanza di colore dei marmi e dei finti marmi in stucco lustro. Nelle pareti lunghe sono addossate una serie di colonne in marmo o in stucco lustro, nelle nicchie tra le quali trovano posto una serie di statue in stucco. Al di sopra delle colonne si trova una balaustra e sopra di essa, in corrispondenza delle colonne e dei costoloni della volta, una serie di cariatidi in stucco opera dello stuccatore ticinese Carlo Luca Pozzi con la collaborazione di Alessandro Bolina e Bartolomeo Fontana, autore anche della decorazione della volta.\nA fianco della porta di ingresso si trovano due statue in stucco raffiguranti la \"Concordia\" e la \"Pace\", opera dell'artista genovese Andrea Casareggio (o Casaregi) mentre dalla parte opposta del salone, dove un tempo si trovava il trono del doge, distrutto durante la rivoluzione del 1797, sono le statue allegoriche della \"Giustizia\" e della \"Fortezza\", opera rispettivamente di Nicol\u00f2 Traverso e di Francesco Maria Ravaschio. Al centro della parete di ingresso, al di sopra della balaustra, si trova una grande lunetta con un dipinto su tela della battaglia della Meloria, realizzata dal pittore piemontese Giovanni David. David realizz\u00f2 anche il bozzetto per la lunetta sita sul lato opposto, raffigurante \"Il doge Leonardo Montaldo libera Jacopo di Lusignano, re di Cipro\", che fu per\u00f2 dipinta da Emanuele Tagliafichi. Queste due lunette furono dipinte in sostituzione delle tele di Marcantonio Franceschini e di Tommaso Aldovrandini, andate distrutte durante l'incendio del 1777. Tra le colonne dei lati principali, alternati alle statue in stucco, si trovano una serie di tele monocromatiche, dipinte in stile neoclassico e con temi allegorici in occasione della visita di Napoleone nel luglio 1805. Al centro della volta si trova un grande affresco raffigurante un'allegoria del \"Commercio dei Liguri\", realizzato nel 1866 da Giuseppe Isola in sostituzione di un precedente affresco di Giandomenico Tiepolo risalente al 1785 e raffigurante \"La Liguria e le glorie della famiglia Giustiniani\", deperito pochi decenni dopo la sua realizzazione. Completano l'effetto scenografico del salone il pavimento dove una serie di marmi di diversa colorazione formano motivi geometrici e due grandi lampadari in cristallo, inseriti durante il restauro del 1992.\nIn seguito alla riapertura del palazzo il salone del Maggior Consiglio, cos\u00ec come quello del Minor Consiglio, ospita mostre, conferenze, concerti o altri eventi culturali.\nIl salone del Minor Consiglio.\nIl salone del Minor Consiglio, detto anche \"salonetto\", era originariamente destinato alle riunioni del Minor Consiglio della Repubblica. \u00c8 situato a fianco del salone del Maggior Consiglio, insieme al quale occupa il corpo centrale dell'edificio, e affaccia verso nord su salita del Fondaco. Per via della sua collocazione era anche chiamato \"consiglietto d'estate\" ed era usato per le riunioni estive del Consiglio, in contrapposizione al \"consiglietto d'inverno\", esposto a sud e andato perduto durante i rifacimenti ottocenteschi, i cui spazi sono utilizzati come spazio espositivo della Regione Liguria.\nLa sala, di 20 metri di lunghezza e 13 di larghezza, fu gravemente danneggiata durante l'incendio del 1777 e ricostruita durante l'intervento di Simone Cantoni. Analogamente al salone del Maggior Consiglio fu realizzata una nuova volta in mattoni, in questo caso con forma a botte, in sostituzione della precedente copertura in legno, e fu rinnovata completamente la decorazione della sala.\nSi accede al salone attraversando un piccolo atrio, aperto sul lato che affaccia sullo scalone, dal quale un tempo era possibile assistere ai cortei cerimoniali. Tra l'atrio e l'ultima rampa dello scalone Cantoni ricav\u00f2 uno spazio tecnico nel quale inserire una scala a chiocciola di forma ellittica che conduce al piano superiore. La decorazione neoclassica del salone \u00e8 opera in particolare del pittore Carlo Giuseppe Ratti e dello stuccatore Carlo Luca Pozzi, il quale lavor\u00f2 anche agli stucchi del salone del Maggior Consiglio. Furono realizzate da Ratti le tredici tele raffiguranti le \"Allegorie delle virt\u00f9 del buon governo\" che si trovano in corrispondenza delle aperture della sala (partendo dalla parete di fronte all'ingresso e girando in senso antiorario, \"Sapienza\", \"Magnanimit\u00e0\", \"Concordia\", \"Fortezza\", \"Carit\u00e0\", \"Vigilanza\", \"Mansuetudine\", \"Pace\" con la \"Giustizia\", \"Speranza\", \"Fortuna\", \"Verit\u00e0\", \"Storia\" e \"Segretezza\") e le piccole tele monocromatiche soprapporta raffiguranti putti e, in quella sopra la porta d'ingresso, Giano.\nSulla volta \u00e8 possibile vedere due tele monocrome raffiguranti \"La Liguria distribuisce tesori alle province\" e \"Giano sacrifica alla pace\", opera di Ratti cos\u00ec come la tela centrale con \"L'apoteosi della Repubblica con l'allegoria della Divina Sapienza\", che il pittore riprese da un bozzetto che Domenico Piola aveva presentano nel 1700 a un concorso per la decorazione del salone del Maggior Consiglio. Queste tre tele furono pesantemente restaurate nel 1949, in seguito ai danni riportati durante i bombardamenti bellici. Sempre di Ratti sono le due lunette in cima alle pareti d'ingresso e di fondo della sala, che raffigurano rispettivamente \"Lo sbarco di Colombo nelle Indie\" e \"L'arrivo a Genova delle ceneri del Battista\" riproponendo le precedenti opere di Francesco Solimena, distrutte dall'incendio del 1777 ma delle quali erano stati conservati i bozzetti. Lungo le pareti della sala, alternati alle tele con le allegorie delle virt\u00f9 del buon governo, vi sono otto statue in stucco di uomini illustri della Repubblica realizzate da Nicol\u00f2 Traverso, Andrea Casareggio e Francesco Maria Ravaschio, i quali lavorarono anche agli stucchi della facciata su piazza Matteotti e nel salone del Maggior Consiglio. All'architetto genovese Carlo Barabino \u00e8 infine attribuita la caratteristica balaustra circolare in fondo alla sala, che aveva la funzione di delimitare lo spazio riservato al doge.\nI piani superiori.\nDal loggiato maggiore si pu\u00f2 accedere alla strada appesa, che permette di scendere al piano terra o di salire ai piani superiori: il secondo piano ammezzato, la terrazza, le carceri e la torre Grimaldina. Il secondo mezzanino ospita alcuni uffici e spazi del Comune di Genova. La terrazza si trova al di sopra del loggiato maggiore, ospita un ristorante e da essa \u00e8 possibile vedere da vicino la sommit\u00e0 della torre Grimaldina, le statue che sormontano la facciata neoclassica su piazza Matteotti e le coperture dei saloni del Maggior e del Minor Consiglio. Salendo ancora lungo la strada appesa si raggiungono quelle che un tempo erano le carceri del palazzo. Poco prima dell'ingresso, sulla sinistra della scala, \u00e8 possibile notare un curioso rilievo tardo-cinquecentesco in stucco che raffigura la Fortuna bendata, con la testa che diventa un vaso ricolmo di frutta e la benda che attraversa gli occhi.\nLe carceri.\nI piani superiori della torre Grimaldina e i locali adiacenti furono utilizzati come carceri dai tempi della Repubblica fino alla Resistenza durante la seconda guerra mondiale. Un episodio del 1435 fa ipotizzare che a quel tempo esistesse gi\u00e0 una cella detta Grimaldina, da cui prese poi il nome l'intera torre: in seguito alla battaglia di Ponza nell'elenco dei prigionieri condotti a Genova da destinare a diverse carceri, accanto ad alcuni nomi fu indicata la lettera G che potrebbe significare appunto Grimaldina.\nLe carceri occupavano alcuni locali del sottotetto al di sopra dell'appartamento del doge e nella torre. Questo faceva s\u00ec che le celle fossero meno umide di quelle tradizionalmente collocate nei piani pi\u00f9 bassi degli edifici, ma allo stesso tempo fossero pi\u00f9 soggette alle intemperie e ai rigori del clima. Le celle sopra l'appartamento dogale erano piccole e buie, provviste di doppie porte e con spesse grate in ferro inserite all'interno dei muri e dei pavimenti, per impedire ogni tentativo di fuga. Queste celle erano destinate ai prigionieri comuni o politici. Il piano superiore del pontino aereo dell'appartamento del doge permetteva di mettere in contatti direttamente le carceri con il vicino palazzetto criminale. Le celle situate nella torre, pi\u00f9 grandi e luminose, erano destinate ai detenuti provenienti da famiglie importanti o a nemici stranieri trattenuti in attesa di un riscatto.\nI prigionieri spesso lasciavano sui muri delle celle scritte o disegni a testimonianza delle proprie pene. Nella cosiddetta \"cella degli artisti\", nella torre, sono presenti disegni di navi da guerra, soldati, dame e cavalieri e una mongolfiera.\nTra i prigionieri illustri delle carceri \u00e8 possibile ricordare il corsaro ottomano Dragut, il doge Paolo da Novi e il nobile genovese Domenico Dalla Chiesa, imprigionato per volere del fratello senatore e famoso per essere riuscito a fuggire raggiungendo la cella campanaria e poi calandosi sulla terrazza sottostante grazie alla bandiera situata in cima alla torre; Giulio Cesare Vachero, che complott\u00f2 contro Genova insieme ai Savoia, i pittori Sinibaldo Scorza (per lesa maest\u00e0), Domenico Fiasella e Luciano Borzone (per ferimento) e Pieter Mulier detto il Tempesta, accusato dell'omicidio della moglie e che realizz\u00f2 diverse opere durante il periodo di prigionia in un improvvisato atelier nella cella campanaria; il musicista Nicol\u00f2 Paganini (per aver sedotto una ragazza) e il patriota Jacopo Ruffini che qui mor\u00ec suicida nel 1833.\nI teatrini.\nPoco noti sono i teatrini dei piani superiori, mai aperti al pubblico in quanto non ne fu mai terminato di ripristino del 1992. Nel 2018 si \u00e8 finanziato il completamento dei lavori con l'intento di rendere fruibili anche questi spazi.\nIl teatrino maggiore si trova al di sopra della Sala del Minor Consiglio ed avrebbe la capienza di un centinaio di persone."}
{"id": "40554", "revid": "125595094", "url": "https://it.wikipedia.org/wiki?curid=40554", "title": "Mangaka", "text": " \u00e8 una parola giapponese che indica un autore di fumetti. In Occidente la parola viene generalmente utilizzata per indicare un autore di fumetti con caratteristiche analoghe ai manga.\nCaratteristiche.\nIl \"mangaka\" \u00e8 una persona che idea la storia e realizza i disegni di un'opera a fumetti, coadiuvato da un gruppo di assistenti che si occupa delle chine, degli sfondi e della colorazione delle parti nere delle tavole. Esistono anche dei \"mangaka\" che lavorano in gruppo, nei quali uno si occupa dei disegni (il \"mangaka\") e uno della storia (il \"gensakusha\"). \nAssistenti.\nIl lavoro degli assistenti \u00e8 essenziale per ridurre i tempi di lavorazione. Il compito affidato agli assistenti pu\u00f2 essere diverso: ci sono autori che creano solo una bozza delle tavole, lasciando tutto il lavoro successivo ai propri assistenti, e altri che lasciano agli assistenti solo i lavori di rifinitura di una tavola. \nG\u014d Nagai, noto autore di fumetti giapponese, aveva degli assistenti con il solo compito di disegnare veicoli e altri mezzi militari.\nIl lavoro di assistente pu\u00f2 inoltre dare le basi e l'esperienza necessaria per tentare, una volta finito il periodo di apprendistato, la strada di \"mangaka\" in proprio: molti \"mangaka\" famosi sono passati per questa strada, come Masashi Kishimoto con \"Naruto\", Eiichir\u014d Oda, Hiroyuki Takei e Hiro Mashima (rispettivamente autori di \"One Piece\", \"Shaman King\" e \"Fairy Tail\"), i quali hanno lavorato precedentemente come assistenti del \"mangaka\" Nobuhiro Watsuki (autore di \"Kenshin Samurai vagabondo\"), o Rumiko Takahashi (\"Ranma \u00bd\", \"Inuyasha\" e \"Lam\u00f9\") che ha lavorato per Ry\u014dichi Ikegami (\"Sanctuary\"), o anche le CLAMP (\"Card Captor Sakura\") e Kazushi Hagiwara (\"Bastard!!\"), che sono stati assistenti di Takeshi Okazaki (\"Elementalors\").\nIl lavoro per le riviste.\nUn \"mangaka\" \u00e8 spesso legato a un editore il quale produce delle riviste in cui vengono pubblicati i propri lavori. Generalmente gli esordienti producono dei capitoli speciali denominati \"One-Shot\" o capitoli pilota nei quali viene rappresentata in una cinquantina circa di pagine la loro idea e la loro storia per inviarli poi alle case di produzione, in base al tema scelto, in modo da poter partecipare a dei concorsi indetti per trovare e pubblicare nuove storie create da nuovi autori emergenti. Le storie vincitrici hanno la possibilit\u00e0 di apparire sulle riviste e, a seconda del gradimento riscontrato, possono poi cominciare la serializzazione.\nUna volta iniziata la pubblicazione le riviste chiedono ai propri lettori in ogni singola uscita di rispondere a un questionario di gradimento tramite una cartolina presente nella rivista da rispedire alla casa editrice in cui indicano un voto per ogni fumetto pubblicato. Capita anche che serie che poi sarebbero divenute famose, come per esempio \"Shaman King\", siano state interrotte dalle case editrici a causa del riscontro di pubblico. I risultati dei sondaggi non vengono pubblicati ma i lettori della rivista hanno comunque un'idea della classifica poich\u00e9 in linea generale essa determina anche l'ordine di pubblicazione delle singole serie, cos\u00ec che sfogliando la rivista il primo titolo che si incontra \u00e8 quello risultato come il pi\u00f9 votato nel precedente sondaggio e cos\u00ec via fino all'ultimo titolo, che risulta quindi essere il meno votato. Tuttavia questa regola non vale sempre in quanto ad esempio a volte si assegnano le prime pagine al debutto di una nuova serie di un autore famoso, oppure per celebrare una ricorrenza. Pu\u00f2 anche accadere che sia lo stesso autore a sentirsi insoddisfatto o stanco della propria creazione e che si vada ugualmente incontro alla fine della serie, nonostante il grande successo che essa ha tra il pubblico come ad esempio con la serie \"Yu degli spettri,\" di Yoshihiro Togashi, conosciuta e ampiamente apprezzata sia in Giappone sia nel resto del mondo, ma che \u00e8 stata chiusa con l'accostamento di tutte le storie dei protagonisti in un unico e sbrigativo finale per motivi personali dell'autore, fisicamente nauseato del dover lavorare per anni allo stesso titolo limitante per la propria creativit\u00e0. Alcune volte le serie possono venire interrotte a causa dei temi che col tempo si vengono a proporre all'interno della storia; esempio pi\u00f9 famoso \u00e8 il manga \"X\" creato dalle CLAMP, sospeso a tempo indeterminato dall'editore Kadokawa Shoten, azienda che detiene i diritti della serie, a causa delle scene molto forti e violente, non adatte al della rivista \"Asuka\", dedicata al pubblico \"sh\u014djo\" (ragazze adolescenti), nel quale l'opera era serializzata.\nLavori amatoriali.\nEsistono anche \"mangaka\" amatoriali, che scelgono di non dedicarsi alla creazione di nuove serie inedite, ma piuttosto di rappresentare delle brevi storie nelle quali rappresentano determinati personaggi di una determinata serie. Questi lavori vengono denominati \"d\u014djinshi\" o \"dojin\", termine tuttavia associato molto spesso alla fascia di lavori amatoriali nei quali i personaggi di serie famose sono ritratti in azioni e comportamenti da adulti."}
{"id": "40556", "revid": "1553977", "url": "https://it.wikipedia.org/wiki?curid=40556", "title": "Henri Le Ch\u00e2telier", "text": "Biografia.\nNato in una famiglia di ingegneri ed architetti, ebbe i primi insegnamenti dal padre. Studi\u00f2 presso il Coll\u00e8ge Rollin all'\u00c9cole polytechnique. Nel 1887 venne nominato professore presso l'Ecole des Mines a Parigi. Fu professore di chimica inorganica al Coll\u00e8ge de France dal 1898 al 1925.\n\u00c8 noto soprattutto per aver enunciato nel 1884 la legge sull'equilibrio mobile conosciuta anche come principio di Le Ch\u00e2telier. Fu l'inventore del pirometro ottico che permette di misurare la temperatura mediante il colore assunto dalla sostanza in esame. Comp\u00ec studi sulle leghe, la sintesi dell'ammoniaca ed il cemento idraulico.\nRiconoscimenti.\nNel 1916 gli \u00e8 stata assegnata la Medaglia Davy.\nIn suo onore un minerale che si forma esclusivamente durante gli impatti meteorici \u00e8 stato chiamato Lechatelierite."}
{"id": "40557", "revid": "767487", "url": "https://it.wikipedia.org/wiki?curid=40557", "title": "Reinhard Goebel", "text": "Biografia.\nAll'et\u00e0 di dodici anni sua madre gli diede le sue prime lezioni di violino. I suoi insegnanti come violinista sono stati Franzjosef Maier, direttore del Collegium Aureum, e Saschko Gawriloff, un esperto di fama mondiale nelle esecuzioni pi\u00f9 moderne e difficili al \"Folkwangschule\" ad Essen. Dopo il diploma prosegu\u00ec gli studi con Eduard Melkus e Marie Leonhardt a Vienna. All'universit\u00e0 di Colonia Reinhard Goebel ha seguito gli studi di musicologia ed ha acquisito la conoscenza di un vasto repertorio, che privilegia in particolar modo musica barocca tedesca.\nNel 1973 fond\u00f2 il suo complesso \"Musica Antiqua K\u00f6ln\" e con esso si dedic\u00f2 allo studio e alla esecuzione della musica barocca, con una particolare attenzione alla corretta prassi esecutiva del tempo e all'utilizzo di strumenti originali. Da molti anni la sua \"K\u00f6lner Schule\" \u00e8 una tappa formativa obbligata per ogni giovane violinista che vuole dedicarsi al repertorio barocco.\nNel 1990 ha dovuto interrompere la sua carriera violinistica a causa di una paresi alla mano sinistra. Non si \u00e8 per\u00f2 dato per vinto e ha riappreso da capo le tecniche con il suo strumento, imparando a suonarlo sull'altro lato del corpo \"alla rovescia\". Negli ultimi tempi si \u00e8 dedicato maggiormente alla direzione di orchestre straniere, soprattutto quelle che si occupano di ricerca sulla strumentazione originale, alla continua ricerca del vero suono del XVIII secolo.\nNel 1997 ha ricevuto lo \"Staatspreis des Landes Nordrhein-Westfalen\" dalla mano del primo ministro Johannes Rau e nel 2002 ha vinto il premio Telemann a Magdeburgo.\nNel 2007 ha ritenuto conclusa l'esperienza del suo ensemble Musica Antiqua K\u00f6ln che ha provveduto a scioglier dopo quasi 35 anni di successi riscossi in molti paesi del mondo.\nGoebel oggi collabora con solisti, cori ed orchestre di tutto il mondo ed \u00e8 considerato tra i maggiori esperti nella pratica della musica antica eseguita filologicamente su strumenti originali.\nOpere.\nCon il suo complesso, Musica Antiqua K\u00f6ln, fondato nel 1973, ha registrato innumerevoli musiche di autori del XVII e XVIII secolo sia gi\u00e0 noti presso il grande pubblico (come Johann Sebastian Bach) sia meno popolari.\nHa presto ottenuto un contratto esclusivo con la etichetta discografica Archiv Produktion della Deutsche Grammophon presso la quale ha registrato l'intera letteratura orchestrale e per violino di Johann Sebastian Bach, le sonate del rosario di Heinrich Ignaz Franz Biber, numerose opere di Georg Philipp Telemann, Johann David Heinichen, Johann Rosenm\u00fcller, Johann Pachelbel e Francesco Maria Veracini.\nLe sue registrazioni hanno ottenuto numerosi premi discografici tra i quali numerosi Gramophone Awards, il Siemens-F\u00f6rderpreis, il Telemann-Preis di Magdeburgo e il F\u00f6rderpreis des Landes Nordrhein-Westfalen.\nDiscografia.\nReinhard Goebel ha inciso numerosi dischi per Archiv Produktion con il suo ensemble Musica Antiqua K\u00f6ln fino al suo scioglimento nel 2007.\nQuello che segue \u00e8 l'elenco di incisioni realizzate successivamente come direttore di altre orchestre:"}
{"id": "40559", "revid": "1226", "url": "https://it.wikipedia.org/wiki?curid=40559", "title": "Ascensore Spaziale", "text": ""}
{"id": "40562", "revid": "287204", "url": "https://it.wikipedia.org/wiki?curid=40562", "title": "Quantum leap", "text": "Quantum leap, in inglese \"salto quantico\", pu\u00f2 significare anche:"}
{"id": "40563", "revid": "1984031", "url": "https://it.wikipedia.org/wiki?curid=40563", "title": "Wolfgang R\u00fcbsam", "text": "Wolfgang R\u00fcbsam ha ricevuto la sua formazione musicale in Europa da Erich Ackermann, Helmut Walcha e Marie-Claire Alain e negli Stati Uniti da Robert T. Anderson.\nHa insegnato organo nella Northwestern University di Chicago dal 1974 e dal 1981 \u00e8 stato organista dell'Universit\u00e0 di Chicago. \nHa avuto il primo riconoscimento internazionale nel 1973, anno in cui si \u00e8 aggiudicato il Gran Prix di Chartres, per l'interpretazione. La sua carriera da allora si \u00e8 arricchita di cento registrazioni, molte delle quali hanno ricevuto premi. \nWolfgang R\u00fcbsam d\u00e0 frequentemente concerti in festival di importanza internazionale e sale da concerto famose, tra cui: Angeles Bach Festival; Wiener Festwochen, Vienna; Lahti International Organ Festival, Finlandia; Royal Festival Hall, Londra; Alice Tully Hall, New York, etc. \nA sua volta, realizza dei master sull'interpretazione del repertorio per organo antico e romantico, cos\u00ec come sull'interpretazione \"storicista\" della musica di Johann Sebastian Bach nel piano moderno. \n\u00c8 il direttore dell'impresa di registrazioni \"RMC Classical Music\" e direttore della serie di registrazioni \"The organ encyclopedia\" per l'etichetta Naxos.\nR\u00fcbsam \u00e8 stato anche definito dalla critica il \"Glenn Gould\" dell'organo (orgelmagazine.de)."}
{"id": "40564", "revid": "124439268", "url": "https://it.wikipedia.org/wiki?curid=40564", "title": "Local Area Network", "text": "Una local area network (LAN) (in italiano rete in area locale, o rete locale), in informatica e telecomunicazioni, indica una rete informatica di collegamento tra pi\u00f9 computer, estendibile anche a dispositivi periferici condivisi, che copre un'area limitata, come un'abitazione, una scuola, un'azienda o un complesso di edifici adiacenti. Si differenzia dalle \"Wide Area Network\" (WAN) non solo per l'estensione geografica pi\u00f9 limitata, ma anche perch\u00e9 consente migliori prestazioni in termini di velocit\u00e0 di trasferimento dei dati e non richiede di utilizzare circuiti dedicati su tratte telefoniche (\"leased line\").\nSi tratta storicamente delle prime tipologie di reti informatiche realizzate al mondo per semplicit\u00e0 di realizzazione e costi sostenibili anche da piccoli privati. In passato, le LAN venivano realizzate basandosi su standard tecnologici come ARCnet e Token ring, ma in seguito le tecnologie utilizzate pi\u00f9 comunemente sono diventate Ethernet e il Wi-Fi. In ambito aziendale il termine pi\u00f9 utilizzato, pi\u00f9 o meno con lo stesso significato, \u00e8 Intranet.\nStoria.\nLa necessit\u00e0 di stabilire collegamenti ad alta velocit\u00e0 tra sistemi di computer inizi\u00f2 a emergere gi\u00e0 negli anni sessanta, nell'ambito universitario e dei laboratori di ricerca, come testimoniato anche da un rapporto del 1970 redatto dal Lawrence Berkeley National Laboratory che analizzava le problematiche legate alla crescita della loro rete Octopus. Nel 1974 la Cambridge University realizz\u00f2 il progetto Cambridge Ring che per\u00f2 non si svilupp\u00f2 mai come prodotto commerciale.\nTra il 1973 e il 1975, il laboratorio di ricerca Xerox PARC svilupp\u00f2 il protocollo Ethernet che fu brevettato negli USA. Nel 1976, dopo che il sistema fu effettivamente realizzato all'interno dei laboratori stessi, Robert Metcalfe e David Boggs ne pubblicarono la descrizione nell'articolo \"Ethernet: Distributed Packet-Switching for Local Computer Networks\".\nLa tecnologia ARCnet fu sviluppata da Datapoint Corporation nel 1976, annunciata pubblicamente nel 1977 e, a dicembre dello stesso anno, fu realizzata la sua prima installazione commerciale presso la Chase Manhattan Bank di New York.\nLa prima realizzazione di una LAN \u00e8 stata effettuata dalla Olivetti Spa nel sistema di votazione elettronica del Parlamento europeo, installato nel 1980 nell'emiciclo di Strasburgo, con un altro identico a Lussemburgo. La LAN, che comprendeva tutti i terminali di votazione e il dispositivo di controllo del sistema (chiamato al tempo \"Concentratore Intelligente\" - a tutti gli effetti un firewall intelligente) fu inventata, progettata, costruita, installata e operata dal sig. Enrico Massetti e i suoi colleghi della Elema S.p.a. di Milano. La prima volta che la LAN fu usata per la votazione del bilancio dell'Unione europea a Lussemburgo, nel 1980 ci fu un fallimento della LAN al primo uso, ed Enrico dovette operare la LAN manualmente per cinque ore. Questo iniziale fallimento fu generato dalle richieste di cambiamenti da parte del responsabile della Olivetti.\nEvoluzione degli standard.\nL'avvento del personal computer e la sua rapida diffusione, favorita verso la fine degli anni settanta dal sistema operativo CP/M e a partire dal 1981 da sistemi di tipo DOS, in molti siti ebbe come conseguenza la crescita del numero di computer installati, da alcune dozzine fino anche ad alcune centinaia. La prima forte necessit\u00e0 di realizzare collegamenti in rete era legata alla condivisione dei dispositivi di memoria di massa e delle stampanti, che all'epoca erano dispositivi molto costosi, e il concetto di LAN acquis\u00ec cos\u00ec un notevole interesse tanto che a partire dal 1983 e per alcuni anni successivi l'industria informatica tendeva a presentare ogni anno come \u201cl'anno della LAN\u201d.\nNella realt\u00e0, l'applicazione del concetto trovava dei seri ostacoli a causa della proliferazione di livelli fisici e di protocolli di comunicazione tra loro incompatibili: di fatto, ogni produttore aveva il suo tipo specifico di schede di rete, di cablaggi, di protocolli e di sistema operativo di rete. Una prima soluzione apparve con l'introduzione del sistema Novell NetWare in grado di fornire supporto per decine di tipi di schede e connettori differenti e dotato di un sistema operativo molto pi\u00f9 sofisticato degli altri esistenti, tanto che mantenne una posizione di mercato dominante nel settore delle LAN di PC aziendali tra il 1983, anno del suo ingresso nel mercato, fino a met\u00e0 degli anni novanta, quando Microsoft introdusse i sistemi Windows NT Advanced Server e Windows for Workgroups.\nTra i sistemi concorrenti di NetWare, solo Banyan Vines presentava caratteristiche tecniche confrontabili, ma non riusc\u00ec mai a consolidare una base di mercato sufficiente, mentre Microsoft e 3Com tentarono di sviluppare un sistema operativo di rete semplice, commercializzato da 3Com come 3+Share, da Microsoft come LAN Manager e da IBM come LAN Server, senza per\u00f2 riscuotere successo. Nello stesso periodo le workstation di tipo Unix prodotte da Sun Microsystems, Hewlett-Packard, Silicon Graphics, Intergraph, NeXT e Apollo usavano collegamenti di rete basati sul protocollo TCP/IP, una tecnologia che ebbe una grossa influenza per lo sviluppo di Internet e per la realizzazione di reti di computer basati su Linux e macOS, al punto da sostituire del tutto le tecnologie IPX, AppleTalk, NetBIOS e gli altri protocolli usati nelle prime LAN.\nCablaggi.\nLe prime LAN usavano per i collegamenti vari tipi di cavi coassiali. IBM per l'implementazione della sua LAN di tipo Token ring utilizzava un doppino schermato. StarLAN, la prima implementazione di rete con una velocit\u00e0 di trasmissione a 1 Mbit/s, dimostr\u00f2 le potenzialit\u00e0 dei cablaggi su doppino non schermato basato su cavi di tipo Cat3, lo stesso usato per i telefoni. Questa applicazione port\u00f2 allo sviluppo dell'Ethernet 10Base-T e delle sue evoluzioni e al cablaggio di tipo strutturato, che \u00e8 tuttora alla base della maggior parte delle LAN di tipo commerciale. Con l'evoluzione della tecnologia, anche il cablaggio su fibra ottica per le LAN ad alta velocit\u00e0 (10 Gbit/s) sta assumendo una diffusione crescente.\nDove la cablatura non \u00e8 possibile o presente, i sistemi Wi-Fi stanno diventando molto comuni, specie per le reti residenziali e per il supporto diffuso del collegamento in rete di computer portatili, tablet e smartphone.\nDescrizione.\nAspetti tecnici.\nIn base allo standard IEEE 802, il modello di riferimento di una LAN si focalizza soprattutto sull'utilizzo dei primi due livelli del modello ISO/OSI, ossia il livello fisico e il livello di data link, prevedendo anche il ricorso ai livelli superiori per la funzionalit\u00e0 di gestione di rete e di interconnessione tra LAN. La tecnologia di rete che si \u00e8 affermata \u00e8 la commutazione basata su Ethernet mentre per quanto riguarda i livelli protocollari superiori, il protocollo TCP/IP \u00e8 diventato lo standard, sostituendo le implementazioni precedenti (NetBEUI, IPX/SPX, AppleTalk eccetera).\nPer quanto riguarda la topologia di rete (schema delle interconnessioni tra i dispositivi), per le LAN vengono usati svariati tipi, sia a livello fisico sia di data link, tra cui reti ad anello, collegamenti a bus e a stella e reti magliate.\nDal punto di vista dei dispositivi di rete, una LAN pu\u00f2 comprendere, oltre ai computer e alle periferiche condivise, dispositivi di instradamento come switch e router, dispositivi per il bilanciamento del carico (\"load balancing\") e dispositivi di sicurezza come i firewall, i proxy e i sistemi di rilevamento di intrusioni. Le LAN pi\u00f9 semplici si basano in genere su uno o pi\u00f9 switch, che possono essere a loro volta collegati a un router, a un modem analogico o a un modem ADSL per l'accesso a Internet. Le LAN pi\u00f9 complesse si caratterizzano per l'impiego di collegamenti ridondanti e con l'utilizzo all'interno degli switch di protocolli di spanning tree per garantire l'assenza di circuiti chiusi (\"loop\") e un reinstradamento in caso di guasto di un collegamento, e per la capacit\u00e0 di gestire in modo differenziato tipologie di traffico differenti tramite il controllo della qualit\u00e0 del servizio (\"Quality of Service\", QoS) e di segregare il traffico tramite VLAN.\nUna LAN pu\u00f2 essere collegata ad altre LAN usando collegamenti o servizi di telefonia dedicati oppure via Internet, con meccanismi di Virtual Private Network; a seconda di come vengono realizzate e rese sicure le interconnessioni e delle distanze geografiche coinvolte, una LAN pu\u00f2 diventare una Metropolitan Area Network (MAN) o una Wide Area Network (WAN).\nQuando una LAN \u00e8 controllata attraverso un server che espleta determinati servizi di controllo e i client della rete sono registrati per accogliere tali servizi, la rete diventa un dominio.\nReti domestiche.\nLe reti domestiche sono un caso particolare di LAN caratterizzato sia da una destinazione per usi specifici sia da dimensioni particolarmente contenute.\nIn particolare, si porta l'esempio dei LAN party; alcuni utenti, generalmente circa una dozzina, installano una piccola LAN, in tutto e per tutto uguale alle reti LAN, ma con le caratteristiche particolari di temporaneit\u00e0 e precariet\u00e0, per scopi prettamente ludici.\nLAN party pi\u00f9 strutturati possono raggiungere dimensioni considerevoli con decine di utenti. In questi casi il carattere di precariet\u00e0 viene meno, ma permane quello di temporaneit\u00e0 della rete stessa (in genere queste LAN hanno una durata dalle poche ore a 2-3 giorni)."}
{"id": "40565", "revid": "78273", "url": "https://it.wikipedia.org/wiki?curid=40565", "title": "Rete locale", "text": ""}
{"id": "40566", "revid": "2207", "url": "https://it.wikipedia.org/wiki?curid=40566", "title": "Algebra Booleana", "text": ""}
{"id": "40568", "revid": "3358", "url": "https://it.wikipedia.org/wiki?curid=40568", "title": "Rete telematica", "text": ""}
{"id": "40569", "revid": "486946", "url": "https://it.wikipedia.org/wiki?curid=40569", "title": "Reti di calcolatori", "text": ""}
{"id": "40571", "revid": "1226", "url": "https://it.wikipedia.org/wiki?curid=40571", "title": "MS Windows", "text": ""}
{"id": "40572", "revid": "1226", "url": "https://it.wikipedia.org/wiki?curid=40572", "title": "Sniffer", "text": ""}
{"id": "40573", "revid": "1226", "url": "https://it.wikipedia.org/wiki?curid=40573", "title": "Videogame", "text": ""}
{"id": "40574", "revid": "33689", "url": "https://it.wikipedia.org/wiki?curid=40574", "title": "Gioco elettronico", "text": "Un gioco elettronico \u00e8 un apparecchio basato sull'elaborazione elettronica di dati e dedicato all'intrattenimento ludico. In particolare si tratta di un videogioco quando \u00e8 basato su immagini animate su uno schermo. Altrimenti, per interagire con il giocatore pu\u00f2 fare uso di LED, display VFD, altoparlanti, parti mobili, ecc.\nCaratteristica tipica del gioco elettronico, che lo distingue in particolare dal gioco tradizionale infantile, \u00e8 l'assenza di fisicit\u00e0 corporea; al giocatore \u00e8 richiesta soltanto abilit\u00e0 nelle decisioni e nel controllo degli input del dispositivo, generalmente pulsanti o joystick, in risposta agli stimoli visivi e sonori generati dall'elettronica.\nI primi giochi elettronici, all'inizio puramente elettromeccanici, furono i flipper e le slot machine, diffusi in massa a partire dagli anni 1950. Oggigiorno, data la grande diffusione di dispositivi dotati di schermo (computer, console, cellulari), i giochi elettronici sono principalmente videogiochi e le due espressioni vengono a volte considerate sinonimi.\nGiochi portatili.\nI giochi elettronici portatili (anche detti \"hand-held\" in inglese) cominciarono a diffondersi alla fine degli anni '70. Tra i primi esempi di rilievo ci sono \"Mattel Auto Race\" (1976, ritenuto il primo gioco portatile completamente digitale), \"Merlin\" (1978), la console Microvision (1979).\nNegli anni '80 trovarono molta diffusione giochi sottili e leggeri basati su schermo integrato LCD, ma senza definizione in pixel; l'azione viene rappresentata tramite piccole figure monocrome, nere o grigio-blu, che possono solo apparire o scomparire in alcune posizioni predefinite. Spesso ci sono decorazioni colorate stampate sopra o sotto lo schermo ed \u00e8 presente un basilare audio. I giochi sono semplici e basati sui riflessi rapidi; molti sono regolabili in modalit\u00e0 A o B che corrispondono a due difficolt\u00e0. L'apparecchio ha consumi minimi e di solito ha anche la funzione di orologio e sveglia. Tra i maggiori produttori ci furono Nintendo (nota per la linea \"Game &amp; Watch\", 1980-1991), Polistil (linea \"Time &amp; Fun\" o \"Schiacciapensieri\"), Bandai (linea \"LCD Solarpower\" a energia solare).\nIl nome \"schiacciapensieri\", sebbene sia quello commerciale della linea Polistil, in italiano divenne anche per antonomasia il nome di questo genere di giochi.\nI dispositivi dedicati a un solo gioco sono stati poi ampiamente superati dalle console portatili e successivamente dai videogiochi per cellulare.\nGiochi da tavolo.\nI giochi elettronici da tavolo (\"tabletop\"), identici per concezione ai giochi elettronici portatili, sono pi\u00f9 grandi e pensati per essere utilizzati appoggiati a un tavolo, e non di rado sono dedicati a sfide tra pi\u00f9 giocatori. I tabletop ebbero grande successo nella seconda met\u00e0 degli anni '70 e la prima degli anni '80, per poi declinare con l'affermarsi dei videogiochi casalinghi. Tra i maggiori produttori di simili apparecchi vi furono Coleco, Nintendo, Milton-Bradley, Tomy.\nQueste unit\u00e0 spesso avevano l'aspetto di piccoli cabinati da sala giochi, cosa che aumentava l'appetibilit\u00e0 degli stessi tra il pubblico che ambiva a possedere un cabinato vero. Non mancano esempi di usi diversi dal videogioco, fra i quali si possono citare il celebre gioco musicale Simon della Milton Bradley, nonch\u00e9 i numerosi flipper elettronici. Anche alcuni giochi educativi sono elettronici, come ad esempio il Sapientino prodotto dalla Clementoni.\nGiochi pubblici.\nCome i gi\u00e0 citati flipper e slot machine, i giochi elettronici includono anche macchine a disposizione del pubblico, ad esempio nelle sale giochi, generalmente funzionanti in modo automatico a gettoni. Altri esempi includono videogiochi arcade, video poker, pesca meccanica, acchiappa la talpa (il giocatore deve colpire con un mazzuolo di gomma i bersagli che spuntano fuori dalla macchina), macchine da pallacanestro (il giocatore deve lanciare palloni in un canestro, la macchina conteggia i tiri e il punteggio)."}
{"id": "40575", "revid": "547034", "url": "https://it.wikipedia.org/wiki?curid=40575", "title": "Carl Philipp Emanuel Bach", "text": "Biografia.\nBattezzato Carolus Philippus Immanuel, era il secondo figlio maschio sopravvissuto di Johann Sebastian Bach e della sua prima moglie Maria Barbara. Georg Philipp Telemann fu suo padrino di battesimo. Nel 1717 con la famiglia si rec\u00f2 a K\u00f6then, dove il padre prese il posto di maestro di cappella. Dopo la morte della madre, avvenuta nel 1720, fu a Lipsia, dove Johann Sebastian divent\u00f2 Thomaskantor nella primavera del 1723. A dieci anni fu ammesso come studente alla Chiesa di San Tommaso; presso questa scuola fu allievo del padre, dal quale ricevette lezioni di tastiera e organo. Intraprese anche lo studio del violino e della viola, ma ebbe non poche difficolt\u00e0 nel suonarli a causa del suo mancinismo.\nDal 1731 al 1734 studi\u00f2 giurisprudenza all'Universit\u00e0 di Lipsia. Dopo esser stato rifiutato come organista a Naumburg, nel settembre del 1734 si trasfer\u00ec a Francoforte sull'Oder, dove entr\u00f2 all'Universit\u00e0 Viadrina; nel 1738 decise di concludere la sua carriera accademica per dedicarsi solamente a quella musicale.\nQuindi nel 1740 fu nominato clavicembalista della cappella del re prussiano Federico II il Grande (non si sa se prima o dopo l'incoronazione del re prussiano avvenuta il 31 maggio 1740); precedentemente per un certo periodo prest\u00f2 servizio anche presso le cappelle dello stesso re a Ruppin e a Rheinsberg, dove studi\u00f2 con l'allora maestro di cappella Carl Heinrich Graun e con il fratello Johann Gottlieb Graun. In questo periodo divent\u00f2 uno dei clavicembalisti pi\u00f9 noti d'Europa. Egli prest\u00f2 continuamente l'attivit\u00e0 di accompagnatore al clavicembalo di Federico II, flautista dilettante, dal 1740 al 1755 con uno stipendio iniziale di 300 talleri, che successivamente increment\u00f2. Tuttavia Bach era ben lungi nell'arrivare a guadagnare come i suoi colleghi cantanti e concertisti (come Johann Joachim Quantz), i quali venivano ricompensati con stipendi notevolmente maggiori.\nContemporaneamente all'attivit\u00e0 clavicembalista egli si dedic\u00f2 profondamente alla composizione; infatti le sue composizioni, che nel 1731 ammontavano gi\u00e0 a circa 30 sonate e vari concerti per il suo strumento preferito, in questo periodo furono numerose: egli compose le \"Preu\u00dfische Sonaten\" nel 1742 per Federico il Grande, le \"W\u00fcrttembergische Sonaten\" nel 1744 per il granduca di W\u00fcrttemberg, il \"Magnificat\" nel 1749, le \"Cantate di Pasqua\" nel 1756 e molte sinfonie, concerti e altri lavori sacri.\nNel 1743 inizi\u00f2 a soffrire di gotta, che gli caus\u00f2 problemi per tutta la vita, e l'anno seguente si spos\u00f2 con Johanna Maria Dannemann, figlia di un mercante berlinese di vino, dal quale matrimonio ebbe tre figli, fra i quali si ricorda Johann Sebastian (1748-1778), il pi\u00f9 giovane dei tre, che divent\u00f2 pittore. Il 7 maggio 1747 vi fu il famoso incontro a Potsdam tra Johann Sebastian e il re prussiano, per il quale il padre aveva composto e dedicato l\"'Offerta Musicale\" BWV 1079. Tuttavia questo avvenimento non port\u00f2 alcun miglioramento al posto che Carl Philipp Emanuel teneva a corte. Nel 1751 si rec\u00f2 a B\u00fcckeburg, dove dall'anno precedente era impiegato il fratellastro Johann Christoph Friedrich Bach come musicista di corte, e successivamente a Schaumburg-Lippe, dove dedic\u00f2 al conte Wilhelm Friedrich Ernst, suo amico d'infanzia, due suoi trii. Sempre nello stesso anno fece visita al compositore Johann Mattheson ad Amburgo e forse anche al padrino Telemann.\nDopo la morte del padre, egli non riusc\u00ec a prendere il suo posto di Thomaskantor a Lipsia. Questo anno vide anche la pubblicazione della prima parte del suo trattato pi\u00f9 noto, \"Versuch \u00fcber die wahre Art das Clavier zu spielen\" (la seconda parte fu pubblicata sempre a Berlino nel 1762), un trattato sul modo di suonare il clavicembalo all'epoca in Germania. Nel 1755 il suo stile lezioso fu duramente criticato dal teorico e compositore tedesco Christoph Nichelmann nel proprio scritto \"Die Melodie, nach ihrem Wesen sowohl, als nach ihren Eigenschaften\". Questo contrasto fra i due compositori si concluse con l'uscita di Nichelmann dalla corte berlinese e con la riduzione dello stipendio di Bach a 200 talleri.\nSuccessivamente, attorno al 1760, dedic\u00f2 alcune sonate e concerti per organo alla duchessa Anna Amalia di Brunswick-Wolfenb\u00fcttel. Tra il 1762 e il 1764 scrisse la maggior parte delle sue sinfonie e nel 1763 celebr\u00f2 il Trattato di Hubertusburg, che concluse le ostilit\u00e0 della guerra dei sette anni tra Austria e Prussia, componendo la marcia h621(w188).\nNel marzo del 1768 successe a Telemann, morto il 25 giugno 1767, nella carica di direttore della musica e di cantore presso lo Johanneum di Amburgo; per aver ricevuto tale posto fu soprannominato il \"Hamburger Bach\" (Bach Amburghese). Durante il periodo amburghese (l'ultimo della sua vita) si dedic\u00f2 principalmente alla composizione di musica sacra: infatti l'anno successivo port\u00f2 a termine il suo oratorio \"Die Israeliten in der W\u00fcste\" e tra il 1769 e 1788 mise in musica 20 passioni, un secondo oratorio, \"Die Auferstehung und Himmelfahrt Jesu\", nonch\u00e9 70 cantate, litanie, mottetti e altri lavori sacri. Per il clavicembalo scrisse sei volumi di sonate per \"gli intenditori e gli amatori\". Egli mor\u00ec nel 1788 ad Amburgo e qui fu sepolto nella Chiesa di San Michele. Dopo la sua morte i poeti Friedrich Gottlieb Klopstock e Johann Wilhelm Ludwig Gleim gli dedicarono un necrologio poetico.\nConsiderazioni sull'artista.\nNella sua musica possono essere riscontrati i primi elementi del romanticismo, caratteristica che lo segnala come un compositore vincolato al Classicismo.\nDurante la seconda met\u00e0 del XVIII secolo la reputazione di Bach rimase molto elevata. Wolfgang Amadeus Mozart, il quale ebbe rapporti con il fratello Johann Christian Bach disse di Carl Philipp: \"Egli \u00e8 il padre, noi siamo i figli\". La maggior parte dell'apprendimento musicale di Franz Joseph Haydn deriva dallo studio dei lavori del \"Bach di Amburgo\". Ludwig van Beethoven ammir\u00f2 e stim\u00f2 profondamente il suo genio. Egli si occup\u00f2 principalmente delle sue sonate per clavicembalo, le quali incisero in un'importante epoca nella storia della forma musicale. Lucide nello stile, delicate e morbide nell'espressione, in esse si denota libert\u00e0 e variet\u00e0 nella struttura; tuttavia non presentano un esatto contrasto formale, il quale, attraverso i compositori della scuola italiana, fu consolidato in una convenzione e sostituito da uno schema pi\u00f9 flessibile, che venne maggiormente sviluppato dai grandi maestri della Scuola Viennese.\nIl contenuto dei suoi lavori, sebbene sia carico di invenzioni, lascia un raggio emozionale abbastanza limitato, ma schietto. Fu probabilmente il primo compositore che fece uso di colori armonici per gusto personale dal tempo di Claudio Monteverdi, Orlando di Lasso e Carlo Gesualdo. Egli spian\u00f2 quella strada che fu presa anche dai pionieri della Prima Scuola Viennese. Nel XIX secolo non fu particolarmente considerato; tuttavia compositori come Robert Schumann e Johannes Brahms, il quale tra l'altro pubblic\u00f2 qualche suo lavoro, ebbero grande rispetto verso di lui. Tornato in auge il secolo scorso, attualmente esistono numerose incisioni dei suoi lavori.\nStrumenti.\nC.P.E.Bach usava per le sue esibizioni strumenti (clavicordo e fortepiano) costruiti da Gottfried Silbermann, un famoso costruttore di strumenti a tastiera di quel tempo. Nel 2020 il moderno costruttore di pianoforti Paul McNulty ha costruito la copia di uno strumento di Gottfried Silbermann del 1749, per Malcolm Bilson."}
{"id": "40580", "revid": "508036", "url": "https://it.wikipedia.org/wiki?curid=40580", "title": "Equazione diofantea", "text": "In matematica, unequazione diofantea (chiamata anche equazione diofantina) \u00e8 un'equazione in una o pi\u00f9 incognite con coefficienti interi di cui si ricercano le soluzioni intere. L'aggettivo \"diofanteo\" si riferisce al matematico greco del III secolo Diofanto di Alessandria, che studi\u00f2 equazioni di questo tipo e fu uno dei primi matematici a introdurre il simbolismo nell'algebra. \nElementi di base.\nUn nome tradizionale dato allo studio di tali equazioni \u00e8 \"analisi diofantea\", che cerca di dare una risposta alle seguenti domande:\nIl campo dell'approssimazione diofantea si occupa invece delle \"disuguaglianze diofantee\": si suppone ancora che le variabili siano intere, ma alcuni coefficienti possono essere numeri irrazionali, e il segno di uguaglianza viene sostituito da limiti inferiori e superiori.\nStoria.\nLe prime notizie di problemi diofantei si trovano in India, a partire dall'800 a.C. fino al Medioevo. Tra i primi matematici di cui abbiamo notizia che abbiano affrontato problemi di questo tipo vi sono Baudh\u0101yana e Apastamba; quest'ultimo giunse a cercare soluzioni di equazioni con cinque incognite. Nell\"Aryabhatiya\" di Aryabhata, scritto attorno al 500 d.C., compare un algoritmo per risolvere l'equazione diofantea lineare formula_1. Brahmagupta, nel VII secolo, investig\u00f2 alcuni casi dell'equazione formula_2, che pi\u00f9 tardi divenne nota come equazione di Pell.\nNel III secolo un gran numero di problemi di questo tipo compaiono nell\"Arithmetica\" di Diofanto, tutti di secondo o di terzo grado. Diofanto applica per\u00f2 i suoi metodi solamente ad equazioni particolari, senza sviluppare una teoria generale.\nLa sua opera venne riscoperta da Pierre de Fermat nel Seicento; studiando l'opera di Diofanto, egli comp\u00ec una serie di altre scoperte, per la maggior parte appuntate (senza dimostrazione) sui margini della sua copia dell\"Arithmetica\". Le sue osservazioni vennero in seguito pubblicate dal figlio. Tra queste vi era l'enunciato di quello che sarebbe diventato noto come \"ultimo teorema di Fermat\", ovvero che l'equazione formula_3 non ha soluzioni per formula_4; tale congettura \u00e8 stata dimostrata solamente nel 1994.\nNel 1900, il decimo dei ventitr\u00e9 problemi che David Hilbert propose ai matematici del nuovo secolo riguardava l'esistenza di un algoritmo generale per la soluzione di un'equazione diofantea arbitraria. Nel 1970 Yuri Matiyasevich dimostr\u00f2 che tale algoritmo non esiste, mostrando che gli insiemi diofantei sono precisamente gli insiemi ricorsivamente enumerabili.\nRecentemente, il punto di vista della \"geometria diofantea\", che consiste nell'applicazione delle tecniche della geometria algebrica a questo campo, ha continuato ad ampliarsi; dato che trattare le equazioni arbitrarie \u00e8 un vicolo cieco, l'attenzione si rivolge alle equazioni che hanno anche un significato geometrico. Uno dei pochi metodi generali \u00e8 costituito dal principio di Hasse. La discesa infinita, escogitata da Fermat, \u00e8 il metodo tradizionale, e fu adottato ampiamente per molto tempo.\nEsempi.\nLe equazioni diofantee di primo grado (lineari) sono oggi ben capite; l'esempio base \u00e8 la cosiddetta identit\u00e0 di B\u00e9zout, ovvero l'equazione formula_5, che ha soluzioni se e solo se il massimo comun divisore di formula_6 e formula_7 \u00e8 formula_8.\nUn esempio di equazione diofantea quadratica \u00e8 la cosiddetta equazione di Pell, che prende il nome dal matematico inglese John Pell. Fu studiata dapprima da Brahmagupta e in seguito da Fermat.\nL'equazione formula_3, dove formula_10 \u00e8 un parametro, ha infinite soluzioni per formula_11 (le cosiddette terne pitagoriche), mentre non ne ha nessuna per formula_4, come dimostrato da Andrew Wiles nel 1994 (ultimo teorema di Fermat).\nSe poi alcune variabili compaiono come esponenti, l'equazione diofantea \u00e8 detta \"esponenziale\". Un esempio di equazione di questo tipo \u00e8\nla cui unica soluzione \u00e8 data da formula_14, formula_15, come congetturato da Eug\u00e8ne Charles Catalan nel 1844 e dimostrato da Preda Mih\u0103ilescu nel 2002."}
{"id": "40581", "revid": "111325", "url": "https://it.wikipedia.org/wiki?curid=40581", "title": "Filosofia della scienza", "text": "La filosofia della scienza \u00e8 la branca della filosofia che studia i fondamenti, gli assunti e le implicazioni della scienza, sia riguardo alla logica e alle scienze naturali, come la fisica, la chimica, la biochimica o la biologia, sia riguardo alle scienze sociali, come la sociologia, la psicologia o l'economia. Le principali sezioni della filosofia della scienza sono la filosofia della matematica, la filosofia della fisica, la filosofia della chimica e la filosofia della biologia.\nIn parte legata alla filosofia della conoscenza nota come gnoseologia e, in misura maggiore, all'epistemologia, essa cerca di spiegare la \"natura dei concetti\" e delle \"asserzioni scientifiche\", i modi in cui essi vengono prodotti; come la scienza spiega la natura, come la predice e come la utilizza per i suoi fini; i mezzi per determinare la validit\u00e0 delle informazioni; la formulazione e l'uso del metodo scientifico; i tipi di ragionamento che si usano per arrivare a delle conclusioni; le implicazioni dei metodi scientifici, con modelli dell'ambiente scientifico e della societ\u00e0 umana circostante.\nDescrizione.\nRapporto con le discipline filosofiche e scientifiche.\nNella pi\u00f9 diffusa accezione, la filosofia della scienza \u00e8 l'indagine su come avviene la conoscenza scientifica. Essa ha ampie sovrapposizioni con l'epistemologia e diversi temi in comune con il problema della demarcazione. Quando si deve identificare cosa esiste, quale che sia l'oggetto di cui si parla, saranno coinvolte anche l'ontologia e la gnoseologia. Nella filosofia della scienza ha una certa importanza anche la logica sia per i suoi rapporti con i metodi deduttivi, che per i suoi stretti legami con la filosofia della matematica.\nLa filosofia della scienza pu\u00f2 anche essere declinata al plurale, come riflessione interna ad una comunit\u00e0 scientifica sugli aspetti filosofici relativi ad una comune disciplina di competenza, si ottengono cos\u00ec la filosofia della fisica, la filosofia della matematica ed altre filosofie settoriali.\nIn questo approccio, a volte circoscritto alle problematiche scientifiche, si evidenzia la sua principale differenza dall'epistemologia.\nIl concetto della limitata possibilit\u00e0 della scienza di spiegare l'interezza dei fenomeni naturali \u00e8 stato affrontato da numerosi autori, tra i quali nel XX secolo il francese Pierre Lecomte du No\u00fcy.\nAspetti complementari.\nFa parte della filosofia della scienza anche l'etica della scienza, che si occupa degli aspetti morali dell'attivit\u00e0 scientifica. \"La scienza come istituzione implica un tacito contratto sociale tra gli scienziati cos\u00ec che ciascuno dipende dall'affidabilit\u00e0 degli altri [...] l'intero sistema cognitivo della scienza \u00e8 radicato nell'integrit\u00e0 morale del complesso dei singoli scienziati\".\nIn questo settore da rammentare il rapporto fra finanza e ricerca, le tecnologie e nuove definizioni scientifiche, la filosofia della medicina e filosofia della scienze biomediche, l'etica della manipolazione biomedica della vita; ha avuto per l'appunto particolare sviluppo negli ultimi anni la bioetica per le numerose implicazioni che si hanno nel campo delle attivit\u00e0 sperimentali, mediche ed ospedaliere.\nLa filosofia della scienza inoltre considera inosservabili alcuni aspetti oggetti di studio come le particelle atomiche, la forza di gravit\u00e0, la causa, la credenza o le motivazioni.\nStoria dei metodi di ricerca.\nAntichit\u00e0.\nL'origine storica dei temi della filosofia della scienza nasce con la filosofia greca, e viene sviluppata in particolare nelle opere di Platone relative alla conoscenza e alla maieutica, nelle opere di Aristotele di Logica e di Metafisica e nelle opere dei filosofi stoici, in particolare di Crisippo su temi di Logica.\nRivoluzione scientifica.\nGalileo, Cartesio, Bacone.\nNel periodo medioevale si ha uno sviluppo dei temi logici gi\u00e0 trattati dagli autori classici antichi ed \u00e8 con il \"rinascimento scientifico\" che vengono sviluppati in modo sistematico i temi di questa disciplina, in particolare da Galileo Galilei, da Renato Cartesio e da Francesco Bacone.\nGalileo indic\u00f2 come elementi fondamentali del metodo scientifico due procedimenti: l\"elaborazione di una teoria\" da esprimere in forma di \"deduzioni matematiche\", e le conseguenti \"applicazioni tecniche\" su di essa in modo da poterla sottoporre a \"controlli sperimentali\". In particolare indica questo metodo con alcuni cenni nei suoi dialoghi all'alternanza di due fasi specifiche nel procedimento di ricerca scientifica, che sono:\nIl filosofo francese Cartesio svilupp\u00f2 poi i temi di filosofia della scienza in modo pi\u00f9 sistematico nel \"Discorso sul metodo\". La filosofia e il metodo di Cartesio sono considerati \"razionalisti\" in quanto \u00e8 prevalente l'impostazione razionale e deduttiva rispetto alla componente sperimentale. La deduzione \u00e8 il metodo con cui dai principi generali, si possono ricavare i teoremi matematici e la spiegazione dei fenomeni naturali.\nCartesio nel Discorso sul metodo indic\u00f2 in quattro punti i procedimenti della conoscenza razionale:\nIl filosofo inglese Francesco Bacone svilupp\u00f2 invece i primi studi sistematici sull'applicazione del metodo induttivo nella ricerca scientifica. L'induzione \u00e8 il metodo con il quale si possono scoprire principi generali, partendo dall'osservazione e dal confronto di molti fenomeni naturali e sperimentazioni di laboratorio. Secondo Bacone il procedimento induttivo viene sviluppato con l'ausilio di tre tavole nelle quali il ricercatore riporta diversi aspetti delle sue osservazioni naturalistiche e delle sue sperimentazioni di laboratorio. Le tre tavole descritte da Bacone sono:\nNewton.\nAgli studi innovativi compiuti dai tre grandi studiosi rinascimentali di Filosofia della scienza, Galileo, Cartesio e Bacone, seguirono gli approfondimenti fatti da Isaac Newton nella seconda met\u00e0 del Seicento. Newton nel suo trattato fondamentale di fisica e meccanica, \"Principi matematici della filosofia naturale\" (1687) indic\u00f2 in quattro punti i metodi della ricerca scientifica:\nIn particolare l'ultima regola viene in genere ricollegata alla sua celebre frase: \"\u00abHypotheses non fingo\"\u00bb, con la quale Newton intende rifiutare ogni teoria scientifica che non derivi da un'approfondita verifica sperimentale.\nIlluminismo e Positivismo.\nGli studi di filosofia della scienza ebbero ampio sviluppo nel Settecento, detto appunto \"secolo dei lumi\". Fra i principali studiosi dell'epoca illuminista si ricordano gli inglesi John Locke e David Hume, il matematico svizzero Leonardo Eulero, e gli enciclopedisti francesi Jean Baptiste Le Rond d'Alembert e Denis Diderot.\nNell'Ottocento vennero poi sviluppati studi originali sui metodi induttivi dal filosofo inglese John Stuart Mill. \u00c8 rilevante anche la classificazione delle scienze compiuta dal filosofo francese Auguste Comte. Gli studi di questi due filosofi si inquadrano in genere nel movimento del \"positivismo ottocentesco\", che approfond\u00ec aspetti generali, in relazione al rapporto fra scienza e filosofia.\nNovecento.\nNel Novecento si \u00e8 avuto un ampio dibattito sui temi di filosofia della scienza in virt\u00f9 anche della nascita della fisica moderna e dello sviluppo notevole di altre discipline scientifiche dalla chimica alla biologia. \nAgli inizi del Novecento furono fondamentali gli studi degli storici e filosofi Pierre Duhem e Ernst Mach che ispirarono i filosofi riuniti nel Circolo di Vienna. Il \"Circolo di Vienna\" fu un gruppo di filosofi che si riunivano regolarmente a Vienna dal 1922 fino al 1936 per discutere su temi di filosofia della scienza. Fra gli elementi di questo gruppo sono stati attivi soprattutto Rudolf Carnap, Moritz Schlick e Hans Hann. Da menzionare nel dibattito sulla filosofia della scienza, specie relativamente a Popper, Paul Karl Feyerabend. Karl Popper, frequentatore occasionale del circolo di Vienna, contest\u00f2 il tema della \"verificabilit\u00e0 sperimentale\", a cui contrappose il criterio della falsificabilit\u00e0.\nLa stessa induzione, che \u00e8 parte del metodo scientifico, viene messa in discussione (vedi la celebre metafora tacchino induttivista di Bertrand Russell ripreso poi anche da Karl Popper). Pi\u00f9 o meno negli stessi anni si svilupp\u00f2, grazie all'iniziativa di Hans Reichenbach, il Circolo di Berlino, il quale si occup\u00f2 di tematiche analoghe, ma con particolare attenzione alla causalit\u00e0, alla statistica ed al potere predittivo della scienza.\nDopo lo scioglimento del Circolo di Vienna nel 1936, gli studi in questa disciplina continuarono in varie universit\u00e0 europee e americane. Fra gli sviluppi degli ultimi decenni del Novecento si ricordano gli importanti contributi del filosofo statunitense Thomas Kuhn e dell'ungherese Imre Lakatos legati ai programmi di ricerca e al progressivo sviluppo ed evoluzione delle teorie scientifiche.\nIn particolare, Kuhn critic\u00f2 parzialmente il falsificazionismo popperiano sul punto relativo all'accantonamento della teoria in caso di confutazione di un suo elemento empirico, sostenendo che si sarebbe dovuto accantonare solamente quel singolo elemento e non la teoria nel suo complesso. Anche Lakatos, pur accogliendo favorevolmente l'impostazione filosofica popperiana, vi mosse dei rilievi, sostenendo che non sono mai le singole confutazioni di fatti empirici a determinare l'abbandono di una teoria, perch\u00e9 la messa in discussione della verit\u00e0 scientifica riguarderebbe solo un aspetto marginale di essa, non il suo nucleo centrale, che sebbene risulti indebolito nella sua certezza complessiva, continuerebbe ad essere accettato per vero. Affinch\u00e9 una teoria generale sia abbandonata, occorre piuttosto, secondo Lakatos, che si progetti un nuovo programma complessivo di ricerca scientifica che sappia meglio rendere ragione degli eventi: non \u00e8 la falsificazione di per s\u00e9 a far progredire la scienza, bens\u00ec lo spirito di ricerca e l'inventiva umana.\nNell'ambito di altre correnti filosofiche conseguenti allo scioglimento del Circolo di Vienna, notevole importanza assumeranno anche le ricerche della scuola di Pozna\u0144 e di filosofi come Leszek Nowak, che ha introdotto il concetto di idealizzazione nella filosofia della scienza. Da menzionare anche il pensiero di Jacques Monod per i suoi contributi alla filosofia della biologia.\nNegli ultimi anni, sempre pi\u00f9 personalit\u00e0 legate all'ambito scientifico hanno criticato l'utilit\u00e0 della filosofia in generale e della filosofia della scienza in particolare, spesso definendole \"morte\". Fra questi, Stephen Hawking, Richard Feynman, Lawrence Krauss, Steven Weinberg, Neil deGrasse Tyson ed Edoardo Boncinelli; in netto contrasto con questa opinione sono invece Carlo Rovelli e \u00c9tienne Klein.\nFilosofia della scienza in Italia nel Novecento.\nFra gli scienziati e matematici italiani che hanno approfondito i temi di filosofia della scienza fra fine Ottocento e gli inizi del Novecento si ricordano in particolare Federigo Enriques e Giuseppe Peano.\nIl matematico livornese Federigo Enriques, oltre a numerosi trattati di didattica della matematica, svilupp\u00f2 anche saggi molto approfonditi di storia della scienza e di filosofia della matematica, confutando alcune formulazioni scettiche in questo campo, in particolare elaborate dai filosofi idealistici e kantiani.\nIl matematico torinese Giuseppe Peano svilupp\u00f2 in particolare trattati di logica simbolica, con una impostazione deduttiva della matematica, dai fondamenti della geometria e dell'aritmetica, fino agli sviluppi pi\u00f9 avanzati dell'analisi matematica.\nAgli inizi del Novecento si ebbe tuttavia, nella cultura accademica italiana, una forte reazione anti scientista e anti positivista. \nL'idealismo imperante trov\u00f2 espressione nella riforma gentiliana della scuola, che privilegi\u00f2 la cultura umanistica, e nella concezione svalutativa della scienza di Benedetto Croce. Secondo Croce, il contenuto informativo delle scienze si riferisce solamente a casi particolari, che esse sono incapaci di inquadrare in una visione organica d'insieme, universale, resa possibile solo da una prospettiva idealista spirituale. Quest'ultima riuscirebbe a comprendere l'universalit\u00e0 della realt\u00e0 nella sua storicit\u00e0, mentre \u00able scienze la misurano bens\u00ec e la classificano come \u00e8 pur necessario, ma non propriamente la conoscono, n\u00e9 loro ufficio \u00e8 di conoscerla nell'intrinseco\u00bb. Sostituendo i concetti con gli schemi, l'universale con la mera classificazione di \u00abmucchietti di notizie\u00bb, la scienza si basa in realt\u00e0 su pseudoconcetti, producendo delle astrazioni, \u00abun'empiria non pensata, bens\u00ec solidificata in formule, in idee di regolarit\u00e0 che fatalmente non possono avere riscontro in una vita reale\u00bb, valide tutt'al pi\u00f9 come strumenti pratici ma fittizi.\nDopo la seconda guerra mondiale gli studi nel campo della filosofia della scienza furono condotti innanzitutto dal \"Centro Studi metodologici di Torino\", ad opera di Ludovico Geymonat e Nicola Abbagnano. In particolare si devono a Geymonat i maggiori contributi in questa materia con la compilazione della grande opera sistematica \"Storia del pensiero filosofico e scientifico\", stampata in pi\u00f9 edizioni e numerosi volumi, in collaborazione con molti altri esperti delle varie discipline.\nPer quanto riguarda gli italiani, tra gli studiosi che hanno fornito contributi alla filosofia della scienza del XX secolo si ricordano in particolare: Giuseppe Peano (1858 - 1932), Giovanni Vailati (1863 - 1909), Federigo Enriques (1871 - 1946), Valerio Tonini (1901 - 1992), Ludovico Geymonat (1908 - 1991), Giulio Preti (1911 - 1972), Giuliano Toraldo di Francia (1916 - 2011), Vittorio Somenzi (1918 - 2003), Francesco Barone (1923 - 2001), Paolo Rossi Monti (1923 - 2012), Ettore Casari (1933 - 2019), Evandro Agazzi (1934), Marcello Pera (1943), Giulio Giorello (1945 - 2020), Silvano Tagliagambe (1945), Giovanni Boniolo (1956), Mauro Dorato (1960), Telmo Pievani (1970)."}
{"id": "40584", "revid": "536103", "url": "https://it.wikipedia.org/wiki?curid=40584", "title": "Storia del fascismo italiano", "text": "La storia del fascismo italiano prende avvio alla fine del 1914, con la fondazione, da parte del giornalista Benito Mussolini, del Fascio d'azione rivoluzionaria, in seno ad un movimento di interventismo nella prima guerra mondiale.\nLe espressioni ventennio fascista o semplicemente ventennio si riferiscono al periodo che va dalla presa del potere del fascismo e di Mussolini, ufficialmente avvenuta il 31 ottobre 1922, sino alla fine del regime, avvenuta formalmente il 25 luglio 1943. Specialmente dalla propaganda del regime veniva inoltre utilizzata la locuzione Italia fascista per indicare il Regno d'Italia sotto il governo di Mussolini e del Partito Nazionale Fascista.\nIl primo dopoguerra e la situazione sociale.\nAll'indomani della prima guerra mondiale il Regno d'Italia si trov\u00f2 in una situazione economica, politica e sociale precaria e difficile. Il drammatico conto presentato dalla guerra in termini di perdite umane fu pesantissimo, con oltre 650.000 caduti e circa 1.500.000 tra mutilati, feriti e dispersi, senza contare le distruzioni occorse nell'Italia nord-orientale, divenuta fronte bellico con il dislocamento e, sovente, la perdita della casa e di ogni bene da parte di centinaia di migliaia di profughi che erano fuggiti dalle loro case trovatesi nel mezzo di assalti e bombardamenti.\nIl sorgere del Regno di Jugoslavia alle frontiere orientali pose una pesante e decisiva ipoteca sulle idee di irredentismo italiano, con l'acquisizione dei territori promessi e inclusi nel patto di Londra: gli altri Alleati si erano appoggiati ai quattordici punti del presidente statunitense Woodrow Wilson per assegnare al Regno di Jugoslavia stesso (in slavo \"SHS\", Srbija-Hrvatska-Slovenija) la Dalmazia, Fiume (che secondo il trattato del 1915 sarebbe dovuto restare all'Impero austro-ungarico o, in subordine, a un piccolo Stato croato) e l'Istria Orientale. La citt\u00e0 - dal canto suo - aveva espresso fin dagli ultimi fuochi della guerra la volont\u00e0 di essere riunita all'Italia, ponendo cos\u00ec il governo di Roma nell'imbarazzo di dover accettare i voti della cittadinanza fiumana e contemporaneamente entrare in urto con Francia, Regno Unito, Stati Uniti d'America e Regno di Jugoslavia. Infine, nonostante la fine delle ostilit\u00e0 con gli Imperi centrali, l'Italia restava coinvolta nella campagna di Albania, dai contorni incerti e dagli obiettivi ancora pi\u00f9 incerti, mentre il Montenegro, stato vincitore della guerra e col quale l'Italia per motivi dinastici e strategici intratteneva rapporti privilegiati, veniva annesso alla Jugoslavia con il consenso delle altre potenze alleate e ci\u00f2 venne recepito come un'altra grave ferita alla politica adriatica italiana.\nAlla situazione politica internazionale difficile si aggiungeva una situazione economica interna drammatica: l'Italia dipendeva in gran parte dalle importazioni oltremare di grano e carbone e aveva contratto pesantissimi debiti con gli Stati Uniti. Le casse statali erano quasi vuote anche perch\u00e9 la lira durante il conflitto aveva perso buona parte del suo valore, con un costo della vita aumentato di almeno il 450%. Alla mancanza di materie prime faceva seguito anche la progressiva smobilitazione del Regio Esercito (dopo averne impiegato una grandissima parte come manodopera per le immediate necessit\u00e0 del dopoguerra e nel primo raccolto del 1919) e la fine della produzione bellica, che implicava una riconversione delle fabbriche. La mancanza di un solido mercato interno e la crisi di quelli esteri impediva - tuttavia - che la produzione potesse trovare sfogo, e di conseguenza molte manifatture semplicemente chiusero.\nIn breve, inoltre, l'Italia si trov\u00f2 ad affrontare il problema dell'assorbimento di centinaia di migliaia di disoccupati dell'industria di guerra e di milioni di soldati smobilitati. Molte delle promesse fatte durante la guerra a costoro (come l'espropriazione di terre ai latifondisti e la loro distribuzione in lotti ai reduci di guerra) non furono rispettate, provocando malcontento e delusione. L'attrito fra le masse di ex combattenti e quelle operaie si deline\u00f2 immediatamente, con l'accusa nei confronti dei secondi di essersi \"imboscati\" e dei primi di essere stati \"servi della guerra borghese\". In un primo momento ci\u00f2 provoc\u00f2 un'importante crescita di partiti e movimenti di sinistra, in particolar modo del Partito Socialista Italiano, la cui componente minoritaria rivoluzionaria era galvanizzata dal successo della rivoluzione russa. La fine della guerra, delle restrizioni politiche e della censura permise di riprendere le attivit\u00e0 propagandistiche e sindacali. A destra, invece, le formazioni nazionaliste e interventiste si scatenavano nella contestazione del governo e dei trattati di pace, mentre attorno ai circoli dannunziani veniva creata l'idea della \"vittoria mutilata\", che sarebbe poi divenuta il simbolo della delusione dell'opinione pubblica italiana.\n Dalle formazioni socialiste e sindacali, che cominciarono una campagna para-rivoluzionaria, soprattutto attraverso una durissima campagna di scioperi. Dalle formazioni nazionaliste, la cui campagna denigratoria verso l'azione del governo sarebbe poi culminata nel settembre 1919 con l'Impresa di Fiume. A risentire di questa instabilit\u00e0 fu soprattutto l'ordine pubblico, con l'acuirsi del radicalismo e della violenza, l'urto fra le compagini socialiste e internazionaliste (compresse durante gli anni del conflitto e ora libere di agire nuovamente) e quelle nazionaliste e interventiste. Subito dopo la fine della prima guerra mondiale, l'iniziativa politica rimase nelle mani dei movimenti sindacali rappresentati dalle leghe socialiste e popolari che lanciarono un\"escalation\" di scioperi e occupazioni, storicamente nota come \"Biennio rosso\", culminata nell'estate del 1920 in un'occupazione generalizzata di terreni agricoli, opifici e installazioni industriali in quasi tutta l'Italia, con esperimenti di autogestione, autoproduzione e la creazione di consigli di fabbrica sul modello dei soviet.\nLa nascita del fascismo.\nI \"fasci di combattimento\" e la genesi del fascismo.\nImmediatamente prima della fine del conflitto mondiale, Benito Mussolini, uno degli esponenti pi\u00f9 importanti dell'interventismo, ag\u00ec cercando varie sponde per dar vita a un movimento che imprimesse alla guerra una svolta rivoluzionaria. Tuttavia i suoi sforzi riuscirono a concretizzarsi solo sei mesi dopo il termine delle ostilit\u00e0, quando un piccolo gruppo di reduci e intellettuali interventisti, nazionalisti, anarchici e sindacalisti rivoluzionari, si radun\u00f2 in un locale di Piazza San Sepolcro a Milano, dando vita ai Fasci di Combattimento, il cui programma si configurava come rivoluzionario, socialista e nazionalista allo stesso tempo.\nDagli strati sociali pi\u00f9 scontenti e soggetti alle suggestioni della propaganda nazionalista che, a seguito dei trattati di pace, si infiamm\u00f2 e aliment\u00f2 il mito della \"vittoria mutilata\", emersero organizzazioni di reduci e, in particolare, quelle che raccoglievano gli ex-\"arditi\". Queste ultime, riconosciute subito dai comandi militari come fonte di turbolenza politica, furono sciolte e i membri congedati, restituendo alla vita civile decine di migliaia di ex soldati agguerriti e portatori di un'ideologia aggressiva, violenta e gerarchizzante. Fra costoro, e fra gli altri congedati al malcontento generalizzato, si faceva largo un risentimento causato dal non aver ottenuto un adeguato riconoscimento per i sacrifici, il coraggio e lo sprezzo del pericolo dimostrati in anni di duri combattimenti al fronte e per le offese subite dai militanti socialisti, giunte fino alla bastonatura degli ufficiali in uniforme e all'insulto nei confronti dei decorati che ostentassero le medaglie. Come numerosi storici hanno fatto notare (ad esempio Federico Chabod) \u00e8 poi soprattutto dalla piccola borghesia, in particolare quella rurale, che il primitivo fascismo attinge i suoi militanti. Questo strato sociale - tendenzialmente costretto in Italia da un proletariato industriale e agricolo pi\u00f9 o meno organizzato e rappresentato da partiti di massa (PSI e popolari) e sindacati e l'alta borghesia, protagonista ed egemone dell'Italia del periodo liberale - con la guerra aveva acquisito un ruolo fondamentale, fornendo alle forze armate italiane il nerbo degli ufficiali di complemento.\nIn qualche misura, a fronte dunque delle altre classi sociali, gi\u00e0 organizzate o rappresentate, la piccola borghesia nel dopoguerra si trov\u00f2 priva di referenti e minacciata di essere riportata a un ruolo di secondo piano, minacciata com'era dal basso dalle agitazioni socialiste e, dall'alto, dal grande capitalismo che prometteva di assorbirne mercati e risorse. La frustrazione per questa situazione fu terreno fertile per la fondazione il 23 marzo 1919 a Milano del primo fascio di combattimento, adottando simboli che sino ad allora avevano contraddistinto gli arditi, come le camicie nere e il teschio.\nLe elezioni del 1919 e lo squadrismo.\nNel movimento fascista, oltre ad arditi, futuristi, nazionalisti, sindacalisti rivoluzionari ed ex combattenti d'ogni arma confluirono successivamente anche elementi di dubbia moralit\u00e0 e avventurieri. Appena 20 giorni dopo la fondazione dei \"fasci di combattimento\" le neonate squadre d'azione si scontrarono con i socialisti e condussero l'assalto all'Avanti! (un quotidiano politico socialista), devastandone la sede: l'insegna del giornale fu divelta e portata a Mussolini come trofeo. Nel giro di qualche mese i Fasci si diffusero in tutta Italia, sebbene con una consistenza assai scarsa.\nIl 23 giugno 1919 si insedi\u00f2 il governo di Francesco Saverio Nitti, sostituendo il dimissionario Vittorio Emanuele Orlando, dopo le delusioni seguite ai trattati di pace. Le politiche intraprese da Nitti sollevarono un fortissimo malcontento, soprattutto fra militari, reduci congedati e nazionalisti. \nIl 19 settembre, Gabriele D'Annunzio ruppe gli indugi e alla testa di reparti ammutinati del Regio Esercito marci\u00f2 su Fiume dove, \"manu militari\", instaur\u00f2 un governo rivoluzionario con l'obiettivo di affermare l'unione all'Italia del comune carnero. Questa azione fu immediatamente esaltata dal movimento fascista, anche se Mussolini non offr\u00ec \u2013 n\u00e9 avrebbe potuto offrire \u2013 alcun reale appoggio alla causa dei legionari. Per il suo contributo politico e alla propaganda, gi\u00e0 all'epoca il poeta D'Annunzio (\"Massone di 33\u00b0 grado\") fu definito il \"vate del fascismo italiano\".\nLe elezioni politiche italiane del 1919 (per la prima volta secondo il sistema proporzionale) videro il trionfo dei due partiti di massa: il Partito Socialista Italiano che si afferm\u00f2 primo partito con il 32% dei voti e 156 seggi e il neonato Partito Popolare Italiano di don Sturzo che, alla sua prima prova elettorale ottenne il 20% dei voti e 100 seggi. Il movimento fascista, presentatosi nel solo collegio di Milano, con una lista capeggiata da Mussolini e Marinetti, raccolse meno di 5.000 suffragi sui circa 370.000 espressi, non riuscendo a eleggere alcun rappresentante.\nIn seguito alla durissima sconfitta elettorale, Mussolini medit\u00f2 seriamente l'abbandono della politica, nonostante la sbandierata esistenza di 88 Fasci combattenti con 20.000 iscritti; cifra che da eccessivo ottimismo. In ogni caso, sul Popolo d'Italia del 23 marzo 1929, il segretario del PNF Augusto Turati, afferm\u00f2 che al 31 dicembre 1919 i Fasci in Italia erano 31 con solo 870 iscritti. I risultati elettorali non garantirono tuttavia al paese la stabilit\u00e0 necessaria e il PSI, che aveva il maggior peso, continu\u00f2 a rifiutare alleanze con i partiti \"borghesi\"; in particolare le occupazioni di terreni agricoli convinsero molti latifondisti, principalmente in Emilia, nell'alta Toscana e nella bassa Lombardia, a svendere cascine e fattorie a ex-mezzadri, fattori o piccoli coltivatori diretti. Fu questa la nuova categoria di proprietari terrieri, ben pi\u00f9 decisa a difendere i propri beni dalle occupazioni rispetto ai precedenti latifondisti, alla quale Mussolini si rivolse per dare consistenza al movimento fascista, sposandone appieno le necessit\u00e0.\nCos\u00ec, mentre i socialisti erano dilaniati dalle diatribe interne e dalla concorrenza sindacale delle leghe bianche dei Popolari sturziani, schiere di appartenenti alla piccola borghesia agraria, artigiana o del commercio, allarmati dalle occupazioni e dai disordini, confluirono nel movimento guidato da Mussolini. In pochi mesi si costituirono in Italia oltre 800 nuovi Fasci, con circa 250.000 iscritti, i quali diedero vita alle squadre d'azione, dette spregiativamente \"squadracce\" dagli avversari politici, che contrastarono le leghe rosse e bianche, durante gli scioperi o le azioni di occupazione, in un diffuso clima di violenza politica. La direzione velleitaria e confusa delle occupazioni, che aveva mostrato l'incapacit\u00e0 delle forze politiche pi\u00f9 radicali a sviluppare una reale e progressiva azione rivoluzionaria, fu immediatamente chiara a molti politici, in particolar modo a Gramsci e a Giolitti, subentrato al secondo governo Nitti. Nel settembre 1920 Giolitti riusc\u00ec a spezzare il fronte occupazionista, attraverso la concessione di limitati progressi salariali, ottenendo il ritorno della legalit\u00e0. Stabilita una temporanea pace sociale interna, affront\u00f2 la questione di Fiume, deciso a risolvere il problema internazionale della Reggenza del Carnaro. Dopo serrate trattative fra Italia, Jugoslavia e D'Annunzio, Giolitti diede il via all'azione militare, volta a sgomberare con la forza i legionari dal comune carnero, culminata con il Natale di sangue del 1920.\nLa componente militare largamente prevalente nelle squadre, confer\u00ec a queste una netta superiorit\u00e0 negli scontri coi socialisti, i popolari e i sindacati non fascisti, che sebbene notevolmente pi\u00f9 numerosi subirono l'urto delle camicie nere. La sistematica campagna fascista di distruzione dei centri di aggregazione socialista, popolare e sindacale di intimidazione e aggressione dei loro militanti, assieme alla contemporanea politica sotterranea condotta da Mussolini nei confronti dei partiti moderati e della destra, portarono il socialismo a una crisi, mentre parallelamente cresceva la forza numerica e il morale dei Fasci di Combattimento. Cos\u00ec, mentre nel 1921 il Partito Socialista Italiano si disgregava in due successive scissioni, dando vita al Partito Comunista d'Italia, il 7 novembre 1921 nasceva il Partito Nazionale Fascista (PNF), trasformando il movimento in partito, abbandonando le posizioni del sindacalismo rivoluzionario, accettando alcuni compromessi legalitari e costituzionali con le forze moderate e distaccandosi sostanzialmente dalla linea politica fondativa del movimento, sancita nel programma di San Sepolcro del 1919. In quel periodo il PNF giunse ad avere 300.000 iscritti (nel momento di massima espansione il PSI aveva superato di poco i 200.000 iscritti).\nDal punto di vista organizzativo, al \"gruppo di Milano\" (nucleo originario del Fascismo) si aggiunse una componente rurale e agraria, forte dell'appoggio dei latifondisti e possidenti terrieri emiliani, pugliesi e toscani. Proprio in queste regioni le squadre guidate dai \"ras\" furono pi\u00f9 determinate a colpire i sindacalisti, i popolari e i social-comunisti, e le masse rurali organizzate che avanzavano rivendicazioni sociali, politiche ed economiche, intimidendoli con la famigerata pratica del manganello e dell'olio di ricino o addirittura commettendo omicidi che restavano a volte impuniti. In questo clima di violenze alle elezioni del 15 maggio 1921 i fascisti riuscirono a portare in parlamento i loro primi deputati, fra cui Mussolini. Mimmo Franzinelli ha scritto in \"Squadristi\" (Mondadori 2003) che nei primi 3 mesi del 1921 i socialisti ebbero 164 fra morti e feriti, nello stesso periodo i fascisti ne ebbero 133, la forza pubblica 70, cittadini estranei 123, di cui una parte erano i cosiddetti crumiri. Renzo De Felice ha presentato dati analoghi per il primo semestre 1921. Gaetano Salvemini ha calcolato circa 300 fascisti uccisi nel triennio 1920-1922, 400 i \"bolscevichi\".\nLa celebrit\u00e0 del partito crebbe ancora quando i sindacati non fascisti proclamarono per il 1\u00ba agosto 1922 uno sciopero generale, come reazione agli scontri avvenuti a Ravenna: i fascisti per ordine di Mussolini sostituirono gli scioperanti, nel tentativo di far fallire la protesta. Sempre nell'agosto del 1922 gli abitanti di Parma, con epicentro nel quartiere popolare di Oltretorrente, organizzati dagli Arditi del Popolo, comandati da Guido Picelli e Antonio Cieri riuscirono a resistere alle squadre fasciste guidate da Italo Balbo, futuro \"trasvolatore atlantico\"; fu l'ultima resistenza all'incalzare del fascismo.\nParticolare fu la situazione in Romagna, regione di origine di Mussolini: qui, nelle zone dove precedentemente era pi\u00f9 forte il socialismo marxista pi\u00f9 rapido fu il passaggio al fascismo, mentre nelle aree, come il forlivese e il cesenate, dove prevaleva la tradizione repubblicana fu molto pi\u00f9 tenace la resistenza.\nInoltre tra le squadre fasciste dell'Italia meridionale militavano anche alcuni delinquenti, particolarmente a Napoli, dove la centralista organizzazione camorristica ottocentesca stava attraversando una fase di anarchia. Alcuni camorristi si dettero anima e corpo alla causa fascista, intravedendo la possibilit\u00e0 di carriera e di cancellazione dei reati precedenti. Ad esempio come nel caso di Guido Scaletti, piccolo camorrista dei Quartieri Spagnoli, che fond\u00f2 il primo sindacato padronale partenopeo, o di Enrico Forte che per i suoi servigi di squadrista fu ricompensato, nel 1924, con la direzione della \"Manifattura Tabacchi\". Il fascismo, una volta preso il potere, us\u00f2 abilmente i camorristi per controllare e reprimere l'attivit\u00e0 di delinquenza comune, in cambio dispensando piccole cariche pubbliche, posti di lavoro e soprattutto tollerando il contrabbando. L'attivit\u00e0 di Polizia di Stato e dell'Arma dei Carabinieri venne intensificata e diretta verso i malavitosi che non collaboravano con il regime. Nella zona di Aversa, dove si era formata una struttura camorristica potente e concorrente a quella napoletana, nel 1927 le forze dell'ordine operarono la maggiore retata anticamorra della storia, con 4.000 arrestati.\nLa marcia su Roma e l'arrivo al potere.\nDopo il congresso di Napoli, in cui 40.000 camicie nere inneggiarono a marciare su Roma, Mussolini decise di agire: il momento pareva propizio e cos\u00ec un forte contingente di 50.000 squadristi venne radunato in Umbria e Lazio e spinto dai quadrumviri contro la Capitale. Era il 28 ottobre 1922. il re Vittorio Emanuele III viet\u00f2 al Regio Esercito di intervenire per contrastare il tentativo di colpo di Stato e disperdere gli insorti, Il re non firm\u00f2 il decreto di stato d'assedio, aprendo di fatto la strada alle colonne fasciste verso la capitale dello stato. Le camicie nere entrarono a Roma il 30 ottobre.\nLo stesso giorno, a compimento della marcia su Roma, Il capo del fascismo aveva lasciato Milano per Roma e si mise immediatamente all'opera. A soli 39 anni Mussolini diveniva presidente del consiglio, il pi\u00f9 giovane nella storia dell'Italia unita. Il nuovo governo comprendeva elementi dei partiti moderati di centro e di destra, militari e alcuni esponenti fascisti.\nIl governo Mussolini.\nFra le prime iniziative intraprese dal nuovo corso politico vi fu il tentativo di \"normalizzazione\", cio\u00e8 renderle legali delle squadre fasciste - che in molti casi continuavano a commettere violenze - , provvedimenti a favore dei mutilati e degli invalidi di guerra, drastiche riduzioni della spesa pubblica, la riforma della scuola (Riforma Gentile), la firma degli accordi di Washington sul disarmo navale, l'accettazione dello status quo col regno di Jugoslavia circa le frontiere orientali e la protezione della minoranza italiana in Dalmazia.\nNei primissimi mesi del governo Mussolini venne anche istituito il Parco nazionale del Gran Paradiso, grazie alla donazione, fatta nel 1919 allo Stato italiano, della riserva di caccia reale da parte di Vittorio Emanuele III.\nL'omicidio Matteotti e la dittatura.\nIn vista delle elezioni del 6 aprile 1924 Mussolini fece approvare una nuova legge elettorale (\"legge Acerbo\") che avrebbe dato i due terzi dei seggi alla lista che avesse ottenuto la maggioranza con almeno il 25% dei voti. La campagna elettorale si tenne in un clima di tensione senza precedenti con intimidazioni e pestaggi. La \"Lista Nazionale\" guidata da Mussolini ottenne la maggioranza assoluta, con il 64,9% dei voti. Le Elezioni politiche italiane del 1924, come ha scritto lo storico e senatore comunista Francesco Renda, furono comunque \"la prima e ultima legittimazione costituzionale del fascismo\".\nIl 30 maggio 1924 il deputato socialista Giacomo Matteotti prese la parola alla Camera contestando i risultati delle elezioni. Al mattino del 10 giugno 1924 Matteotti venne rapito e vigliaccamente ucciso da una squadra fascista capeggiata da Amerigo Dumini.\nL'opposizione rispose a questo avvenimento ritirandosi sull'Aventino (Secessione aventiniana), ma la posizione di Mussolini tenne fino a quando il 16 agosto il corpo decomposto di Matteotti fu ritrovato nei pressi di Roma. Uomini come Ivanoe Bonomi, Antonio Salandra e Vittorio Emanuele Orlando esercitarono allora pressioni sul re affinch\u00e9 Mussolini fosse destituito, Giovanni Amendola gli prospett\u00f2 scenari inquietanti, ma Vittorio Emanuele III appellandosi allo Statuto Albertino replic\u00f2: \u00abIo sono sordo e cieco. I miei occhi e le mie orecchie sono il Senato e la Camera\u00bb e quindi non intervenne. L'uccisione di un deputato fascista, Armando Casalini, da parte di un militante comunista contribu\u00ec a ricompattare la maggioranza di governo che aveva dato segni di sfaldamento di fronte al precedente grave episodio.\nCi\u00f2 che accadde esattamente la notte di San Silvestro del 1924 non sar\u00e0 forse mai accertato. Pare che una quarantina di \"consoli\" della Milizia, guidati da Enzo Emilio Galbiati, ingiunsero a Mussolini di instaurare la dittatura minacciando di rovesciarlo in caso contrario.\nCon il discorso del 3 gennaio 1925, alla Camera, Mussolini si assunse ogni responsabilit\u00e0 per i fatti avvenuti: Questo discorso prelude all'avvento della dittatura. Il 26 gennaio, nel suo primo e unico intervento da deputato, Gramsci denuncia il carattere di regime piccolo-borghese del fascismo, alleato e sponsorizzato dai grandi proprietari terrieri e industriali e ironizza pesantemente sull'ex alleato di partito, rievocando il suo passato socialista.\nNel biennio 1925-1926 vennero emanati una serie di provvedimenti liberticidi: vennero sciolti tutti i partiti e le associazioni sindacali non fasciste, venne soppressa ogni libert\u00e0 di stampa, di riunione o di parola, venne ripristinata la pena di morte, venne creato un \"Tribunale speciale\" per la cognizione dei reati di matrice politica, venne potenziata la misura di prevenzione del confino, con la quale l'autorit\u00e0 amministrativa (il cui superiore gerarchico era il Ministro dell'interno) poteva imporre il domicilio alle persone sgradite.\nIl 24 dicembre 1925 una legge cambia le caratteristiche dello stato liberale: Benito Mussolini cessa di essere presidente del Consiglio, cio\u00e8 \"primus inter pares\" tra i ministri e diventa primo ministro segretario di Stato, nominato dal re e responsabile di fronte a lui e non pi\u00f9 al Parlamento; a loro volta i vari ministri sono nominati dal re su proposta del primo ministro e responsabili sia di fronte al re sia di fronte al primo ministro. Inoltre la legge stabilisce che nessun progetto potr\u00e0 essere discusso dal Parlamento senza l'approvazione del primo ministro. Il 4 febbraio 1926 i sindaci elettivi vengono sostituiti da podest\u00e0 nominati con decreto reale, mentre gli organi elettivi quali consigli e giunte vengono sostituiti da consulte comunali di nomina prefettizia. Il Regio Decreto n. 1848 del 6 novembre 1926 sciolse tutti i partiti, associazioni e organizzazioni che esplicavano azione contraria al regime. Il 16 marzo 1928 la Camera dei deputati \u00e8 chiamata a votare il criterio per il rinnovo della rappresentanza nazionale. Il criterio prevede una lista unica di 400 candidati scelti dal Gran Consiglio del Fascismo su proposta dalle organizzazioni dei lavoratori e dei datori di lavoro nonch\u00e9 da altre associazioni riconosciute. Gli elettori approveranno o meno tale lista. La riforma passa, quasi senza discussioni, con 216 s\u00ec e 15 no. Giolitti \u00e8 uno dei pochi a protestare, ma viene messo subito a tacere da Mussolini con la frase: \u00abVerremo da lei a imparare come si fanno le elezioni\u00bb. Al Senato del Regno le proteste sono leggermente pi\u00f9 animate, ma la legge passa con 161 favorevoli e 46 contrari. L'8 dicembre si chiude cos\u00ec la 28\u00aa legislatura.\nIl 24 marzo 1929 il popolo italiano \u00e8 chiamato a votare la lista di deputati proposta dal Gran Consiglio del Fascismo: otto milioni e mezzo voteranno s\u00ec, soltanto 136.000 voteranno no; la percentuale dei votanti fu dell'89,6%.\nLa crisi economica del 1929.\nIl primo grosso problema che la dittatura dovette affrontare fu la pesante svalutazione della lira. La ripresa produttiva successiva alla fine della prima guerra mondiale port\u00f2 effetti negativi quali la carenza di materie prime dovuta alla forte richiesta e a un'esigua produttivit\u00e0 rapportata ai bisogni reali della popolazione. Nell'immediato, i primi segni della crisi furono un generale aumento dei prezzi, l'aumento della disoccupazione, una diminuzione dei salari e la mancanza di investimenti in Italia e nei prestiti allo stato.\nPer risolvere il problema, come in Germania, venne deciso di stampare ulteriore moneta per riuscire a ripagare i debiti di guerra contratti con Stati Uniti e Regno Unito, cosa che comunque port\u00f2 un certo aumento di inflazione. Le mosse per contrastare la crisi non si fecero attendere: venne messo in commercio un tipo di pane con meno farina, venne aggiunto alcool etilico alla benzina, vennero aumentate le ore di lavoro da 8 a 9 senza variazioni di salario, venne istituita la tassa sul celibato, vennero aumentati tutti i possibili prelievi fiscali, venne vietata la costruzione di case di lusso, vennero aumentati i controlli tributari, vennero ridotti i prezzi dei giornali, bloccati gli affitti e ridotti i prezzi dei biglietti ferroviari e dei francobolli.\nUna degli strumenti propagandistici pi\u00f9 efficaci del regime fu quello della cosiddetta \"quota 90\"; rivalutando infatti la lira nei confronti della sterlina inglese, Mussolini riusc\u00ec s\u00ec a far quadrare i conti dello stato, ma mise il paese fuori dai mercati d'esportazione poich\u00e9 con tale mossa raddoppi\u00f2 il prezzo delle merci italiane all'estero. Quando poi si registr\u00f2 il crollo della borsa USA nella giornata del 29 ottobre 1929 (marted\u00ec nero), Mussolini ordin\u00f2 di ignorare totalmente l'evento, pensando che l'episodio non avrebbe toccato minimamente l'Italia. L'economia nazionale entr\u00f2 invece in una profonda crisi che port\u00f2 alla nascita dell'IRI e che dur\u00f2 fino al 1937-1938. Solo nella met\u00e0 degli anni trenta Mussolini si rese conto della situazione e solo allora svalut\u00f2 la lira del 41% e introdusse nuove tasse; da quel momento la politica del governo Mussolini diede scarso peso all'economia del paese, concentrandosi invece su una politica estera, in particolare nella guerra d'Etiopia e nella guerra civile spagnola prima e nella seconda guerra mondiale a fianco della Germania nazista poi.\nLa politica estera.\nIn politica estera il regime tent\u00f2 di dare risalto alla figura dell'Italia, anche se spesso ci\u00f2 si tradusse in diversi interventi militari, causando talvolta problemi come nel caso delle sanzioni economiche, decise dalla societ\u00e0 delle Nazioni come conseguenza della guerra d'Etiopia che viet\u00f2 alla colonia il commercio con l'Italia.\nIn politica estera il fascismo segu\u00ec fino alla nomina agli Esteri di Galeazzo Ciano esclusivamente le direttive mussoliniane, dopodich\u00e9 si trov\u00f2 a dover agire - sia per la direzione di Ciano agli Esteri, sia per i minori margini di manovra dati dalla situazione internazionale - in maniera sempre meno autonoma e sempre pi\u00f9 ideologica. Dopo la crisi di Corf\u00f9 del 1923, Mussolini non si discost\u00f2 per un lungo periodo dall'obiettivo del mantenimento dello \"status quo\" in Europa, seguendo una politica prudente e scevra da avventure militari, nonostante la retorica nazionalista e militarista fossero tra i caratteri distintivi del regime. L'Italia mantenne buone relazioni con Francia e Regno Unito, collabor\u00f2 al ritorno della Germania nel sistema delle potenze europee pur nei limiti del Trattato di Versailles (1919), tentando altres\u00ec di estendere la sua influenza verso i Paesi sorti dalla dissoluzione dell'Impero austro-ungarico (Austria e Ungheria) e, nei Balcani, (Albania e Grecia) in funzione anti-jugoslava. L'Italia fu il secondo Paese al mondo, dopo la Gran Bretagna, a stabilire nel 1924 relazioni diplomatiche con l'Unione Sovietica.\nScopo dichiarato della politica estera fascista, fin dai primissimi atti e discorsi politici di Mussolini, era quello di assicurare \"a un popolo di quaranta milioni di individui\" un posto di primo piano sulla scena mondiale. Questo significava annettere all'Italia territori coloniali dove \"esportare\" la propria eccedenza demografica attraverso la valorizzazione delle colonie esistenti e poi - nel 1935 - con la conquista dell'impero d'Abissinia. Contemporaneamente, la politica a breve periodo previde - fin quando possibile - la revisione dei trattati sottoscritti dall'Italia fra il 1918 e il 1922 che \"mutilavano\" la vittoria nella grande guerra e che portarono l'Italia ad acquisire Fiume nel 1924 e a garantire Zara nonostante la rinunzia al resto della Dalmazia.\nLa politica del governo Mussolini si indirizz\u00f2 anche verso la creazione di un impero coloniale, come \"retrovia\" e riserva demografica, industriale, agricola e di materie prime in caso di un nuovo conflitto generalizzato in Europa. Giocoforza, questo impero non poteva che essere cercato in Etiopia, uno dei pochi territori africani ancora indipendenti. La guerra d'Etiopia, lungamente ritardata da Mussolini proprio per trovare con inglesi e francesi un accordo diplomatico che smembrasse l'impero di Haile Selassie senza ricorrere all'invasione, port\u00f2 alla rottura dei cordiali rapporti finora intrattenuti coi vecchi alleati. L'Italia sub\u00ec delle sanzioni economiche e i suoi rapporti con le nazioni democratiche si incrinarono definitivamente. Nelle sue memorie, Winston Churchill descrisse come segue la situazione diplomatica successiva alla crisi etiopica: \u00abla politica britannica aveva forzato Mussolini a cambiare fronte. La Germania non era pi\u00f9 isolata. Le quattro potenze occidentali erano divise due contro due anzich\u00e9 tre contro una\u00bb, mentre invece il diplomatico sir Robert Vansittart \u00abpensava continuamente alla minaccia tedesca e avrebbe voluto avere la Gran Bretagna e la Francia organizzate al massimo delle loro forze per affrontare questo pi\u00f9 grave pericolo, con l'Italia dietro di loro come amica e non come nemica\u00bb\nLa crisi interna del regime negli ultimi anni prima dello scoppio della seconda guerra mondiale, il logoramento delle forze armate dopo cinque anni di continui impegni militari (Abissinia, Spagna, Albania), l'emergere deciso della Germania come prima potenza militare d'Europa e la sua alleanza con Stalin (Patto Molotov-Ribbentrop), spinsero Mussolini verso una politica doppiogiochista (alleanza dichiarata con la Germania, trattative sotterranee con la Gran Bretagna) che port\u00f2 l'Italia in guerra. Durante la prima fase del conflitto la politica estera fascista fu sostanzialmente mossa dal tentativo di svilupparsi parallelamente (e spesso ai danni) di quella tedesca: un tentativo destinato a fallire in seguito ai numerosi rovesci militari subiti dalle forze armate italiane su quasi ogni fronte. Si segnala, in questo periodo, la durezza del contegno italiano verso la Francia, sconfitta dai tedeschi, il quale fu fra i principali motivi per i quali questa nazione non si un\u00ec decisamente all'Asse.\nSempre pi\u00f9 prigioniera della propria propaganda, la politica estera fascista fu spinta ad azioni dettate pi\u00f9 dalle necessit\u00e0 ideologiche che non da quelle pragmatiche, infilando il paese in una spirale di fallimenti della quale si giovarono tanto gli alleati dell'Asse quanto i nemici. A partire dal 1943, Mussolini cerc\u00f2 continuamente di convincere Hitler della necessit\u00e0 di un accordo con l'Unione Sovietica, per concentrare le forze contro gli angloamericani, mentre, tuttavia, continuavano segretamente i contatti fra il dittatore italiano e il premier britannico Winston Churchill. Con la caduta del fascismo, l'armistizio di Cassibile e la nascita della RSI cess\u00f2 quasi del tutto ogni residuo tentativo di politica estera autonoma del regime, eccezion fatta per le pressioni su Hitler per un accomodamento russo-tedesco e gli sporadici contatti fra Mussolini e Churchill.\nLa crisi austriaca del 1934.\nSpartiacque della politica estera fascista fu essenzialmente la prima crisi austriaca del 1934, con il tentativo di Hitler di annettere l'Austria dopo aver fatto assassinare il cancelliere austriaco Engelbert Dollfuss (amico personale di Mussolini). In quel frangente l'Italia schier\u00f2 le proprie divisioni al Brennero, minacciando un'azione militare in difesa dell'alleato austriaco, se la Germania avesse varcato le frontiere. Di fronte a questa crisi - tuttavia - Francia e Gran Bretagna rimasero inerti. Per contrastare le mire hitleriane sulla prima repubblica austriaca, nell'aprile 1935 Mussolini invit\u00f2 i governi francese e britannico alla conferenza di Stresa, il cui esito fu un sostanziale fallimento, risolvendosi in generiche dichiarazioni contro le intenzioni revisioniste della Germania, nonch\u00e9 ingenerando in Mussolini la convinzione di aver ricevuto l'implicita approvazione franco-britannica verso la conquista italiana dell'Impero d'Etiopia.\nIl successivo accordo navale anglo-tedesco, firmato nel giugno dello stesso anno senza che il governo di Londra ne avesse informato gli alleati francese e italiano, apparve a Mussolini come un ulteriore atto di ipocrisia da parte dei britannici, i quali avevano sostanzialmente riconosciuto che la Germania non era pi\u00f9 sottoposta ai vincoli militari imposti dal trattato di Versailles del 1919.\nL'intervento nella guerra civile spagnola.\nIl 18 luglio 1936 scoppi\u00f2 la guerra civile spagnola; il governo Mussolini inizialmente segu\u00ec con moderato interesse le vicende di politica interna spagnola. Dei fondi segreti erano stanziati ogni anno per finanziare formazioni fasciste o vicine al fascismo, la pi\u00f9 importante delle quali, per vicinanza di ideali, era la Falange spagnola di Jos\u00e9 Antonio Primo de Rivera.\nVenne deciso l'intervento militare a favore dei franchisti, l'Italia partecip\u00f2 alla guerra civile inviando un contingente di circa 50.000 uomini inquadrato nel \"Corpo Truppe Volontarie\", ed un contingente della Regia Aeronautica denominato \"Aviazione Legionaria\".\nLa guerra d'Etiopia.\nLa campagna militare italiana per la conquista dell'Impero d'Etiopia fu conseguenza della decisione di Mussolini di fornire all'Italia un'ampia \"retrovia\" coloniale dove attingere materie prime, derrate, uomini e fornire altres\u00ec uno sbocco all'emigrazione in vista di un prossimo e probabile conflitto generalizzato in Europa. Infatti il crollo repentino del Fronte di Stresa in funzione di contenimento della Germania nazista aveva posto Mussolini di fronte alla prospettiva di un isolamento dell'Italia in caso di guerra con i tedeschi per il mantenimento dello status quo in Europa.\nQuesto aveva convinto il dittatore italiano che l'Italia poteva fare una politica autonoma solo a patto di ottenere un'autosufficienza alimentare, industriale e demografica che il solo territorio metropolitano e le colonie fino allora acquisite non potevano garantire.\nLa campagna fu condotta con un imponente dispiegamento di forze e vinta con relativa facilit\u00e0. Dal punto di vista propagandistico, essa fu il pi\u00f9 grande successo del regime fascista: riusc\u00ec a attirare intellettuali e perfino antifascisti attorno ai leitmotiv del \"posto al sole\", della \"liberazione degli abissini dalla schiavit\u00f9\" e della \"rinascita dell'Impero Romano\".\nCome conseguenza dell'aggressione all'Etiopia, l'Italia sub\u00ec la condanna della Societ\u00e0 delle Nazioni, che determin\u00f2 un blocco commerciale del mar Mediterraneo e le sanzioni economiche condotte da 52 nazioni (fra cui tutte le potenze coloniali europee). Ci\u00f2 favor\u00ec l'avvicinamento economico e politico dell'Italia alla Germania nazista (sebbene questa avesse rifornito di armi l'Etiopia in funzione anti-italiana sino a poco prima del conflitto), che era gi\u00e0 uscita dalla Societ\u00e0 delle Nazioni e aveva osteggiato il trattato di Versailles del 1919.\nIn seguito l'Impero in Africa Orientale fu tuttavia amministrato con pugno di ferro contro le bande di ribelli e lealisti al vecchio governo del Negus, e si prepar\u00f2 una forma di sviluppo separato fra le popolazioni indigene e i nuovi coloni italiani non dissimile dall'apartheid praticato in alcune colonie e dominion britannici come il Sudafrica. Se non altro vennero anche liberate decine di migliaia di schiavi e si tent\u00f2 di \"avanzare l'Abissinia: costruzione di strade, scuole, ospedali, ferrovie (le locomotive \"Littorine\" sono in uso in Etiopia ancor' oggi), inoltre l'odierna Addis Abeba, capitale dell'Abissinia, o Etiopia, era un villaggio prima che venisse conquistata dall'Italia che ha costruito praticamente la totalit\u00e0 della citt\u00e0 odierna.\nIn seguito nei vari tentativi di Mussolini di trovare una nuova intesa con la Gran Bretagna l'Italia propose di risolvere il cosiddetto \"problema ebraico\" in Europa e Palestina offrendo ai sionisti un piano embrionale di colonizzazione territori nel Goggiam gi\u00e0 abitati da secoli da popolazioni abissine di religione israelita, i falascia, con la creazione di uno \"stato\" federato all'Impero Italiano in AOI. A quanto risulta il piano rest\u00f2 lettera morta.\nI rapporti con la Chiesa cattolica e il Concordato.\nPochi giorni dopo la firma dei Patti Lateranensi, il 13 febbraio 1929, Pio XI, tenne un discorso a Milano a un'udienza concessa a professori e studenti dell'Universit\u00e0 Cattolica del Sacro Cuore, che pass\u00f2 alla storia per una lettura secondo cui Benito Mussolini sarebbe \u00abl'uomo della Provvidenza\u00bb: \nQuesta lettura, suffragata dal regime, ad esempio attraverso la rivista ufficiale del fascismo \"Gerarchia\", pes\u00f2 su tutto il pontificato di Pio XI, ma il significato di quei patti, che sancirono il reciproco riconoscimento tra il Regno d'Italia e la Citt\u00e0 del Vaticano, fu il coronamento di estenuanti trattative tra emissari del papa e rappresentanti di Mussolini. Infatti quest'ultimo gest\u00ec l'intera faccenda personalmente.\nTra fascismo e Chiesa ci fu sempre un rapporto ostico: Mussolini si era sempre dichiarato ateo ma sapeva benissimo che per governare in Italia non si poteva andare contro la Chiesa e i cattolici. La Chiesa dal canto suo, pur non vedendo di buon occhio il fascismo, lo preferiva di gran lunga all'ideologia comunista. Alla soglia del potere Mussolini afferm\u00f2 (giugno 1921) che \u00abil fascismo non pratica l'anticlericalismo\u00bb e alla vigilia della Marcia su Roma inform\u00f2 la Santa Sede che non avrebbe avuto nulla da temere da lui e dai suoi uomini.\nCon la ratifica del concordato la religione cattolica divenne la religione di stato in Italia, venne istituito l'insegnamento della religione cattolica nelle scuole medie inferiori e superiori (nelle scuole elementari era stato introdotto nel 1923) e venne riconosciuta la sovranit\u00e0 e l'indipendenza della Santa Sede. Questo per\u00f2 non compens\u00f2 i continui soprusi post-concordatari del regime nei confronti di quelle attivit\u00e0 ecclesiastiche che contrastavano col volere del Duce di monopolizzare la cultura e l'educazione italica: i seimila Circoli cattolici chiusi con la forza e sottoposti a devastazioni e violenze di studenti indottrinati e protetti dalla polizia, i vari bollettini parrocchiali censurati e osteggiati, l'encicliche papali silenziate e censurate, le vessazioni sui membri del partito Popolare spiati di continuo dal regime come oppositori, o fatti incarcerare come De Gasperi dimostravano la vera volont\u00e0 dei fascisti nei confronti della chiesa. Pio XI si doleva di tutto ci\u00f2 e spesso si sfogava col quadrumviro De Vecchi o altri diplomatici del regime, con affermazioni riportate dal De Vecchi stesso in un suo testo: \u201cEcco cosa avete fatto, avete imbrogliato il Papa! Lo dicono tutti, lo sanno tutti, lo scrivono dappertutto, dentro e fuori l'Italia\u201d. Oppure: \u201cL'Azione Cattolica \u00e8 la pupilla degli occhi del papa ed \u00e8 perseguitata con sistemi che non voglio qualificare perch\u00e9 la qualifica sarebbe troppo grave\u2026Gli vada a dire (al duce, ndr) che con i sistemi che usa e con i fini che si propone, mi fa schifo\u2026 nausea, vomito\u2026\u201d\nIl consolidamento politico del regime.\nLa maggioranza degli italiani, soprattutto nei ceti medio-alti ma anche quel mondo agricolo vicino al Partito Popolare, trov\u00f2 un \"modus vivendi\" con la nuova situazione, vedendo forse in Mussolini un baluardo contro il pericolo di una rivoluzione bolscevica e soprattutto contro il disordine economico successivo alla prima guerra mondiale.\nTale situazione venne favorita dal riavvicinamento con la Chiesa cattolica, che culmin\u00f2 nel Concordato dell'11 febbraio 1929 \u2013 i cosiddetti Patti Lateranensi \u2013 con cui si chiudeva l'annosa questione dei rapporti tra Stato e Chiesa aperta nel 1870 dalla Breccia di Porta Pia e che concedeva al cattolicesimo il ruolo di religione di Stato. Con i patti lateranensi firmati il 11 febbraio 1929 ci fu un accordo tra stato italiano e chiesa: la Santa Sede riconobbe lo stato italiano, che a sua volta riconosceva la sovranit\u00e0 sullo Stato della Citt\u00e0 del Vaticano della Santa Sede stessa; quest'ultima ricevette anche delle indennit\u00e0 per la perdita dello Stato della Chiesa. L'intento politico di Mussolini, che pure era stato un acceso anticlericale in passato, era quello di allargare fortemente la base del consenso al fascismo (la grande maggioranza degli italiani dell'epoca era cattolica praticante). Nonostante ci\u00f2 alcune critiche giunsero anche dall'interno del regime, come quella di Giovanni Gentile che pur riconoscendo il valore del cattolicesimo nell'identit\u00e0 culturale del popolo italiano, intravedeva un possibile pericolo nella rinuncia a quel concetto di laicit\u00e0 sul quale, a suo dire, si doveva ispirare il moderno stato fascista. I rapporti con le organizzazioni cattoliche e con il clero si mantennero tuttavia in un clima di sospetto reciproco: basti ricordare che il clero di intere province, ad esempio quella di Forl\u00ec, venne schedato dalla polizia, che comunque sorvegliava, anche mediante infiltrati, l'attivit\u00e0 dei circoli cattolici.\nGi\u00e0 agli anni Venti risalgono le prime opere del regime nel campo dei lavori pubblici e delle politiche sociali, opere che procurarono ampio consenso, come la bonifica dell'Agro Pontino, battaglia del grano (1925) e appoderamento del aree del latifondo paludoso-malarico a favore delle famiglie degli strati pi\u00f9 indigenti tra gli ex combattenti del primo conflitto mondiale, colonie estive marine per combattere il gozzo (allora malattia endemica), e fondazioni delle \"citt\u00e0 nuove\", opera del Razionalismo italiano, rurali o coloniali come Latina (allora Littoria), Sabaudia, Portolago, Torviscosa, Carbonia, Arborea (allora Mussolinia di Sardegna) che modificarono la visibilit\u00e0 internazionale del regime.\nLa propaganda venne sviluppata sia per mettere in luce le realizzazioni del regime, e sia per esaltare la personalit\u00e0 di Mussolini, come richiamandone i luoghi natali: Predappio e Forl\u00ec, che diviene nota come la \"Citt\u00e0 del Duce\". Tali luoghi, anche rimodellati con opportuni interventi dagli architetti fascisti, divennero meta di pellegrinaggi, tanto spontanei quanto organizzati dal regime stesso.\nLa battaglia del grano fu un'iniziativa del regime promossa nel 1925, che prevedeva l'aumento della superficie coltivata e l'utilizzo di tecniche pi\u00f9 avanzate quali la meccanizzazione e la diffusione di nuove variet\u00e0 di grano, come le \"Sementi Elette\", realizzate da Nazareno Strampelli. La \"battaglia\" port\u00f2 a un aumento del 50 per cento della produzione cerealicola e le importazioni si ridussero di un terzo. L'autosufficienza fu raggiunta nel 1933.\nNegli anni successivi si decise di portare avanti una seconda campagna, che alle \"bonifiche integrali\" avrebbe dovuto aggiungere una riforma agraria, ma le successive guerre e la resistenza dei latifondisti ostacolarono il programma. Sebbene non venisse intaccata la percentuale di terre dedicate alle colture pregiate, la destinazione degli aiuti di Stato soprattutto al settore del frumento svantaggi\u00f2 gli altri settori. La meccanizzazione port\u00f2 a una riduzione del numero di capi di bestiame allevati, tanto che il Regime dovette successivamente dare sostegno di Stato anche alla zootecnia.\nFra gli argomenti di propaganda, uno dei pi\u00f9 ricorrenti era il richiamo alla Prima Guerra Mondiale ed all'importanza della vittoria italiana, come dimostrano anche i numerosi monumenti alla Vittoria che il regime fascista volle inaugurare, magari collegando le vittime della Guerra ed i cosiddetti martiri della rivoluzione fascista. In particolare, i festeggiamenti per il decennale del Regime videro l'intensificarsi della propaganda e delle inaugurazioni, compreso il Monumento alla Vittoria, a Forl\u00ec, che il Duce volle personalmente presentare alla \"sua\" citt\u00e0, con un celebre discorso in cui legava gli eroi della guerra ed i loro ideali con le idee del fascismo.\nAll'inizio degli anni trenta la dittatura si era ormai stabilizzata ed era fondata su radici solide. Dal punto di vista normativo, si ebbe l'emanazione del testo unico delle leggi di pubblica sicurezza (TULPS), e poco dopo ancora fu istituito il Tribunale speciale per la difesa dello Stato (1926-1943) (che aveva come compito la lotta agli oppositori politici) e fu reintrodotta la pena di morte in Italia. Sotto il profilo amministrativo, era stata creata una polizia segreta, l'OVRA, la cui rete di spie si aggiungeva ai rapporti informativi con cui le pubbliche amministrazioni riferivano direttamente al duce.\nI bambini, cos\u00ec come tutto il resto della popolazione, erano inquadrati in organizzazioni di partito; ogni opposizione era stroncata sul nascere; la stampa era profondamente asservita al fascismo: l'Italia insomma si era \"abituata\" al regime, tanto da osannarne il \"leader\".\nDurante questo periodo vennero organizzate diverse imprese aeronautiche. Dopo le crociere di massa nel mediterraneo e la prima trasvolata dell'Atlantico meridionale (1931), nel 1933 il quadrumviro della marcia su Roma, Italo Balbo, organizz\u00f2 la seconda e pi\u00f9 famosa trasvolata dell'Atlantico settentrionale per commemorare il decennale dell'istituzione della Regia Aeronautica (28 marzo 1923). A bordo di 25 idrovolanti SIAI-Marchetti S.55X dal 1\u00ba luglio al 12 agosto 1933 Balbo e i suoi uomini compirono la traversata fino a New York e ritorno attraversando tutte le maggiori nazioni europee e buona parte degli Stati Uniti. Per l'epoca fu un'impresa epica che diede al giovane ferrarese una fama addirittura superiore a quella di Mussolini.\nIl 25 marzo 1934 si svolse il \"secondo plebiscito\", in funzione propagandistica, per fornire una copertura di ufficialit\u00e0 della solidit\u00e0 e del consenso interno del regime di Mussolini, il quesito verteva sulla accettazione di una nuova lista di 400 deputati per il parlamento scelti dal Gran Consiglio del fascismo. Ufficialmente la percentuale dei \"s\u00ec\" raggiunse il 96,25%. Bisogna ricordare che per\u00f2 coloro che votavano per il S\u00cc usavano una scheda tricolore, mentre chi votava per il NO usava una scheda bianca, perci\u00f2 era facilmente riconoscibile (e quindi facilmente punibile). Il 30 marzo a Torino un folto numero di aderenti a Giustizia e libert\u00e0 vennero imprigionati.\nIl 14 giugno avvenne il primo incontro fra Hitler e Mussolini, a Stra nei pressi di Venezia, distante una ventina di chilometri dalla citt\u00e0 veneta. Hitler anelava da tempo un incontro con lo statista italiano gi\u00e0 tempo prima che il primo prendesse il potere in Germania. . \"Loro sono commossi, noi no\" comment\u00f2 Mussolini al segretario federale di Venezia, Pascolato. Tuttavia il motivo dell'incontro era favorire il disgelo tra i due paesi, in particolare ottenendo rassicurazione da parte di Hitler del fatto che non era sua intenzione occupare l'Austria n\u00e9 avere pretese sull'Alto Adige.\nI casi di corruzione.\nNel 1936 Galeazzo Ciano fu nominato Ministro degli affari esteri, subentrando, nella carica, allo stesso Mussolini (sottosegretario, dal 1932 al 1936, era stato Fulvio Suvich, che in ossequio alla nuova linea di politica estera del Duce era stato \"allontanato\" in qualit\u00e0 di ambasciatore a Washington, cos\u00ec come Grandi, quattro anni prima, era stato \u00abspedito\u00bb ambasciatore a Londra). In tale veste Galeazzo Ciano maneggiava molto denaro, in questo caso dei cittadini. Soldi serviti alla causa del fascismo.\nIl Duce, nel corso del confino a Ponza e alla Maddalena (25 luglio 1943), in totale isolamento, sul suo blocco per appunti, fa una lunga serie di riflessioni. Tra queste, annota: \"Stento a credere che in casa Farinacci si siano trovati 80\u00a0kg d'oro...\". L'orgia del potere nel regime fascista non conosceva limiti: a Milano, il segretario federale del Fascio, Mario Giampaoli, e il podest\u00e0 Ernesto Belloni si arricchiscono con le \"mazzette\" degli industriali e con i lavori pubblici per il restauro della celebre Galleria, coperti dall\u2019amicizia col fratello di Mussolini.\nIl ras di Cremona, Roberto Farinacci, conquista posizioni sempre pi\u00f9 importanti tramite una rete occulta di banchieri, criminali e spie. Diventa cos\u00ec il principale antagonista del Duce, che a sua volta fa spiare i suoi maneggi.\nLa politica economica.\nLa politica economica del fascismo fu essenzialmente basata sull'autarchia: la nazione doveva diventare autosufficiente, essenzialmente per poter mantenere la propria \"indipendenza economica\" anche nei momenti di crisi, il governo fascista spinse, allora, alla produzione dei prodotti autarchici, come ad esempio la Lanital e il formaggio italico. Il governo Mussolini mir\u00f2 principalmente Vennero inoltre alleggerite le tasse sulle imprese, vennero privatizzati alcuni monopoli di stato, come quello sulle assicurazioni sulla vita e sul servizio telefonico, i cui costi diminuirono sostanzialmente (rimanendo comunque elevati).\nSi limit\u00f2 inoltre la spesa pubblica, in parte per\u00f2 con i licenziamenti dei ferrovieri. La politica liberista in economia port\u00f2 buoni successi, con un aumento della produzione agricola (senza tuttavia raggiungere mai l'obiettivo di una completa autosufficienza alimentare) e industriale. .\nNel 1940, alla vigilia dell'entrata in guerra, le retribuzioni dei dipendenti dell'industria in generale risultavano diminuite del 15% (in valori reali) rispetto al 1922. Ci\u00f2 mentre il reddito nazionale pro capitale era aumentato del 20%.\nLo Stato sociale.\nTra le misure di politica economica va considerata la creazione di un sistema di Stato sociale; nel 1927 fu promulgata la Carta del Lavoro, che prevedeva l'esistenza dei soli sindacati fascisti legalmente riconosciuti e sottoposti al controllo dello Stato (che di fatto coincideva con il Partito Nazionale Fascista), e l'introduzione dei primi contratti collettivi. Negli anni successivi, accanto a misure strettamente produttivistiche e relative al tema del lavoro (come la riduzione nel 1937 dell'orario lavorativo settimanale a 40 ore, ma con proporzionale riduzione del salario, determinata dalla grave crisi economica ed occupazionale degli anni '30; riduzione che sar\u00e0 poi soppressa nel 1940 per esigenze belliche) se ne affiancarono altre volte alla tutela della famiglia con l'istituzione degli assegni familiari..\nNel settore previdenziale, la Cassa nazionale per le assicurazioni sociali (CNAS), istituita nel 1919, venne trasformata nel 1933 nell'ente di diritto Istituto nazionale fascista per la previdenza sociale (INFPS, attuale INPS) e arriv\u00f2 a impiegare 6.000 dipendenti nel 1937.\" Vennero inoltre disciplinati istituti di diritto del lavoro quali malattia, maternit\u00e0 e infortuni. Nel 1939 l'et\u00e0 pensionabile venne abbassata a 55 anni per le donne e 60 anni per gli uomini, venendo anche introdotta le reversibilit\u00e0 della pensione.\nNel 1942 con la legge n. 22 fu istituito l'Ente Nazionale Previdenza e Assistenza ai dipendenti Statali, oggi confluito nell'INPDAP.\nLa riforma del codice penale.\nA partire dalla met\u00e0 degli anni venti, il regime cominci\u00f2 un'opera di rinnovamento della legislazione italiana. Il primo codice a essere riformato fu quello penale, detto codice Zanardelli, promulgato nel 1889. Il nuovo codice, chiamato codice Rocco dal nome del ministro della Giustizia Alfredo Rocco che promosse la riforma, fu redatto dal giurista Vincenzo Manzini, seguace del tecnicismo giuridico. Questa scuola di pensiero, fondata da Arturo Rocco, fratello maggiore del ministro, teorizzava l'applicazione dei principi del giuspositivismo al diritto penale, affermandone il primato e l'autonomia rispetto alle scienze sociali.\nIl tecnicismo giuridico, mettendo da parte ogni valutazione estranea allo studio dell'ordinamento vigente, favoriva un'interpretazione conservatrice del diritto penale, con una certa tendenza all'autoritarismo, sintomatica della profonda crisi che lo Stato liberale stava affrontando all'inizio del XX secolo a causa dell'avanzata dei movimenti socialisti. I caratteri autoritari del tecnicismo si intensificarono nel corso degli anni fino ad affermarsi completamente durante il periodo fascista, fornendo le basi per la stesura del codice Rocco, promulgato nell'ottobre 1930. Tra le principali innovazioni portate dal nuovo codice ci fu la reintroduzione della pena di morte per i delitti comuni, che era stata abolita quarant'anni prima con l'entrata in vigore del codice Zanardelli. Nel 1926, durante i lavori, lo stesso Alfredo Rocco intervenne in favore della pena capitale dalle pagine di \"Gerarchia\", scrivendo che a sostenerne l'utilit\u00e0 ci fosse unaTuttavia, nonostante le forti tendenze autoritarie, il codice Rocco non abol\u00ec principi tipici della scuola penale liberale, affermando nella parte generale il principio di legalit\u00e0, il divieto di analogia e l'irretroattivit\u00e0 della legge penale. L'influenza dell'ideologia fascista si manifest\u00f2 con maggiore intensit\u00e0 nella parte speciale del codice, istituendo fattispecie dal carattere prettamente politico, tra le quali:\nDiversamente da quanto accadde nella Germania nazista, nell'Italia fascista il diritto penale non assunse mai un carattere totalitario. I giuristi nazisti appartenenti alla scuola di Kiel respinsero la teoria liberale del bene giuridico, indicando come criterio fondamentale per l'individuazione del reato la \u00abviolazione del dovere di fedelt\u00e0 nei confronti dello Stato etico, impersonato dal \"F\u00fchrer\"\u00bb. In Italia una posizione simile fu assunta dal giurista Giuseppe Maggiore, che contest\u00f2 la persistenza dei principi liberali nel codice Rocco, proponendo di modificare l'art. 1 come segue:La posizione di Maggiore rimase isolata, cosicch\u00e9 la matrice liberale permise al codice di sopravvivere al fascismo, anche in virt\u00f9 delle importanti novellazioni avvenute nel 1944, un anno dopo il crollo del regime. Il codice \u00e8 quindi rimasto in vigore fino ai giorni nostri seppur tra diverse critiche e periodici propositi di riforma.\nLa repressione e i rapporti con \"cosa nostra\".\nDurante il fascismo la lotta alla mafia venne affidata a Cesare Mori, ricordato come il \"prefetto di ferro\", inviato nell'isola nel maggio del 1924 dove condusse una dura repressione delle attivit\u00e0 criminose di cosa nostra in Sicilia. In questo periodo venne arrestato il boss Vito Cascio Ferro. Dopo alcuni arresti eclatanti di capimafia, anche i vertici di Cosa nostra non si sentivano pi\u00f9 al sicuro e scelsero due vie per salvarsi: una parte emigr\u00f2 negli USA, andando ad ingrossare le file di Cosa nostra statunitense, mentre un'altra rest\u00f2 in disparte. Il \"prefetto di ferro\" coinvolse anche personalit\u00e0 di spicco del PNF come Alfredo Cucco, che fu espulso dal partito.\nTuttavia, secondo alcuni studiosi, questi risultati furono condizionati dalle relazioni che vi furono fra mafiosi ed esponenti politici locali che aderirono al fascismo, che avrebbe strumentalizzato la repressione al fine di ottenere maggior consenso; nonostante ci\u00f2 le vicende sono ancora oggi oggetto di dibattito e studio nell'ambito della storiografia italiana.\nNel 1928 Mori fu nominato senatore e nel 1929 collocato a riposo. I limiti della sua azione fu lui stesso a riconoscerli in tempi successivi: l'accusa di mafia veniva spesso avanzata per compiere vendette o colpire individui che nulla c'entravano con la mafia stessa, come fu con Cucco e con il generale Antonino Di Giorgio. Alcuni mafiosi erano membri del PNF, a conoscenza e con il favore di Benito Mussolini. Il principe Lanza di Scalea fu uno dei candidati nelle liste del PNF per le amministrative di Palermo mentre a Gangi il barone Antonio Li Destri, pure candidato del PNF, era protettore di banditi e delinquenti. Il carabiniere Francesco Cardenti cos\u00ec riferisce: \"Il barone Li Destri al tempo della maffia era appoggiato forte ai briganti che adesso si trovano carcerati a Portolongone (Elba) se qualcuno passava dalla sua propriet\u00e0 che \u00e8 gelosissimo diceva: Non passare pi\u00f9 dal mio terreno altrimenti ti faccio levare dalla circolazione, adesso che i tempi sono cambiati e che \u00e8 amico della autorit\u00e0 [...] Non passare pi\u00f9 dal mio terreno altrimenti ti mando al confino\". Altri mafiosi iscritti al PNF erano Sgadari e Mocciano.\nI mezzi usati dalla Polizia nelle numerose azioni condotte per sgominare il fenomeno mafioso portarono ad un aumento della sfiducia della popolazione nei confronti dello Stato. Mori fu comunque il primo investigatore italiano a dimostrare che la mafia pu\u00f2 essere sconfitta con una lotta senza quartiere, come sosterr\u00e0 successivamente anche Giovanni Falcone. La mafia d\u00e0 segni di vita gi\u00e0 prima dello sbarco alleato del luglio 1943. Nel 1932, nel centro di Canicatt\u00ec, vengono consumati tre omicidi \u00able cui modalit\u00e0 di esecuzione ed il mistero profondo in cui rimangono tuttora avvolti\u00bb rimandano a \u00abdelitti tipici di organizzazioni mafiose\u00bb; intorno a Partinico, alla met\u00e0 degli anni trenta, si verificarono \u00abincendi, danneggiamenti, omicidi [...] a sfondo eminentemente associativo\u00bb; ma si potrebbero citare molti altri episodi dei quali la stampa non parla, cui il regime risponde con \u00abqualche condanna alla fucilazione e con una nuova ondata di invii al confino\u00bb. Alcuni mafiosi erano membri del PNF, a conoscenza e con il favore di Benito Mussolini.\nIl principe Lanza di Scalea fu uno dei candidati nelle liste del PNF per le amministrative di Palermo mentre a Gangi il barone Antonio Li Destri, pure candidato del PNF, era protettore di banditi e delinquenti. Mori non ha sconfitto la mafia. Altri mafiosi iscritti al PNF erano Sgadari e Mocciano.\nNel 1937 Genovese venne accusato di aver ordinato l'omicidio del gangster Ferdinando \"Fred\" Boccia, che era stato assassinato perch\u00e9 aveva preteso per s\u00e9 una grossa somma che lui e Genovese, barando al gioco, avevano sottratto ad un commerciante; per evitare il processo, Genovese fugg\u00ec in Italia, dove si stabil\u00ec a Nola. Tramite le sue frequentazioni, conobbe alcuni gerarchi fascisti, finanziando anche la costruzione di una \"Casa del Fascio\" a Nola, inoltre si presume che Genovese fosse il rifornitore di cocaina di Galeazzo Ciano, il genero di Mussolini.\nLa repressione e i rapporti con la camorra.\nMussolini sottovalut\u00f2 il fenomeno camorristico, tanto che concesse la grazia a molti dei camorristi condannati a Viterbo, sicuro che nel nuovo assetto dittatoriale questi non avrebbero costituito pi\u00f9 un pericolo.\nMolti delinquenti diventarono squadristi entrando a far parte delle squadre fasciste ed ebbero in cambio il silenzio sul loro passato. Nel 1921, proliferano i sindacati padronali da contrapporre a quelli operai. Il fascismo usa una tattica abile. Usa i camorristi per reprimere la delinquenza, con il miraggio di cancellare loro i reati e assicurare impieghi. In molti si prestano a questo disegno.\nNegli anni di crescita del fascismo, quando nel partito di Mussolini a Napoli si fronteggiano il movimentismo di Aurelio Padovani con le tendenze istituzionali di Paolo Greco, nei diversi quartieri gli appoggi malavitosi non sono chiari. E, naturalmente, per animarli, servono squadre armate pronte a tutto, che non hanno nulla da perdere. Il primo sindacato padronale \u00e8 quello dei camerieri. Nasce con l'appoggio di Guido Scaletti, piccolo camorrista della zona dei Quartieri Spagnoli.Arturo Cocco, ad esempio, camorrista del quartiere Sanit\u00e0 aveva fiutato il vento e si era gettato tra le braccia del regime. Il suo ascendente nella sua zona d'origine poteva ben servire a controllare che tutto andasse a dovere e la polizia si avvantaggiava dei servigi di Cocco.Un altro guappo violento, Marco Buonocuore, spar\u00f2 a un operaio antifascista e ottenne buoni incarichi pubblici. L'iscrizione al Partito Fascista era comunque agevolata, senza tener conto della fedina penale. Al quartiere Sanit\u00e0, Salvatore Cinicola, detto \"macchiudella\" con un passato da guappo, fu ben lieto, in cambio di favori e onori, di diventare informatore della polizia, facendo, come amava ripetere da \"veleno della malavita\". Il 25 luglio del 1943, con la caduta di \"Mussolini\", la gente del quartiere tent\u00f2 di linciarlo. Fu Luigi Campoluongo a salvarlo. La vita gli fu risparmiata, ma la gente lo costrinse comunque a girare per via dei Vergini tutto imbrattato di sterco. Anche a Bagnoli ci furono personaggi violenti impegnati a tenere a freno gli operai dell'Ilva(poi Italsider): i fratelli Vittorio e Armando Aubry. In cambio, fino al 1935, ottennero l'appalto delle operazioni di carico e scarico ai pontili della fabbrica. Un controllo che consentiva anche buoni guadagni con il contrabbando, che passava attraverso quella piattaforma. Poi, cominci\u00f2 la stretta del regime. La mano ferma contro la criminalit\u00e0, che agli inizi era servita al fascismo per affermarsi. Centinaia di delinquenti, piccoli e grandi, vennero inviati al confino. L'obiettivo era duplice: arrestare i camorristi scomodi, restii ai patti con la polizia: dare all'opinione pubblica dimostrazione di una mano ferma contro la criminalit\u00e0, legando ancora di pi\u00f9 al regime i delinquenti pi\u00f9 morbidi. Scrive Paolo Ricci:\"La camorra aveva riacquistato parte nella sua consistenza nel marasma del dopoguerra. Tuttavia essa non ader\u00ec in un primo momento che in minima parte all'invito dei fascisti.[...] Fu un periodo confuso, in cui in certi quartieri ( ad esempio ai Vergini) la camorra (o quello che rimaneva , trasformata, adattata ai nuovi tempi, di essa) si alle\u00f2 con il popolo nella lotta contro le squadracce d'azione e in altri quartieri, specie in quelli di periferia, invece, i guappi facevano parte delle squadre di azione [...] Nelle fabbriche i padroni e i dirigenti puntavano sui guappi per spezzare l'unit\u00e0 operaia\".\nA Casignana spararono contro i contadini che avevano occupato le terre.\nLa politica coloniale e i crimini di guerra.\nGi\u00e0 dal 1934 Mussolini cerc\u00f2 un pretesto per poter invadere lo stato governato dal negus Hail\u00e8 Selassi\u00e8. La notte del 5-6 dicembre lo ottenne quando sulla frontiera somala ci fu uno scontro tra soldati somali che prestavano servizio nel regio corpo truppe coloniali e soldati etiopi. La guerra d'Etiopia fu condotta dall'Italia senza risparmio di forze e mezzi, e fra questi vi fu anche l'impiego di armi chimiche, tra le quali il gas asfissiante fosgene e il gas vescicante iprite. Il suo uso ebbe come pretesto e venne giustificato come rappresaglia per le violazioni abissine della Convenzione di Ginevra (uso di pallottole dum-dum, atrocit\u00e0 contro i prigionieri) compiute da parte italiana.\nPer tutto il 1935 Mussolini prepar\u00f2 la guerra sondando le possibili reazioni delle altre nazioni e infiammando gli animi degli italiani. Mussolini chiam\u00f2 cinque divisioni del Regio Esercito (Gavinana, Gran Sasso, Sila, Sabauda, Cosseria) e cinque della Milizia Volontaria per la Sicurezza Nazionale (23 marzo, 28 ottobre, 21 aprile, 3 gennaio e 1\u00ba febbraio). Le operazioni cominciarono il 3 ottobre con al comando Emilio De Bono che chiese a Mussolini tre divisioni: . I rifornimenti non mancarono, anzi furono talmente abbondanti che non si trov\u00f2 un modo per farli giungere dal porto fino alla prima linea; .\nTuttavia questo non costituiva giustificazione, in quanto l'uso delle armi chimiche, in base ai trattati ratificati dall'Italia, non era ammissibile neanche in risposta ad analogo attacco nemico. \u00c8 probabile che l'uso di aggressivi chimici fu autorizzato a Graziani e Badoglio da Mussolini anche per ottenere risultati militari in funzione delle sue trattative politiche.\nLe forze armate italiane disponevano di granate d'artiglieria e bombe da aeroplano di vario tipo (in gran parte modello C.500T) caricate a iprite, sostanza che - secondo Angelo Del Boca - a volte fu anche dispersa dall'alto su combattenti e villaggi.\nFu Mussolini in persona ad autorizzare l'impiego di queste armi:\nIn seguito alla totale conquista dell'Impero abissino, la persistenza di un movimento di resistenza lealista spinse Mussolini a impartire altri ordini volti alla repressione senza piet\u00e0 del movimento di resistenza etiope:\n. Alcuni militari italiani si fecero riprendere dai fotografi accanto ai cadaveri penzolanti dalle forche o accoccolati intorno a ceste piene di teste mozzate. Qualcuno si mostr\u00f2 sorridente ai fotografi mentre teneva in mano, per i capelli, uno di questi lugubri trofei. Un altro sanguinoso episodio dell'occupazione italiana in Etiopia fu la strage di Addis Abeba del febbraio 1937, seguita a un attentato dinamitardo contro Graziani.\nLe sanzioni economiche.\nL'11 ottobre 1935 l'Italia venne sanzionata dalla Societ\u00e0 delle Nazioni per l'invasione dell'Etiopia. Le sanzioni, in vigore dal 18 novembre, consistevano in:\nParadossalmente, nell'elenco delle merci sottoposte ad embargo mancano petrolio e i semilavorati. In realt\u00e0 fu soltanto la Gran Bretagna a osservare le regole imposte dalle sanzioni. La Germania hitleriana cos\u00ec come gli Stati Uniti furono i primi due paesi a schierarsi apertamente verso l'Italia, garantendo la possibilit\u00e0 di acquistare qualunque bene. L'Unione Sovietica riforn\u00ec di nafta l'esercito italiano per tutta la durata del conflitto, e anche la Polonia si dimostr\u00f2 piuttosto aperta.\nIl consenso e la propaganda.\nL'effetto emotivo delle sanzioni venne sfruttato dal regime affinch\u00e9 l'Italia si stringesse intorno a Mussolini. Le grandi potenze coloniali occidentali furono etichettate quali \"plutocrazie\" ostili al raggiungimento da parte dell'Italia di un \"posto al sole\", e tra queste la Gran Bretagna veniva chiamata \"perfida Albione\". Ritorn\u00f2 in voga il patriottismo e la propaganda politica spinse affinch\u00e9 si consumassero solo prodotti italiani. Fu in pratica la nascita dell'autarchia, secondo la quale \"tutto doveva essere prodotto e consumato all'interno dello stato\". Tutto ci\u00f2 che non poteva essere prodotto per mancanza di materie prime venne sostituito: il t\u00e8 con il carcad\u00e8, il carbone con la lignite, la lana con il lanital (la lana di caseina), la benzina con il \"carburante nazionale\" (benzina con l'85% di alcool) mentre il caff\u00e8 venne abolito perch\u00e9 \"\u00abfa male\u00bb\" e sostituito con il \"caff\u00e8\" d'orzo.\nL'autarchia entr\u00f2 anche nella lingua: sulla base di una \"forma rozza di purismo\" furono infatti banditi tutti i forestierismi da ogni comunicazione scritta e orale: ad esempio Chiave inglese divent\u00f2 \"chiave morsa\", cognac divent\u00f2 \"arzente\", ferry-boat divent\u00f2 \"treno-battello pontone\". Conseguentemente vennero rinominate tutte le citt\u00e0 con nome francofono dell'Italia nord-occidentale e con nome tedescofono dell'Italia nord-orientale: secondo la toponomastica fascista, per fare un paio di esempi, Courmayeur divent\u00f2 \"Cormaiore\" e Kaltern divent\u00f2 \"Caldaro\". Inoltre si scopr\u00ec che anche l'uso del \"lei\" aveva origini straniere, perci\u00f2 venne inaugurata una campagna per la sostituzione del \"lei\" con il \"voi\", capeggiata dal segretario del partito Achille Starace.\nIntanto mentre la Societ\u00e0 delle Nazioni sanzion\u00f2 l'Italia, Emilio De Bono venne \"silurato\" in favore del maresciallo Pietro Badoglio che fu autorizzato ad utilizzare i gas. Mentre la guerra si trasform\u00f2 in una fonte di onorificenze per tutti i gerarchi, Badoglio commise stragi che finirono sui giornali esteri (quelli italiani censurarono ogni avvenimento). Alle 22:30 di sabato 9 maggio 1936 Mussolini annunci\u00f2 al popolo italiano la fondazione dell'Impero. Le truppe del maresciallo Pietro Badoglio entrarono infatti in Addis Abeba il 5 maggio, ponendo cos\u00ec fine alla guerra d'Etiopia.\nLa nascita dell'impero comunque non port\u00f2 nessuna delle ricchezze promesse: n\u00e9 oro, n\u00e9 ferro, n\u00e9 grano. L'Impero al contrario utilizz\u00f2 il denaro statale per la costruzione di strade, di dighe e di palazzi e dette a Mussolini l'illusione di avere un esercito potente e la capacit\u00e0 di poter piegare gli stati europei che sanzionarono il paese senza peraltro mettere in pratica le temute minacce.\nLe riforme della scuola.\nUno dei primi atti del governo Mussolini fu una radicale riforma scolastica portata avanti dal ministro Giovanni Gentile nel 1923: questa prevedeva un'istruzione classica e un esame a ogni conclusione di ciclo di studi, mettendo in questo modo sullo stesso piano scuole pubbliche e private. La riforma tuttavia non fu mai completata nel senso voluto dal filosofo, ma sub\u00ec diversi aggiustamenti successivi. Fra gli scopi fondamentali - in senso fascista - della riforma vi era l'elevazione della scuola dell'obbligo ai 14 anni, la preminenza assoluta degli insegnamenti classici, i soli che permettessero l'accesso all'universit\u00e0 in Italia, la realizzazione di un'istruzione tecnica per tutti coloro i quali invece non avessero avuto le doti per accedere ai gradi superiori d'istruzione.\nGiuseppe Bottai si prefiss\u00f2 di allargare la base d'accesso agli atenei, e propose l'unificazione delle scuole medie (unico provvedimento di questa riforma a essere sopravvissuto alla catastrofe bellica). Accusando la vecchia riforma Gentile di \"intellettualismo\", venne successivamente varata la legge 1\u00ba luglio 1940, n. 899, ma con l'entrata in guerra dell'Italia nella seconda guerra mondiale imped\u00ec la completa applicazione della riforma Bottai, che rimase in gran parte sulla carta.\nLe bonifiche e le opere pubbliche.\nUno degli elementi che caratterizz\u00f2 la propaganda fascista fu il tema delle bonifiche e della fondazione di nuove citt\u00e0. L'intensa attivit\u00e0 relativa alla \"bonifica integrale\", all'appoderamento di terreni incolti e alla fondazione dei nuovi insediamenti, nasceva da specifici caratteri dell'ideologia fascista e in particolare dalle istanze tradizionaliste, antimoderne e antiurbane che caratterizzavano una parte del movimento fascista, senza per questo esaurirne la complessit\u00e0, visto le opposte tendenze moderniste.\nLa \"ruralizzazione\" dell'intera societ\u00e0, il ritorno alla terra e alla civilt\u00e0 contadina, fu infatti un obiettivo prioritario dello stesso Mussolini tanto da condizionare le scelte economiche fin dal 1928. L'inurbamento era visto come la causa dell'abbassamento della natalit\u00e0 e origine di disordini sociali. Al contrario la possibilit\u00e0 di sfruttamento agricolo di nuovi territori che proseguivano analoghe iniziative avviate gi\u00e0 sotto il governo Nitti, avrebbe incrementato la produzione cerealicola rendendo possibile l'autarchia alimentare, avrebbe creato una classe sociale di piccoli mezzadri o proprietari agricoli, legati alla terra con tutta la famiglia, stabilizzando cos\u00ec la struttura sociale, e combattendo cos\u00ec la denatalit\u00e0, i disordini sociali, e la \"degenerazione della razza\".\nAlcuni storici dietro l'ideologia nel \"ruralismo\" vedono altre motivazioni come una politica economica tesa a comprimere redditi e consumi, assorbendo il gran numero di disoccupati, causato anche dalla crisi mondiale successiva al 1929, cui l'industria non poteva dare lavoro, evitando l'arresto di una crescita demografica e facendo dell'agricoltura un serbatoio, in attesa che la produzione industriale superasse la crisi. L'attuazione degli interventi di bonifica prevedeva la pianificazione territoriale di ampia scala del territorio agricolo, la bonifica idrico-ambientale di vaste aree, la realizzazione di urbanizzazioni di varia tipologia insediativa, quasi sempre costituita da molti piccoli nuclei agricoli, ma che nel caso dell'imponente bonifica dell'agro pontino port\u00f2 alla fondazione di nuove citt\u00e0 tra cui Littoria (Latina) e Sabaudia. Questo ampio sviluppo urbanistico relativo alla creazione di nuovi insediamenti \u00e8 stato recentemente oggetto di studi, riscoperte e pubblicazioni.\nOltre che nel Lazio interventi di bonifica furono intrapresi con alterni successi in Sardegna, Friuli, Puglia e Sicilia. Analoghi interventi di colonizzazione furono attuati in Libia.\nLe aree necessarie a realizzare gli interventi venivano recuperate quasi sempre attingendo a terreni demaniali incolti, aree soggette ad usi civici, aree acquitrinose acquisite a poco prezzo e che venivano affidati all'ente incaricato della bonifica, principalmente l'O.N.C. (Opera Nazionale Combattenti), che provvedeva alla pianificazione, all'appoderamento e all'assegnazione dei vari appezzamenti a famiglie di mezzadri che avrebbero nel tempo ripagato gli investimenti iniziali e anche riscattata la propriet\u00e0. Furono numerosi i casi in cui anche privati (societ\u00e0 anonime speculative, opere pie, famiglie della nobilt\u00e0 romana) parteciparono, pi\u00f9 o meno volontariamente, alle iniziative di bonifica appoderando terreni da valorizzare e usufruendo di mutui agevolati per le opere necessarie. Scarsi furono i casi di esproprio per inadempienza dei proprietari, tenuti ad eseguire le opere di appoderamento, soprattutto in Puglia e in Sicilia, nonostante che la legislazione fosse stata orientata in tal senso sia prima, sia durante il fascismo.\nIl principale promotore di tale legislazione e in generale dei processi di bonifica integrale fu Arrigo Serpieri che per\u00f2 nel 1935 fu esonerato dall'incarico di responsabile delle bonifiche proprio a causa della sua intransigenza verso i mancati espropri. La fondazione di nuovi centri e le bonifiche rappresentarono probabilmente l'operazione di maggior valenza propagandistica per il regime, con riflessi anche all'estero, tanto da essere scelti come tema principale per l'esposizione che si tenne in concomitanza del primo decennale della Marcia su Roma, la 1\u00aa Mostra nazionale delle Bonifiche, organizzata da una commissione presieduta dallo stesso Arrigo Serpieri. Questa importanza propagandistica fu uno dei motivi per il quale il modello delle iniziative di \"bonifica integrale\" fu replicato ovunque e in continuazione fino alle soglie del secondo conflitto mondiale.\nDurante il periodo fascista vennero realizzate alcune opere pubbliche come l'autostrada Firenze-Mare e l'autostrada dei laghi, oltre a diverse opere di bonifica, soprattutto nel sud Italia, per un totale di 5.886.796 ettari trattati tra il 1923 e il 1938. Vennero poi completati alcuni nuovi collegamenti ferroviari, come le cosiddette \"linee direttissime\" Bologna-Firenze e Roma-Napoli, che si affiancavano alle precedenti e i cui lavori erano cominciati alcuni anni prima della grande guerra.\nNel 1927 fu bonificata la piana di Terralba, in Sardegna, dove sorse l'attuale Arborea, fondata dividendosi da Terralba e inaugurata il 29 ottobre 1928 come Villaggio Mussolini, in seguito rinominata Mussolinia di Sardegna con R.D. n.1869 del 29 dicembre 1930. La denominazione viene modificata in Arborea l'8 marzo 1944, con la pubblicazione sulla Gazzetta Ufficiale del provvedimento di variazione contenuto nel R.D. n.68 del 17 febbraio 1944. Sempre negli anni 30' venne fondata in Sardegna Carbonia. Il centro nacque negli anni trenta del Novecento per ospitare le maestranze impiegate nelle miniere di carbone che furono avviate in quegli stessi anni nel territorio dal regime fascista per sopperire alle necessit\u00e0 energetiche dell'Italia negli anni dell'autarchia.\nNel 1931 iniziarono le operazioni di bonifica idraulica dell'Agro Pontino, che videro al lavoro migliaia di uomini delle zone collinari lepine e poveri contadini del centro-nord, concluse in 3 anni. Vennero costruite nella nuova pianura ottenuta 3000 poderi da destinarsi, in buona parte, ai contadini che lavorarono alla bonifica (O.N.C.). Altre imponenti bonifiche si ebbero nella valle del Po, in localit\u00e0 \"Le Matine\", nel metapontino, in maremma e nella Piana Reatina per bonificare la quale furono realizzate due dighe, di cui una era a quel tempo la pi\u00f9 alta d'Europa con oltre 100 metri, esistenti tuttora e formanti i bacini artificiali del Salto e del Turano in provincia di Rieti.\nL'intervento nella guerra civile in Spagna.\nIl 18 luglio 1936 scoppi\u00f2 la guerra civile spagnola che vide contrapposti le sinistre del Fronte Popolare, che erano al potere dalle elezioni del 1936, e la falange spagnola, una forza ideologicamente paragonabile al fascismo. Questa organizzazione non sarebbe mai stata capace di mettere il potere nelle mani del generale galiziano Francisco Franco senza l'aiuto della Chiesa Cattolica, della Germania nazista e dell'Italia fascista.\nAllo scoppio delle ostilit\u00e0 oltre 60.000 volontari accorsero da 53 nazioni in aiuto dei repubblicani mentre Mussolini e Hitler fornirono in via ufficiosa l'appoggio alla Falange. In questo contesto non di rado persone provenienti dall'Italia schierate dalle due parti si scontrarono in una vera e propria lotta fratricida. Gli italiani accorsi a combattere per la Seconda Repubblica Spagnola erano fra i pi\u00f9 numerosi, superati solo da tedeschi e francesi. Tra essi alcuni dei nomi pi\u00f9 noti della resistenza al fascismo, come Emilio Lussu, Palmiro Togliatti, Pietro Nenni, Carlo Rosselli e il fratello Nello Rosselli (assassinati qualche tempo dopo in Francia).\nCi\u00f2 che spinse Mussolini a lanciarsi in un'impresa senza alcun reale tornaconto fu probabilmente la possibilit\u00e0 di offrire agli italiani reduci dalla conquista dell'Etiopia un'altra avventura bellica. Per Hitler invece la questione era legata alle materie prime presenti in Spagna: la Germania aveva infatti un disperato bisogno del ferro spagnolo che nel 1937 verr\u00e0 importato per una quantit\u00e0 pari a 1.620.000 tonnellate; Hitler voleva inoltre sondare la sua capacit\u00e0 bellica in una sorta di test per le armi e gli equipaggiamenti che l'industria tedesca stava sviluppando per la Wehrmacht. Oltre al carattere economico di questo scontro si deve evidenziare la lotta ideologica in corso, tra fronti popolari e fascismi, con la complicazione data dalla natura della repubblica spagnola, di chiara ispirazione socialista. Forse proprio per questo le democrazie liberali non difesero tenacemente (ad esempio ricorrendo ad un blocco navale) la Spagna dall'aggressione fascista, poich\u00e9 vedevano nella nascita di uno \"stato rosso\" nella penisola iberica un pericolo soprattutto per i loro interessi in Africa e in America latina. L'attiva partecipazione dell'Unione Sovietica alla guerra e il tentativo di egemonizzare la linea politica delle forze di sinistra spagnole erano una prova di questo pericolo, considerato dalle democrazie occidentali non meno grave del sorgere di un'ulteriore dittatura di stampo fascista.\nNessuno dei due dittatori ebbe comunque il tornaconto sperato dalla vittoria finale di Franco. Quest'ultimo infatti negher\u00e0 l'appoggio all'Asse e si dichiarer\u00e0 \"non belligerante\" nei confronti di Francia e Gran Bretagna allo scoppio della seconda guerra mondiale, rifiutando in seguito l'accesso alle divisioni tedesche che avrebbero dovuto assaltare Gibilterra. Mussolini, dal canto suo, non fu mai risarcito per le ingenti perdite di mezzi subite dall'Italia durante la guerra civile spagnola.\nL'antisemitismo e le leggi razziali.\nI primi anni dell'Italia fascista non videro provvedimenti razzisti. La \"questione ebraica\", sulla scorta di quanto avveniva nella Germania nazista, si present\u00f2 in Italia soltanto alla fine degli anni trenta. Quando Hitler sal\u00ec al potere in Germania nel 1933 eman\u00f2 subito provvedimenti volti alla discriminazione negativa della popolazione ebraica, i quali non trovarono il favore di Mussolini che esplicit\u00f2 la sua contrariet\u00e0. Tra i fascisti della prima ora vi erano moltissimi italiani di religione ebraica, tant'\u00e8 che centinaia di essi parteciparono alla marcia su Roma.\nIl comportamento di Mussolini verso gli ebrei sarebbe cambiato. Molti ebrei influenti si opposero apertamente alla guerra d'Etiopia e alla partecipazione alla guerra civile spagnola e da allora Mussolini cominci\u00f2 a vedere gli ebrei con occhi diversi.\nIl 14 luglio 1938 fu pubblicato sui maggiori quotidiani nazionali il \"Manifesto della razza\". In questa sorta di tavola redatta da cinque cattedratici (Arturo Donaggio, Franco Savorgnan, Edoardo Zavattari, Nicola Pende e Sabato Visco) e da cinque assistenti universitari (Leone Franzi, Lino Businco, Lidio Cipriani, Guido Landra e Marcello Ricci) venne fissata la \u00abposizione del fascismo nei confronti dei problemi della razza\u00bb.\nI dieci dettami erano:\nCon questo manifesto si dava il via a quel processo che port\u00f2 alla promulgazione delle leggi razziali. La Camera le approv\u00f2 il 14 dicembre 1937: dei 400 deputati in carica, erano presenti 351, che votarono a favore all'unanimit\u00e0, dove tra l'altro va segnalata la presenza di quattro deputati ebrei (Guido Jung, Gino Arias, Riccardo Luzzatti e Gian Jacopo Olivetti). Il Senato le approv\u00f2 il 20 dicembre, dove furono presenti solo 164 senatori su 400, dei quali solo 10 furono i voti contrari.\nNell'autunno 1938, nel quadro di una grande azione razzista gi\u00e0 tempo prima, il governo Mussolini var\u00f2 la \"normativa antiebraica sui beni e sul lavoro\", ovvero la spoliazione dei beni mobili e immobili degli ebrei residenti in Italia.\nLa persecuzione degli omosessuali.\nGli omosessuali, un altro gruppo perseguitato dalle politiche del governo nazista di Hitler, non furono perseguitati ufficialmente dal governo fascista in quanto tali. Pi\u00f9 di trecento persone furono allontanate, soprattutto dopo la promulgazione delle leggi razziali nel 1938; di questi, 42 erano di Catania, ove il questore Molina fu tra i pochi ad applicare effettivamente tale legge, invece assai meno applicata altrove.\nL'alleanza con la Germania nazista.\nDal 1938 in Europa si inizi\u00f2 a respirare aria di guerra: Hitler aveva gi\u00e0 annesso l'Austria e i Sudeti e con la successiva conferenza di Monaco gli venne dato il lasciapassare per l'annessione di tutta la Cecoslovacchia, mentre Mussolini dopo l'Etiopia stava cercando nuove prede per non perdere il passo dell'alleato d'oltralpe. La vittima designata venne trovata nel Regno albanese. \nIl 10 febbraio 1939 fu comunicata alla stampa la notizia della morte di papa Ratti, stroncato da un attacco cardiaco, a causa e a seguito del quale rest\u00f2 inedito \u00abun messaggio ai vescovi, di forte impronta politica\u00bb, successivamente identificato con l'ernciclica \"Humani generis unitas\".\nIl 12 marzo venne incoronato papa Pio XII, che il giorno seguente lesse il suo primo messaggio pubblico alla Radio Vaticana, contenente uno dei numerosi appelli alla pace nel mondo.\nIl 7-8 aprile 1939, Tirana fu conquistata dalle forze fasciste, in due soli giorni, con un ausilio stimato in 22.000 uomini e 140 carri armati. Dopo la conquista del regno, venne instaurato un governo fantoccio con una nuova Costituzione, approvata il 12 aprile del 1939 a Tirana, che trasform\u00f2 il regno europeo nel \"Protettorato Italiano del Regno d'Albania\", le cui premesse furono poste con la campagna di Albania. Il 16 aprile dello stesso anno il trono albanese fu assunto dal Re d'Italia Vittorio Emanuele III.\nIl 22 maggio tra Germania e Italia venne firmato il Patto d'Acciaio. Tale patto assumeva che la guerra fosse imminente, e legava l'Italia in un'alleanza stretta con la Germania. Alcuni membri del governo italiano si opposero, e lo stesso Galeazzo Ciano, firmatario per l'Italia, defin\u00ec il patto una \u00abvera e propria dinamite\u00bb.\nLa seconda guerra mondiale.\nIl 1\u00ba settembre 1939 60 divisioni tedesche invasero la Polonia dando il via alla seconda guerra mondiale. Rapidamente l'esercito tedesco riusc\u00ec a conquistare Varsavia per poi spostare le sue attenzioni prima al nord, occupando Danimarca e Norvegia; rivolse poi le sue forze ad ovest avanzando contro i Paesi Bassi e, attraverso il Belgio, contro la Francia.\nBenito Mussolini rimase in attesa degli eventi e inizialmente dichiar\u00f2 l'Italia non belligerante. Fino a quando, impressionato dalle facili e rapide vittorie della Germania e dall'imminente crollo della Francia, si convinse di una vittoria nazi-fascista e annunci\u00f2 in un discorso a Roma il 10 giugno del 1940 l'entrata in guerra dell'Italia contro la Francia e l'Inghilterra lo stesso giorno, dando consegna a quasi tutti i comandi di mantenere un contegno difensivo verso la Francia. Il 21 giugno, dopo la firma dell'armistizio franco-tedesco (il 17 giugno), 325.000 soldati italiani ricevettero l'ordine di attaccare le restanti forze francesi oltre le Alpi. Nessuno in Italia sembr\u00f2 rendersi conto della capitolazione della Francia e l'azione fu giudicata malissimo dall'opinione pubblica internazionale. Franklin Delano Roosevelt arriv\u00f2 a definire l'azione una \u00abpugnalata alla schiena\u00bb. Il 24 giugno venne firmato l'armistizio italo-francese, che sanciva una smilitarizzazione in territorio francese dei 50\u00a0km vicini al confine. Le divisioni italiane avanzarono di soli 2\u00a0km, con la perdita di 6\u00a0029 uomini contro i 254 francesi.\nDopo la battaglia delle Alpi Occidentali e la riuscita conquista della Somalia Britannica, venne annunciato l'inizio della campagna italiana di Grecia, che Mussolini decise di invadere senza prima avvertire l'alleato tedesco, annunciata al grido di \"spezzare le reni alla Grecia\" e dopo la promessa delle \"dimissioni da italiano\" nel caso le truppe italiane non fossero riuscite nell'impresa, fu lanciato l'attacco il 28 ottobre. Le divisioni italiane si trovarono ben presto in difficolt\u00e0 davanti a una resistenza inaspettata, e con un equipaggiamento arretrato e inadeguato. Hitler si vide quindi costretto a inviare la sua Wehrmacht nei Balcani per risolvere in breve tempo la situazione. La mossa peraltro rimand\u00f2 di qualche tempo l'invasione della Russia (Operazione Barbarossa), tanto che lo stesso \"F\u00fchrer\", qualche anno dopo, indic\u00f2 questa occasione come una delle cause della futura sconfitta tedesca.\nA seguito di questa esperienza, Mussolini perse l'iniziativa e continu\u00f2 ad utilizzare l'esercito italiano come supporto all'alleato tedesco, inviando le sue truppe alpine in Russia.\nLa caduta del fascismo e l'armistizio dell'Italia.\nDopo che in maggio le ultime unit\u00e0 della Prima Armata italiana si arresero in Tunisia, il 10 luglio 1943 una potente forza d'invasione anglo-americana riusc\u00ec a sbarcare sulle coste sud della Sicilia. La resistenza delle truppe italiane, demoralizzate e prive di mezzi moderni per contrastare le preponderanti forze alleate, fu debole e ci furono cedimenti di alcuni reparti; il piccolo contingente tedesco pot\u00e9 solo rallentare l'avanzata del corpo di spedizione alleato. Il re e lo stato maggiore capirono ben presto che ormai era ora di esautorare Mussolini, che in soli tre anni di guerra aveva creato una situazione insostenibile. Il 25 luglio, dopo lunghe pressioni, il Duce si vide costretto a convocare il Gran Consiglio del Fascismo che votando l'ordine del giorno Grandi port\u00f2 alla destituzione e all'arresto di Mussolini (25 luglio) e al ritorno dei poteri militari al re.\nDestituito Mussolini, il nuovo governo italiano di Pietro Badoglio cominci\u00f2 a trattare la resa con i comandi Alleati che ormai stavano dilagando in Sicilia. Lo scioglimento del PNF da parte del nuovo governo Badoglio avvenne il 2 agosto 1943 con il regio decreto leg. n.704. Il 3 settembre a Cassibile (presso Siracusa) il generale Giuseppe Castellano firm\u00f2 segretamente l'armistizio a Cassibile con l'impegno di comunicarlo alla nazione entro 15 giorni, poco prima di un programmato sbarco alleato sulla penisola.\nL'8 settembre 1943 si svolsero eventi che colsero impreparati il governo e la corona: gli Alleati, dopo aver avvisato Badoglio dell'impossibilit\u00e0 della difesa di Roma, ingiunsero l'obbligo al governo italiano di annunciare l'armistizio entro le 18.30 dello stesso giorno poich\u00e9 era gi\u00e0 stato programmato uno sbarco a Salerno. La paura cominci\u00f2 a diffondersi presso i vertici del paese, che per un momento pensarono anche di fingere una rottura con gli anglo-americani per guadagnare tempo con i tedeschi. All'ora prestabilita il generale americano Dwight D. Eisenhower annunci\u00f2 alla radio l'armistizio, seguito alle 19.42 da Badoglio che concluse il comunicato con l'ambigua dichiarazione: \u00abOgni atto di ostilit\u00e0 contro le forze angloamericane deve cessare da parte delle forze italiane in ogni luogo. Esse per\u00f2 reagiranno ad eventuali attacchi da qualsiasi altra provenienza\u00bb. Soprattutto quest'ultima frase, seguita dalla fuga del re e di Badoglio da Roma alle 5 del mattino del 9 settembre, furono gli atti che portarono al \"caos\" che segu\u00ec quel giorno, in cui nessun ordine ufficiale fu impartito, lasciando le unit\u00e0 dislocate sui vari fronti senza direttive chiare e alla \"merc\u00e9\" delle truppe tedesche, che reagirono furiosamente alla notizia di quello che ritennero un tradimento degli ex alleati italiani.\nLa guerra civile, la Resistenza e le repubbliche partigiane.\nNell'Italia del sud liberata dagli Alleati e formalmente guidata dal re e dal suo governo si cercava di tornare lentamente alla normalit\u00e0, ripristinando - per quanto possibile - l'ordinamento pre-fascista. Contemporaneamente Mussolini, liberato dalla prigionia dai tedeschi su ordine di Adolf Hitler, dette vita ad uno stato nell'Italia centro-settentrionale. Si trattava della Repubblica Sociale Italiana, fondata a Sal\u00f2 in provincia di Brescia e riconosciuta internazionalmente solo dalle forze dell'Asse.\nPer oltre due anni, dal 14 novembre 1943 fino al 25 aprile 1945, la penisola fu quindi divisa in due da una linea di confine non ben definita: tale linea continu\u00f2 a spostarsi sempre pi\u00f9 a nord durante il corso del conflitto, fino ad attestarsi per un certo periodo (9 mesi, dall'agosto 1944 all'aprile 1945) sulla Linea Gotica. In seguito allo sfondamento di quest'ultima nelle ultime settimane di guerra, l'esercito tedesco si ritir\u00f2 completamente dal suolo italiano e la Repubblica Sociale fu smantellata dagli Americani.\nLa Repubblica Sociale Italiana.\nDopo la caduta del fascismo il 25 luglio 1943, il fascismo croll\u00f2 in tutta Italia e non vi fu alcuna reazione negativa all'arresto di Mussolini degna di nota, n\u00e9 da parte del Partito (che fu messo fuori legge), n\u00e9 della Milizia. Il segretario del PNF Scorza, anzi, scrisse prontamente una lettera di sottomissione a Badoglio, mentre nel Paese si moltiplicavano grandi manifestazioni contro la guerra e di gioia per la caduta del regime, duramente represse per ordine di Badoglio. Il fascismo si riorganizz\u00f2 solo grazie all'occupazione tedesca nel centro-nord del Paese in seguito all'armistizio di Cassibile, dopo l'8 settembre 1943. La rinascita di uno stato fascista nel centro-nord Italia ebbe carattere di discontinuit\u00e0 col precedente regime, tale che alcuni autori - prevalentemente di estrazione fascista - hanno inteso separare radicalmente il fascismo del Ventennio da quello repubblicano.\nLa Repubblica Sociale Italiana si diede una propria base ideologica con il Congresso di Verona, dove esponenti del partito fascista, e in particolare quelli di estrazione ex squadristica, si riunirono per ricreare il partito messo fuori legge dopo il 26 luglio 1943. Il Congresso richiese l'istituzione di un \"Tribunale straordinario speciale\" per processare i gerarchi che il 25 luglio si erano schierati contro Mussolini; approv\u00f2 un manifesto programmatico che deline\u00f2 la struttura del nuovo stato; proclam\u00f2 la nascita della Repubblica sociale e prevedeva la convocazione di un'Assemblea Costituente, riaffermando l'alleanza con la Germania nazista.\nLa repubblica si fond\u00f2 sui principi della Carta di Verona riaffermando allo stesso tempo soprattutto i principi del primo fascismo, sino alla Marcia su Roma, persi, secondo degli estensori della Carta stessa, durante il successivo ventennio del regime fascista. Tra tali principi primeggiava, per originalit\u00e0, una politica economica tendente alla socializzazione delle fabbriche. Un segno di continuit\u00e0 col Fascismo della seconda parte del ventennio fu invece l'affermazione nei punti di Verona di una componente antisemita, sotto forma di dichiarazione di decaduta cittadinanza italiana per gli ebrei, considerati \"di nazionalit\u00e0 nemica per la durata della guerra\".\nL'Esercito Nazionale Repubblicano spesso male armato ed equipaggiato, era composto da nuclei di volontari ma anche da un gran numero di coscritti, il cui richiamo coi vari bandi (pena di morte per i renitenti) provoc\u00f2 un forte fenomeno di renitenza alla leva che tuttavia fin\u00ec per alimentare la resistenza italiana. Secondo i rapporti della Guardia Nazionale Repubblicana, formata in prevalenza da ex appartenenti alla MVSN, la coscrizione condusse anche alla fuga molti giovani che non rispondevano alla chiamata alle armi o abbandonavano i reparti appena raggiunti, parte dei quali riuscirono a riparare in Svizzera, mentre altri avrebbero finito per contribuire al formarsi (o l'ingrossarsi) di bande di malviventi.\nIl dibattito interno alla dirigenza fascista repubblicana fra un esercito di soli volontari (Borghese, Pavolini) e un esercito di coscritti (Graziani) fu uno dei principali motivi di discussione nell'ambito della gerarchia fascista repubblicana e provoc\u00f2 non pochi problemi al funzionamento delle Forze Armate. Mussolini inizialmente era favorevole a un esercito di volontari e da reclutarsi fra i militari italiani internati in Germania. In seguito al duro e diffidente atteggiamento tedesco verso gli internati e soprattutto verso la popolazione maschile italiana atta alle armi o al lavoro, mut\u00f2 opinione, autorizzando Graziani alla promulgazione dei bandi d'arruolamento di coscrizione. Mussolini.\nQueste forze armate repubblicane tuttavia non godettero mai della fiducia dei comandi tedeschi e di Hitler, mentre i diversi ambienti politici del Reich le vedevano come una possibile minaccia ai loro obbiettivi di \"satellizzazione\" o addirittura di mutilazione dell'Italia in caso di vittoria dell'Asse. Per questo motivo, nonostante ogni pressione da parte del governo repubblicano e le prove di combattimento relativamente buone date in ogni (sporadico) impiego ai fronti, tali truppe furono usate principalmente per contrastare il crescente movimento della Resistenza che si stava sviluppando nelle regioni d'Italia occupate dall'esercito tedesco.\nIl 23 settembre 1943 Mussolini dichiar\u00f2 la nascita della Repubblica Sociale Italiana. A partire dall'8 settembre, a seguito dell'armistizio di Cassibile e della conseguente occupazione dell'Italia del centro-nord da parte delle truppe tedesche, diverse sedi del disciolto Partito Nazionale Fascista erano state gi\u00e0 riaperte da gruppi di fascisti. Queste divennero di fatto a seguito dell'annuncio di Mussolini le sedi del nuovo PFR.\nIl 7 novembre 1943 su il Corriere della Sera fu annunciata la convocazione del Congresso del nuovo partito che si sarebbe tenuto a Verona il 15 novembre con l'obiettivo di esaminare il progetto di una nuova costituzione repubblicana fascista.\nLa Repubblica Sociale Italiana fu formalizzata dal Congresso di Verona del Partito Fascista Repubblicano. Nel corso del congresso fu sancita la nascita di una nuova Repubblica denominata \"sociale\" e la successiva convocazione di un'Assemblea Costituente, riaffermando i principi ispiratori della prima fase del Fascismo (cosiddetto diciannovista\") persi - a detta degli estensori della Carta stessa - durante il ventennio fascista; fu riaffermata l'alleanza con la Germania nazista; fu redatto un manifesto programmatico noto come \"Manifesto (o carta) di Verona\" che sanc\u00ec la struttura del nuovo Stato; fu prevista, come elemento caratterizzante di politica economica, la socializzazione delle fabbriche (che tuttavia non venne mai attuata); fu istituito un \"Tribunale straordinario speciale\" per processare i gerarchi che firmando l'Ordine del giorno Grandi durante il Gran Consiglio del Fascismo il 24 luglio 1943 si erano schierati contro Mussolini e avevano provocato di fatto la caduta del governo fascista e l'arresto di Mussolini.\nVenne anche costituito un esercito composto da un limitato numero di volontari, da reclutati a forza (pena di morte per i renitenti) e dai militari italiani deportati in Germania liberati in cambio dell'adesione alla RSI. Tali forze armate, su cui i comandi tedeschi riponevano scarsa fiducia, furono usate principalmente per contrastare il crescente movimento di resistenza che si stava sviluppando nelle regioni d'Italia occupate dall'esercito nazista. Questa fase politica del fascismo, definita \"repubblicana\" per contrasto con quella precedente, fu definita con intenti denigratori \"repubblichina\" dalle forze della Resistenza.\nLa fine della guerra, la morte di Mussolini e la nascita della Repubblica Italiana.\nNel frattempo, la Wehrmacht era ormai in ritirata su tutti i fronti e, nonostante gli sforzi di difesa sulla Linea Verde, i rifornimenti e l'equipaggiamento non erano nemmeno lontanamente paragonabili a quello degli alleati, che potevano anche contare sul supporto delle truppe partigiane e sulla collaborazione della popolazione che era avversa all'occupazione nazista.\nTutte le principali citt\u00e0 italiane furono abbandonate dai tedeschi davanti all'avanzata anglo-americana e all'insurrezione generale ordinata dal CLN; i comandi nazisti in Italia decisero di trattare autonomamente la resa per assicurarsi una ritirata sicura verso la Germania. Nel frattempo Mussolini, dopo il tentativo di un accordo parallelo, decise di aggregarsi a una colonna tedesca per raggiungere la Germania. Fermato da un gruppo di partigiani nei pressi di Como fu imprigionato e quindi ucciso insieme a Claretta Petacci.\nGli altri gerarchi fascisti vennero processati e imprigionati, e a volte giustiziati. Il 21 giugno 1946 per molti scatt\u00f2 comunque l'amnistia presentata da Palmiro Togliatti. Con l'entrata in vigore della Costituzione della Repubblica Italiana nel 1948 il Partito Nazionale Fascista venne messo definitivamente fuorilegge e la sua ricostituzione fu vietata. Per anni dopo la fine della guerra si registrarono \"omicidi\" e \"regolamenti di conti\" tra fascisti e antifascisti, come vendetta per tutto quello che accadde durante il ventennio precedente\nPersone legate al fascismo.\nDi seguito alcuni dei protagonisti nella storia del regime fascista italiano:"}
{"id": "40657", "revid": "619191", "url": "https://it.wikipedia.org/wiki?curid=40657", "title": "Tossicomania", "text": ""}
{"id": "40658", "revid": "125710087", "url": "https://it.wikipedia.org/wiki?curid=40658", "title": "Eddie Vedder", "text": "Cofondatore, \"frontman\" e principale paroliere dei Pearl Jam, popolare gruppo rock in attivit\u00e0 dal 1990, ha inoltre preso parte al progetto del collettivo Temple of the Dog e ha pubblicato come solista alcuni lavori di matrice folk rock.\nBiografia.\nPrimi anni.\nEdward Louis Severson III nasce il 23 dicembre 1964 a Evanston, un sobborgo di Chicago, da Edward Louis Severson Jr. e Karen Lee Vedder. I genitori divorziano nel 1965 e poco dopo la madre Karen si risposa con Peter Mueller. Edward assume quindi il cognome del patrigno e cresce credendolo suo padre biologico.\nA met\u00e0 degli anni settanta la sua famiglia, allargatasi con l'arrivo di tre fratelli, si trasferisce nella Contea di San Diego. Per il suo dodicesimo compleanno Edward riceve in regalo una chitarra dalla madre.\nKaren divorzia anche dal secondo marito e torna a Chicago con tre dei quattro figli. Edward rimane invece in California con il patrigno. Viene a conoscenza solo anni pi\u00f9 tardi del fatto che il padre biologico \u00e8 ormai morto a causa della sclerosi multipla.\nIn et\u00e0 adolescenziale, Vedder scopre artisti come Neil Young e gruppi come The Who, The Doors, The Clash e Minor Threat, che segnano profondamente il suo background musicale.\nDurante il suo ultimo anno alla San Dieguito High School, si trasfer\u00ec a vivere da solo in un appartamento mantenendosi con un lavoro notturno in un drugstore a Encinitas. A causa della pressione del lavoro e della scuola il rapporto con il patrigno, gi\u00e0 problematico, si incrina ulteriormente al punto che Edward decide di lasciare la scuola per raggiungere la madre a Chicago e assumerne legalmente il cognome da nubile: Vedder. Questa parte della sua vita verr\u00e0 raccontata nel brano \"Alive\", primo singolo dei Pearl Jam.\nNel 1984, Vedder torna a San Diego con la fidanzata Beth Liebling, inizia a registrare dei demo e intraprende diversi lavori, tra cui il benzinaio e la guardia di sicurezza.\nPearl Jam.\nA San Diego, Vedder fonda alcuni gruppi musicali, tra cui i Bad Radio.\nProprio mentre \u00e8 a San Diego riceve, tramite l'amico comune Jack Irons allora nei Red Hot Chili Peppers, una demo-tape contenente alcuni brani strumentali di un neonato gruppo musicale di Seattle in cerca di un cantante. Vedder scrive alcuni testi, incide le parti vocali e rispedisce il nastro. Viene cos\u00ec contattato dal gruppo, nel quale utilizzer\u00e0 occasionalmente pseudonimi come \"Jerome Turner\" o \"Wes C. Addle\".\nLa voce di Vedder \u00e8 intensa e baritonale, e i suoi testi, spesso cupi e introspettivi, raccontano storie di disagio e solitudine. Assieme al gruppo si impegna in battaglie politiche e in cause civili come le libert\u00e0 di scelta sull'aborto (come all'MTV Unplugged del 1992 o al Rock for Choice nel marzo 1994 a Pensacola). Nel 2004 partecipa con i Pearl Jam al tour Vote for Change, contro la rielezione del presidente George W. Bush.\nDal secondo album del gruppo, \"Vs.\" del 1993, Vedder inizia a suonare la chitarra e altri strumenti, come l'ukulele, la batteria, il campanaccio, l'armonica a bocca, la fisarmonica e il sitar.\nAltre attivit\u00e0.\nNel 2000 sostiene il candidato indipendente alle presidenziali Ralph Nader, per i suoi interessi nella causa ambientalista, mentre alle presidenziali del 2004 partecipa alla campagna \"Vote for Change\" a favore del candidato democratico John Kerry. \u00c8 anche sostenitore del movimento ecologista radicale Earth First!.\nHa partecipato a numerosi concerti benefici, tra cui il Tibetan Freedom Concert.\nHa diviso il palco e con artisti da lui stimati, come Bob Dylan, gli Who e Pete Townshend, e ha suonato la batteria in qualche concerto del gruppo rock sperimentale degli Hovercraft, in cui militava la sua ex moglie.\nLe sue collaborazioni sono numerosissime: possiamo citare quelle con U2, Roger Waters, Bruce Springsteen, Alice in Chains, Soundgarden, Tom Petty, Ben Harper, Neil Young, Presidents of the United States of America, Robert Plant, Red Hot Chili Peppers, Rolling Stones, The Strokes, Kings of Leon, Sonic Youth, Ministry, Chris Cornell, Jack Johnson, Ramones, Iggy Pop, Zeke, Bad Religion, Neil Finn, Jack Irons, Nusrat Fateh Ali Khan, Cat Power, R.E.M., Mike Watt, Wellwater Conspiracy, Wolfmother, Sleater-Kinney e Beck.\nNel 1996 partecipa all'ultimo concerto dei Ramones, cantando insieme al gruppo l'ultima canzone, \"Any Way You Want It\". Nel 2003, su richiesta di Johnny Ramone, partecipa alla creazione di un album tributo ai Ramones, \"We're a Happy Family\", cantando due canzoni: \"I Believe in Miracles\" e \"Daytime Dilemma (Dangers of Love)\" accompagnato dagli Zeke.\nNel 2004 \u00e8 presente a un concerto tributo agli stessi Ramones per il trentesimo anniversario della fondazione del gruppo (immortalato nel film-documentario \"\") insieme a Henry Rollins dei Black Flag, Steve Jones dei Sex Pistols, Brett Gurewitz dei Bad Religion, Tim Armstrong dei Rancid e altri ancora.\nAppare in un cameo nel film \"Singles - L'amore \u00e8 un gioco\" di Cameron Crowe del 1992, dedicato alla scena musicale di Seattle, insieme ad Ament e Gossard, nei panni di se stesso, come batterista dei Citizen Dick. Nel 2007 appare in un secondo cameo nei panni di se stesso, nella commedia \"\".\nDa solista, nel 1995 ha partecipato con due brani insieme a Nusrat Fateh Ali Khan alla colonna sonora del film \"Dead Man Walking - Condannato a morte,\" mentre nel 2001 ha contribuito alla con la sua cover di \"You've Got to Hide Your Love Away\" del Beatles.\nNel 2007 \u00e8 uscito a suo nome l'album \"\", colonna sonora del film \"Into the Wild - Nelle terre selvagge\" diretto da Sean Penn. Questa collaborazione gli ha fruttato nel 2008 un Golden Globe per la migliore canzone originale con \"Guaranteed\".\nSempre nel 2007 ha scritto due canzoni (\"No More\" e \"Long Nights)\" per la colonna sonora di \"Body of War\", documentario su un veterano americano che torna a casa dalla guerra in Iraq.\nIl 2 aprile 2008 \u00e8 partito da Vancouver il suo primo tour solista, ribattezzato \"April Fools Tour\", durante il quale ha proposto brani della , alternati a cover di artisti da lui amati come Cat Stevens, Tom Waits, Bob Dylan, Tom Petty, pezzi propri e rivisitazioni in chiave acustica di brani da lui scritti per i Pearl Jam. Da questo tour \u00e8 stato tratto il film-concerto \"Water on the Road\".\nNel 2011 \u00e8 uscito il suo secondo disco solista, \"Ukulele Songs\".\nVita privata.\nIl 3 giugno 1994, in Campidoglio a Roma, si sposa con la storica fidanzata Beth Liebling, dalla quale divorzia per\u00f2 nel settembre del 2000.\nNel settembre del 2010 si sposa con Jill McCormick, modella conosciuta a Milano nel 2000, con la quale conviveva dal 2004. L'11 giugno 2004 i due hanno avuto una figlia, Olivia, e il 23 settembre 2008 una seconda figlia, Harper Moon Margaret. Nel 2011, McCormick \u00e8 apparsa nel video musicale per una canzone solista di Vedder, \"Longing to Belong\". Vedder e McCormick sono co-fondatori di EB Research Partnership, un'organizzazione non-profit dedicata alla ricerca di una cura per il disturbo genetico della pelle Epidermolisi bollosa.\nNel tempo libero Vedder ama dedicarsi al surf, ed \u00e8 membro della Surfrider Foundation."}
{"id": "40662", "revid": "1305772", "url": "https://it.wikipedia.org/wiki?curid=40662", "title": "Xenobiologia", "text": "La Xenobiologia (XB) \u00e8 una branca della biologia sintetica, la quale \u00e8 lo studio della sintesi e della manipolazione di dispositivi e sistemi biologici. Il termine deriva dalla fusione della parola greca xenos (\"diverso\u201d, \u201cstraniero\") con il sostantivo biologia. In tal modo la XB descrive una forma di biologia che non \u00e8 (ancora) familiare alla scienza e non si trova in natura. In pratica descrive sistemi biologici nuovi e biochimiche che differiscono dal sistema canonico DNA-RNA\u201320 aminoacidi (vedere il classico dogma centrale della biologia molecolare). Ad esempio, invece di DNA o RNA, XB esplora la possibilit\u00e0 di utilizzare analoghi di acidi nucleici, definiti Xeno Acidi Nucleici (XNA), come vettori di informazione. La XB si concentra anche sull\u00b4espansione del codice genetico e sull'incorporazione di aminoacidi non proteinogenici nelle proteine.\nDifferenze tra xeno-, eso-, e astro-.\nAstro significa \u201cstella\u201d e la parola greca \"eso\" significa \u201cesterno\u201d. Sia l'esobiologia che l'astrobiologia si occupano della ricerca di vita evoluta naturalmente nell'Universo, soprattutto su pianeti localizzati nella zona abitabile attorno alle stelle. Gli astrobiologi sono, quindi, interessati nel rilevamento e nell'analisi di forme di vita (ipoteticamente) esistenti altrove nell'Universo, mentre la xenobiologia tenta di progettare forme di vita con una biochimica diversa o un codice genetico diverso sul pianeta Terra.\nApproccio scientifico.\nIn Xenobiologia, l'obiettivo \u00e8 quello di progettare e costruire sistemi biologici che differiscono dalle loro controparti naturali su uno o pi\u00f9 livelli fondamentali. Idealmente questi organismi nuovi in natura sarebbero diversi in ogni possibile aspetto biochimico esibendo un codice genetico molto diverso. L'obiettivo a lungo termine \u00e8 quello di costruire una cellula che memorizzi le informazioni genetiche non nel DNA, ma in un polimero informativo alternativo costituito da acidi nucleici xeno (XNA), diverse coppie di basi, utilizzando aminoacidi non canonici ed un codice genetico alterato. Finora sono state costruite cellule che incorporano solo una o due di queste caratteristiche.\nAcidi nucleici Xeno (XNA).\nOriginariamente questa ricerca su forme alternative di DNA \u00e8 stata trainata dalla domanda su come la vita si \u00e8 evoluta sulla terra e perch\u00e9 RNA e DNA sono stati selezionati dall'evoluzione (chimica) rispetto ad altre possibili strutture di acidi nucleici. Studi sperimentali sistematici finalizzati alla diversificazione della struttura chimica degli acidi nucleici sono risultati nella scoperta di biopolimeri informativi completamente nuovi. Finora sono stati sintezzati diversi XNAs con nuovi scheletri chimici o motivi uscenti del DNA, ad esempio: acido esonucleico (HNA), acido treonucleico (TNA), acido gliconucleico (GNA), acido nucleico cicloesenile (CeNA). L'incorporazione di un XNA in un plasmide, comportante l'inserimento di 3 codoni HNA, \u00e8 stata compiuta gi\u00e0 nel 2003. Questo XNA \u00e8 utilizzato in vivo (E. coli) come stampo per la sintesi del DNA. Questo studio, utilizzando una cassetta genetica binaria (G/T) e due basi non presenti nel DNA (Hx/U), \u00e8 stato esteso a CeNA, mentre GNA sembra essere ancora troppo estraneo per il sistema biologico naturale per essere utilizzato come modello per la sintesi del DNA. Basi di dimensioni maggiori inserite in uno scheletro di DNA naturale, potrebbero, parimenti, essere trascritte in DNA naturale, anche se con un'efficienza minore.\nAmpliare l'alfabeto genetico.\nMentre gli XNAs hanno uno scheletro modificato, altri esperimenti mirano alla sostituzione o all\u00b4ampliamento dell'alfabeto genetico del DNA con coppie di basi innaturali. Ad esempio, \u00e8 stato progettato un DNA che ha, oltre alle quattro basi standard (A, T, G e C), due nuove basi, P e Z (dove Z sta per 6-amino-5-nitro3-(1'-\u03b2-D-2'-deoxyribofuranosyl)-2(1H)-pyridone, e P sta per 2-amino-8-(1-\u03b2-D-2'-deoxyribofuranosyl)imidazo[1,2-a]-1,3,5-triazine-4(8H)). In uno studio, Leconte et al hanno testato l'applicabilit\u00e0 di 60 basi candidate per la possibile incorporazione nel DNA, identificando potenzialmente 3600 paia di basi.\nNuove Polimerasi.\nN\u00e9 un XNA, n\u00e9 le basi innaturali sono generalmente riconosciuti dalle polimerasi naturali. Una delle principali sfide \u00e8 trovare o creare nuovi tipi di polimerasi che saranno in grado di replicare questi costrutti sintetici. In un caso una variante modificata della trascrittasi inversa dell\u00b4HIV \u00e8 stata capace di amplificare tramite PCR un oligonucleotide contenente una coppia di basi di terzo tipo. Pinheiro et al (2012), attraverso cicli di mutagenesi e screening, hanno evoluto una polimerasi che consente la memorizzazione ed il recupero di informazioni genetiche (di lunghezza inferiore a 100bp) da sei polimeri genetici alternativi basati su semplici architetture di acido nucleico non presenti in natura (XNAs).\nIngegneria del codice genetico.\nUno degli obiettivi della xenobiologia \u00e8 quello di riscrivere il codice genetico universale. L'approccio pi\u00f9 promettente per cambiare il codice \u00e8 la riassegnazione dei codoni raramente utilizzati o addirittura inutilizzati. In uno scenario ideale, il codice genetico verrebbe espanso con un codone, il quale essendo stato liberato dalla vecchia funzione \u00e8 completamente riassegnato ad un amminoacido non canonico (NCAA) (\"espansione del codice\"). I metodi che si prefiggono l'espansione del codice genetico hanno il vantaggio di inserire amminoacidi non canonici, e quindi nuove funzionalit\u00e0 chimiche, in un sito specifico di una proteina, ma sono generalmente laboriosi da implementare. Parallelamente un approccio pi\u00f9 semplice viene comunemente applicato (\"ingegneria del codice\"). In tal caso, batteri auxotrofici per specifici aminoacidi, ad un certo punto dell\u00b4esperimento, vengono nutriti con analoghi isostrutturali al posto degli amminoacidi canonici di cui sono auxotrofi. In tale situazione, i residui amminoacidici canonici delle proteine native sono sostituiti globalmente con NCAAs. Anche l'inserimento di pi\u00f9 NCAAs diversi nella stessa proteina \u00e8 possibile. Infine, il repertorio di 20 aminoacidi canonici pu\u00f2 essere non solo espanso, ma anche ridotto a 19. Riassegnando la coppia RNA di trasferimento (tRNA)/aminoacyl tRNA-sintetasi, la specificit\u00e0 del codone pu\u00f2 essere cambiata. Cellule dotate di tali amminoacil-tRNA sintetasi sono quindi in grado di leggere sequenze di mRNA che non hanno senso per gli esistenti macchinari di espressione genica. Alterando la coppia codone:tRNA sintetasi pu\u00f2 portare all\u00b4incorporazione in vivo di amminoacidi non canonici nelle proteine.\nIn passato la riassegnazione dei codoni \u00e8 stata possibile principalmente su scala limitata. Nel 2013, tuttavia, Farren Isaacs e George Church della Harvard University hanno riportato la sostituzione di tutti i 314 codoni di stop TAG presenti nel genoma di E.coli con i codoni sinonimi TAA, dimostrando cos\u00ec che sostituzioni massicce possono essere combinate in ceppi di ordine superiore senza risultare in effetti letali. Dopo il successo di questa ampia sostituzione di codoni a livello genomico, gli autori hanno raggiunto la riprogrammazione di 13 codoni di senso in 42 geni essenziali.\nUn cambiamento ancora pi\u00f9 radicale nel codice genetico \u00e8 il cambiamento di un codone tripletta ad un codone quaterna, o persino cinquina, sperimentato da Sisido in sistemi cell-free e da Schultz nei batteri. Infine, coppie di basi non naturali possono essere utilizzate per introdurre nuovi amminoacidi nelle proteine.\nEvoluzione diretta.\nL'obiettivo di sostituire DNA con XNA pu\u00f2 essere raggiunto anche attraverso un altro percorso, cio\u00e8 ingegnerizzando l'ambiente invece dei moduli genetici. Questo approccio \u00e8 stato dimostrato con successo da Marliere e Mutzel con la produzione di un ceppo di E. coli il cui DNA \u00e8 composto dai nucleotidi standard A, C e G ma che al posto della timina ha il suo analogo sintetico 5\u2013clorouracile in posizioni corrispondenti della sequenza. Queste cellule, quindi, dipendono da una supplementazione esterna di 5-clorouracile per la crescita, ma per il resto appaiono e si comportano come normali cellule di E. coli. Questo approccio pone cos\u00ec due firewalls in ogni interazione con altri batteri, poich\u00e9 il ceppo \u00e8 auxotrofico per una sostanza chimica non naturale e contiene una forma di DNA che non pu\u00f2 essere decifrata da altri organismi.\nBiosicurezza.\nSistemi xenobiologici sono progettati per trasmettere ortogonalit\u00e0 a sistemi biologici naturali. Un organismo (ancora ipotetico) che utilizza XNA, paia di basi e polimerasi differenti ed ha un codice genetico alterato difficilmente sar\u00e0 in grado di interagire con le forme naturali della vita a livello genetico. In tal modo, questi organismi xenobiologici rappresentano un'enclave genetica che non pu\u00f2 scambiare informazioni con le cellule naturali. La modifica del macchinario genetico della cellula porta ad un contenimento semantico. In analogia con l \u00b4elaborazione delle informazioni in IT, questo concetto di sicurezza \u00e8 definito \"firewall genetico\". Il concetto di firewall genetico sembra superare una serie di limitazioni dei sistemi di sicurezza precedenti. Una prima evidenza sperimentale del concetto teorico del firewall genetico \u00e8 stata ottenuta nel 2013 con la costruzione di un organismo genomicamente ricodificato (GRO). In questo GRO tutti i codoni di stop UAG conosciuti in E.coli sono stati sostituiti da codoni UAA; ci\u00f2 ha permesso la soppressione del fattore di rilascio 1 e la riassegnazione della funzione di traduzione del codone UAG. Il GRO ha esibito una maggiore resistenza al batteriofago T7, dimostrando quindi che codici genetici alternativi riducono la compatibilit\u00e0 genetica. Questo GRO, tuttavia, \u00e8 ancora molto simile al suo naturale \"padre\" e non pu\u00f2 essere considerato come un firewall genetico. La possibilit\u00e0 di riassegnare la funzione di un gran numero di triplette apre la prospettiva di avere ceppi che combinano XNA, coppie di basi nuove, nuovi codici genetici ecc. che non possono scambiare informazioni con il mondo biologico naturale. Mentre un firewall genetico potrebbe implementare meccanismi di contenimento semantico in nuovi organismi, i sistemi biochimici sintetici devono ancora essere valutati per la presenza di nuove tossine e xenobiotici.\nGovernance e aspetti normativi.\nLa Xenobiologia potrebbe mettere alla prova il quadro normativo, poich\u00e9 le leggi e le direttive attuali hanno a che fare con organismi geneticamente modificati e non menzionano direttamente organismi chimicamente o genomicamente modificati. Tenendo conto del fatto che organismi autenticamente xenobiologici non sono attesi nei prossimi anni, i responsabili politici hanno un po' di tempo a disposizione per prepararsi per una sfida di governo imminente. Dal 2012 consiglieri politici negli Stati Uniti, quattro Comitati Nazionali sulla Biosicurezza in Europa, e l'Organizzazione europea di biologia molecolare hanno considerato il tema come un emergente problema di governance."}
{"id": "40677", "revid": "1546219", "url": "https://it.wikipedia.org/wiki?curid=40677", "title": "IBM i", "text": "IBM i (i per \"integrated\") \u00e8 un sistema operativo progettato e prodotto da IBM per la gamma di server IBM Power Systems.\nStoria.\nFu rilasciato nel 1988 col nome di OS/400 in quanto sviluppato appositamente per la serie IBM AS/400, nel 2004 fu rinominato in i5/OS ed infine venne chiamato IBM i nel 2008.\nCaratteristiche.\nOS/400 e i5/OS includono un sottosistema che fornisce la retrocompatibilit\u00e0 con le prime generazioni di linee IBM come gli IBM System/3X.\nIBM ha sviluppato i5/OS in modo tale da richiedere procedure di manutenzione minime o nulle da parte dei sistemisti durante le normali operazioni. Per esempio, i5/OS ha integrato un database DB2 che, quindi, non va installato e gestito separatamente. La gestione del sistema era basata su wizard anni prima che il termine fosse inventato. i5/OS include una sua implementazione di Java con delle specifiche ottimizzazione per l'hardware.\nSebbene il sistema operativo non fornisca un'interfaccia grafica nativa, la Client Access Licensed Product include iSeries Navigator, un gestore grafico locale e web del database, del server web Apache e delle applicazioni WebSphere. i5/OS pu\u00f2 coesistere nelle macchine System p con i sistemi operativi AIX e Linux\nStruttura.\nOS/400 \u00e8 costituito da pi\u00f9 Licensed Products individuati da un codice commerciale (57xx-SS1).\nL'Os/400 \u00e8 un sistema operativo ad oggetti; tratto caratteristico \u00e8 il fatto che gli oggetti in questione siano \"tipizzati\", ovvero abbiano un determinato \"tipo\", assolutamente non modificabile. Esempi di tipi di oggetti sono: file, profili utente, librerie, \"device description\", ecc.\nIl fatto che ad un oggetto venga associato un tipo consente un forte controllo sul sistema: non \u00e8 possibile trasformare un normale archivio di testo in un archivio eseguibile modificando i permessi (come accade nei sistemi Unix-like).\nIl tipo dell'oggetto viene stabilito al momento della creazione dell'oggetto, e non viene pi\u00f9 modificato. Ad esempio, un programma viene creato tramite compilazione del sorgente, un profilo utente tramite l'apposito comando di creazione, eccetera. Il principale tipo di oggetto di OS/400 \u00e8 la libreria in grado di contenere altri oggetti tranne altre librerie (eccetto quella di sistema QSYS).\nRilasci.\nIl livello di aggiornamento di questo software viene indicato da tre numeri:\nEsempio: i5/OS V5R4M0"}
{"id": "40678", "revid": "1543377", "url": "https://it.wikipedia.org/wiki?curid=40678", "title": "Spettrometria di massa", "text": "La spettrometria di massa \u00e8 una tecnica analitica applicata sia all'identificazione di sostanze sconosciute, sia all'analisi in tracce di sostanze.\nViene comunemente usata in combinazione con tecniche separative, quali la gascromatografia e la cromatografia in fase liquida (HPLC) o, pi\u00f9 recentemente, con tecniche quali il plasma a induzione.\nIl principio su cui si basa la spettrometria di massa \u00e8 la possibilit\u00e0 di separare una miscela di ioni in funzione del loro rapporto massa/carica generalmente tramite campi magnetici statici o oscillanti.\nTale miscela \u00e8 ottenuta ionizzando le molecole del campione, principalmente facendo loro attraversare un fascio di elettroni ad energia nota. Le molecole cos\u00ec ionizzate sono instabili e si frammentano in ioni pi\u00f9 leggeri secondo schemi tipici in funzione della loro struttura chimica.\nIl diagramma che riporta l'abbondanza di ogni ione in funzione del rapporto massa/carica \u00e8 il cosiddetto spettro di massa, tipico di ogni composto in quanto direttamente correlato alla sua struttura chimica ed alle condizioni di ionizzazione cui \u00e8 stato sottoposto.\nSpettri.\nRisoluzione di uno spettro.\nLa risoluzione \u00e8 la capacit\u00e0 dello strumento di distinguere tra due picchi adiacenti. La risoluzione necessaria a separare A e B si calcola come M/\u0394M dove:\n(Per maggior precisione M/\u0394M dovrebbe chiamarsi potere risolvente, mentre \u0394M risoluzione).\nL'altezza della valle tra due picchi adiacenti non deve essere maggiore del 10% dell'altezza del picco di minore intensit\u00e0 perch\u00e9 i due picchi possano considerarsi risolti.\nUn modo pi\u00f9 recente di calcolare la risoluzione \u00e8 quello di fare il rapporto tra il valore m/z del picco e la sua larghezza a met\u00e0 altezza.\nRisoluzione unitaria.\nPer risoluzione unitaria si intende una risoluzione tale da poter distinguere tra due valori di m/z interi consecutivi (ad esempio tra 15 e 16); \u00e8 la pi\u00f9 bassa risoluzione per il funzionamento di uno spettrometro.\nTipi di picchi presenti.\nI principali tipi di ioni che possono formarsi durante la ionizzazione sono:\nInterpretazione di uno spettro.\nLa determinazione della struttura molecolare pu\u00f2 essere fatta con metodo \"top-down\" cio\u00e8 iniziando dallo ione molecolare e andando poi ai frammenti o al contrario (\"bottom-up\").\nPicco base.\nIn applicazioni di routine, gli spettri vengono normalmente rappresentati come istogrammi che riportano l'abbondanza di ogni ione in funzione della sua massa, ipotizzando ragionevolmente che tutti gli ioni prodotti dall'analisi abbiano carica singola.\nLe abbondanze vengono riportate come rapporto rispetto al picco base, che \u00e8 il picco pi\u00f9 abbondante osservato nello spettro. Tale normalizzazione permette di avere spettri che sono funzione solamente dell'analita e delle condizioni di analisi.\nIl picco base non sempre coincide con il picco molecolare o picco genitore, che \u00e8 invece il picco che corrisponde alla molecola ionizzata (ione molecolare) e che consente di stabilire quindi il peso molecolare dell'analita. In genere, pi\u00f9 uno ione molecolare \u00e8 stabilizzato (per effetto induttivo o per risonanza), maggiore \u00e8 la sua probabilit\u00e0 di giungere intatto al rivelatore, maggiore quindi sar\u00e0 la sua abbondanza. Dall'abbondanza del \"picco genitore\" \u00e8 possibile gi\u00e0 ipotizzare a quale classe di composti appartenga l'analita. Nel caso della ionizzazione da impatto a medie energie si ha:\nQualora si desideri aumentare l'abbondanza del \"picco genitore\", occorre o ridurre l'energia impiegata nella ionizzazione da impatto o ricorrere a tecniche di ionizzazione pi\u00f9 \"soft\" quali la ionizzazione chimica o di campo.\nInoltre esistono alcune regole empiriche per aiutare nell'identificazione della composizione elementare dell'analita, come ad esempio la regola dell'azoto.\nEffetti isotopici.\nIl numero di picchi osservati in uno spettro di massa \u00e8 sempre maggiore di quello dei frammenti prodotti dall'analisi, questo perch\u00e9 ogni picco \u00e8 accompagnato da \"picchi satellite\", prodotti da ioni contenenti isotopi minoritari dei vari elementi. Dato che i rapporti medi tra le diverse quantit\u00e0 di isotopi di uno stesso elemento in natura sono noti e sostanzialmente costanti, dall'abbondanza dei \"picchi satellite\" \u00e8 possibile ricavare informazioni che consentono di ipotizzare la formula bruta dell'analita.\nUn esempio particolarmente eclatante di questo effetto riguarda il cloro ed il bromo, la cui presenza nello spettro \u00e8 immediatamente evidente:\nUn effetto meno marcato \u00e8 prodotto anche dal carbonio, dato che 13C ha un'abbondanza in natura dell'1% circa.\nIl rapporto isotopico fa s\u00ec che ci sia un cluster isotopico molecolare, l'intensit\u00e0 relativa dei picchi M+1 m/z e M+2 m/z, dove M \u00e8 il picco dello ione molecolare, risente molto del rapporto isotopico. Sfruttando questo fenomeno \u00e8 stata ricavata una formula, una cui versione semplificata \u00e8 stata scritta da Fred McLafferty per i composti contenenti C, H, N, O, F, P, I, per determinare la formula bruta dell'analita, che evidenzia il grado di insaturazione del composto.\nEsistono in letteratura tabelle (le \"tabelle di Beynon\") che mettono in correlazione le distribuzioni dei \"picchi satellite\" con la formula bruta di un composto, inoltre tali funzioni sono ormai integrate nei \"software\" di analisi ed interpretazione degli spettri di massa.\nFrammentazioni.\nIl picco dello ione molecolare \u00e8 quello prodotto dalla molecola dell'analita; avendo perso un elettrone, la molecola \u00e8 diventata un \"radicale-ione\" che, instabile, si decompone in frammenti che sono radicali e ioni. I primi, essendo neutri, non giungono al rivelatore, ma la loro massa pu\u00f2 essere dedotta per differenza tra il peso molecolare del \"picco genitore\" e quello dei frammenti ionici.\nGli ioni sono anch'essi stabilizzati per effetto induttivo e per risonanza, pertanto la presenza nello spettro di ioni di pesi molecolari tipici \u00e8 rivelatrice della presenza di alcuni gruppi nella molecola. Possono avvenire ulteriori frammentazioni dei frammenti formatisi (\"frammentazione secondaria\")."}
{"id": "40681", "revid": "1258", "url": "https://it.wikipedia.org/wiki?curid=40681", "title": "Eziologia multifattoriale", "text": ""}
{"id": "40682", "revid": "510847", "url": "https://it.wikipedia.org/wiki?curid=40682", "title": "Malafede", "text": "La malafede (dal latino \"mala fides\") \u00e8 una motivazione comportamentale per la quale un individuo tende a mascherare le proprie intenzioni in modo da non far trapelare gli obiettivi disonesti che realmente persegue, pur agendo in modo formalmente corretto. Il termine \u00e8 pi\u00f9 propriamente usato con riferimento alla condotta di colui che sia in relazione falsamente franca con taluno, qualora stia cercando di procurarsi un vantaggio a scapito del suo interlocutore.\nIn senso giuridico, essa non esiste in quanto concetto a s\u00e9, ed \u00e8 solo deducibile \"a contrario\", come antitesi della buona fede (\"bona fides\") la quale, soprattutto in ambito negoziale, si elegge a requisito principe della formazione della volont\u00e0 dei soggetti.\nFilosofia.\nCome termine filosofico, Jean-Paul Sartre ha utilizzato \"malafede\" (\"mauvaise foi\" in francese) per definire i \"concetti di malafede\", che sono quelle affermazioni che in una posizione esistenziale devono essere credute, contemporaneamente, sia vere che false. Chi abbraccia uno di questi concetti non sta ingannando altre persone, e nemmeno si pu\u00f2 dire che commetta un errore logico; ma sta, in un certo senso, ingannando se stesso. Il termine \"malafede\" \u00e8 dunque utilizzato in un senso lontano dal suo significato comune."}
{"id": "40688", "revid": "1226", "url": "https://it.wikipedia.org/wiki?curid=40688", "title": "Fuzzy logic", "text": ""}
{"id": "40690", "revid": "1226", "url": "https://it.wikipedia.org/wiki?curid=40690", "title": "Logica sfocata", "text": ""}
{"id": "40691", "revid": "125378773", "url": "https://it.wikipedia.org/wiki?curid=40691", "title": "Mark Dacascos", "text": " \nBiografia.\nInfanzia.\nSuo padre, Al Dacascos, \u00e8 un famoso maestro di arti marziali e creatore dello stile Wun Hop Kuen Do (che unisce stili cinesi e filippini): diviene il primo insegnante del figlio quando questi compie 6 anni, cos\u00ec come lo era stato di Moriko McVey, madre di Mark. Lo stile del padre \u00e8 una derivazione del Kajukenbo (il cui nome deriva dalle iniziali degli stili che raggruppa: karate, J\u016bd\u014d, kenp\u014d, boxe), ed \u00e8 stato sviluppato nelle isole Hawaii.\nQuando il padre di Mark si risposa con Malia Bernal, pi\u00f9 volte campionessa femminile statunitense di arti marziali (armi, combattimento e forme), quest'ultima diviene la seconda maestra di Mark. Malia \u00e8 stata anche la prima donna ad apparire sulla copertina dell'illustre rivista statunitense \"Black Belt\", dedicata al mondo delle arti marziali.\nNel 1973, all'et\u00e0 di 9 anni, Mark vince il suo primo torneo internazionale, il Long Beach Internationals.\nAdolescenza.\nNel 1981, all'et\u00e0 di 17 anni, si trasferisce a Taipei, in Taiwan, per studiare con il suo terzo maestro, Shen Muo-Hui, esperto di Chin-Na e di Shuai Jiao (versione cinese della lotta).\nStudia anche alcuni stili del kung-fu Shaolin dal maestro Jiang Hao-Quane il Karate.\nInoltre studia capoeira con Amen Santo, il quale recita con Mark nel film \"Solo la forza\" (\"Only the Strong\", 1993).\nLa notoriet\u00e0.\nMark ottiene la copertina e uno speciale su di lui su \"Men's Fitness\" del novembre 1998, e appare sulla copertina della rivista specialistica \"Inside Kung Fu\" nel gennaio 1999.\nNel 1985, come racconta lo stesso Mark, mentre gira con la fidanzata per Chinatown, a San Francisco, viene fermato da due agenti cinematografici che gli chiedono se sia un attore. Alla risposta negativa gli propongono un provino, e cos\u00ec lo stesso anno Mark si ritrova attore in un film, \"Dim Sum: A Little Bit of Heart\" (alla fine delle riprese, per\u00f2, le sue scene verranno tagliate). Dopo qualche apparizione in film minori come \"Angel Town\" (1990) o \"L'oro dei Blake\" (\"Dead on the Money\", 1991), il successo arriva con \"Solo la forza\" (\"Only the Strong\", 1993), dove interpreta un insegnante di capoeira che tenta di insegnare questo stile a dei ragazzi sbandati per salvarli dalla vita di strada. Lo stesso anno viene preso in considerazione (ma poi scartato) per la parte di Bruce Lee nel film briografico \"Dragon - la storia di Bruce Lee\".\nSeguono altri B-movie come \"Guerriero senza tempo\" (\"American Samurai\", 1993) e \"Double Dragon\" (1994), quest'ultimo tratto dal famoso videogioco omonimo. Nel 1995 interpreta Matt Reeves, l'amico di David Sloane in \"Kickboxer 5\", quinto e ultimo episodio della saga iniziata da Jean-Claude Van Damme.\nIl successo e la notoriet\u00e0 cinematografica gli arrivano nel 1995 con \"Crying Freeman\" di Christophe Gans, trasposizione del famoso manga omonimo. Ma mentre aumenta la sua fama, diminuisce la sua marzialit\u00e0 sullo schermo. Infatti in \"Crying Freeman\" Mark riduce al minimo la sua prestanza atletica, lasciando cos\u00ec trapelare anche la sua bravura recitativa.\nInfatti nei film seguenti, come \"Incubo mortale\" (\"Deadly Past\", 1995) o \"DNA\" (1997), Mark si impegna esclusivamente come attore, lasciando da parte la sua eccezionale prestanza atletica o la sua marzialit\u00e0.\nL'unica eccezione arriva con \"Drive\" (1997), di Steve Wang, film che nasce esclusivamente come film di arti marziali, e in cui Mark mostra il meglio delle sue capacit\u00e0, come a voler dimostrare di essere s\u00ec un bravo attore, ma anche un ottimo artista marziale. Una curiosit\u00e0 \u00e8 data dal fatto che nel film, quando al personaggio di Mark viene chiesto come si chiami, per nascondere la propria identit\u00e0 lui risponde \"Sammo Hung\", per omaggiare il grande regista e attore di Hong Kong. Il quale, come a volerlo ringraziare, lo chiama l'anno successivo a partecipare ad un episodio della serie \"Pi\u00f9 forte ragazzi\" (\"Martial Law\"), da lui ideata e interpretata.\nIl corvo.\nIl 1998 \u00e8 l'anno che vede Mark nei panni di Eric Draven, il protagonista de \"Il Corvo\" (1994) interpretato da Brandon Lee. Visto infatti il successo di questo film, nasce un telefilm con Mark protagonista, intitolato \"The Crow: Stairway to Heaven\". Ne viene girata solo una stagione, per un totale di 22 episodi e trasmessa su Italia 1 nel 2003. Escono persino in DVD, formato film, col titolo \"Il corvo: La resurrezione\" (episodi: \"Anime senza pace\" e \"Il patto del serpente\"), \"Il corvo: La forza oscura\" (\"Il padre scomparso\"), e \"Crow Vs. Crow\" (episodi: \"La resurrezione di Lazzaro\" e \"Omicidi con esca\").\nAnni 2000.\nMentre Mark negli anni successivi sembra specializzarsi in B-movie d'azione (ma non di arti marziali), come \"Codice criminale\" (\"No Code of Conduct\", 1998) o \"La base\" (\"The Base\", 1999), un'altra eccezione arriva nel 2001, quando Christophe Gans, il regista di \"Crying Freeman\", lo rivuole per un suo film, \"Il patto dei lupi\" (\"Le Pacte des loups\"). Il film \u00e8 prima un grande successo europeo, poi internazionale, e anche se Mark non ha spazio come attore, pu\u00f2 per\u00f2 mostrare la sua bravura atletica e marziale, dando corpo a dei combattimenti a cui ormai i suoi fan non erano pi\u00f9 abituati.\nUn'altra occasione \"marziale\" arriva nel 2003 da Andrzej Bartkowiak, che lo chiama per il suo \"Amici x la morte\" (\"Cradle 2 the Grave\"), dove interpreta il suo primo ruolo da cattivo. Il film per\u00f2 vede la presenza in ruoli da protagonisti di Jet Li e DMX, due grandi personaggi, in generi differenti, che rubano la scena a Mark, il quale non ha modo di farsi apprezzare nel film.\nNel 2010 viene ingaggiato dalla CBS per interpretare il cattivo per eccellenza, Wo Fat, nel remake di \"Hawaii Five-0\"\nDal 2013 prende parte alla seconda stagione della web serie di \"Mortal Kombat: Legacy\", nel ruolo di Kung Lao.\nVita privata.\nNel 1998 sposa Julie Condra, con cui aveva recitato insieme nel film \"Crying Freeman\" (1995). Con lei ha avuto un figlio, Makoalani Charles Dacascos, nato il 31 dicembre 2000 ad Oahu nelle Hawaii.\nDoppiatori italiani.\nNelle versioni in italiano dei suoi film, Mark Dacascos \u00e8 stato doppiato da:"}
{"id": "40692", "revid": "1226", "url": "https://it.wikipedia.org/wiki?curid=40692", "title": "Sport equestri", "text": ""}
{"id": "40695", "revid": "1652635", "url": "https://it.wikipedia.org/wiki?curid=40695", "title": "PH", "text": "Il pH \u00e8 una grandezza fisica che indica l'acidit\u00e0 (e quindi la basicit\u00e0) per gas e liquidi.\nIl simbolo \"pH\" fu creato nel 1909 dal chimico danese S\u00f8ren S\u00f8rensen.\nIl termine p (operatore) simboleggia due operazioni matematiche a partire dall'attivit\u00e0 del catione ossonio (idrossonio) in soluzione acquosa: si fa il logaritmo in base 10 dell'attivit\u00e0 e si mette il segno meno davanti. Per le propriet\u00e0 dei logaritmi, si ottiene il medesimo risultato anche calcolando il logaritmo del reciproco dell'attivit\u00e0 degli ioni ossonio.\nPertanto si definisce cos\u00ec:\nin cui formula_2 rappresenta l'attivit\u00e0 dei cationi ossonio. L'attivit\u00e0 degli ioni ossonio \u00e8 una grandezza adimensionale, infatti \u00e8 definibile in termini di concentrazione molare di ioni ossonio come:\nformula_3,\ndove formula_4 \u00e8 la concentrazione molare dei cationi ossonio, formula_5 \u00e8 la rispettiva concentrazione molare unitaria (introdotta unicamente allo scopo di rendere adimensionale l'argomento del logaritmo) e formula_6 \u00e8 il coefficiente molare di attivit\u00e0, un parametro adimensionale che misura le deviazioni dall'idealit\u00e0 dovute essenzialmente alle interazioni elettrostatiche tra gli ioni in soluzione.\nIl coefficiente di attivit\u00e0 tende all'unit\u00e0 (e pertanto l'attivit\u00e0 tende alla concentrazione molare dei cationi ossonio) in soluzioni acquose sufficientemente diluite (\u2264\u00a00,1\u00a0mol/dm\u00b3). In queste condizioni, l'equazione precedente si semplifica a:\nBench\u00e9 matematicamente non corretto, \u00e8 prassi, per brevit\u00e0, omettere l'indicazione della concentrazione unitaria nell'argomento del logaritmo (sottintendendone la presenza) e scrivere il pH semplicemente come:\nformula_8\nConvenzionalmente, il pH di soluzioni acquose assume valori compresi fra un minimo di 0 (massima acidit\u00e0) ed un massimo di 14 (massima basicit\u00e0). Al valore intermedio di 7 corrisponde la condizione di neutralit\u00e0, tipica dell'acqua pura a 25\u00a0\u00b0C. Il pH \u00e8 anche definito come il logaritmo decimale negativo della concentrazione di ioni formula_9 in soluzione, e si indica come:\nLa concentrazione \u00e8 misurata in moli / litro di soluzione, ed \u00e8 detta concentrazione molare. \nSe ad esempio una soluzione acquosa ha un pH pari a 3.5, dalle definizione risulta che la concentrazione di ioni formula_9 \u00e8:\nIl pH pu\u00f2 essere misurato per via elettrica, sfruttando il potenziale creato dalla differenza di concentrazione di ioni idrogeno su due lati di una membrana di vetro (si veda piaccametro), o per via chimica, sfruttando la capacit\u00e0 di alcune sostanze (dette indicatori) di modificare il loro colore in funzione del pH dell'ambiente in cui si trovano. Normalmente, sono sostanze usate in soluzione, come per esempio la fenolftaleina e il blu di bromotimolo.\nMolto spesso gli indicatori si usano anche supportati su strisce di carta (le cosiddette \"cartine indicatrici universali\"), le quali cambiano colore quando vengono immerse in sostanze acide o basiche. L'esempio pi\u00f9 comune \u00e8 quello delle \"cartine di tornasole\", di colore rosa in ambiente acido e azzurro in ambiente alcalino.\nAcidit\u00e0 e basicit\u00e0 delle soluzioni acquose.\nL'acqua distillata, (priva di sali e sostanze varie, a differenza di quella del rubinetto o delle bottiglie) non \u00e8 un buon elettrolita, cio\u00e8 non conduce corrente elettrica, in quanto in essa \u00e8 disciolta una quantit\u00e0 veramente esigua di ioni ossonio H3O+ (con carica positiva) e ossidrili OH- (con carica negativa), dovuti alla reazione di autoprotolisi dell'acqua secondo l'equilibrio:\nPer soluzioni diluite, dove \u00e8 lecito approssimare le attivit\u00e0 con le concentrazioni, la costante di autoprotolisi \u00e8 uguale al prodotto delle concentrazioni degli ioni ossidrili e ossonio:\nformula_13\nIl valore di formula_14 in acqua distillata a 25\u00a0\u00b0C e 100 kPa (condizioni STP) \u00e8 pari a formula_15.\nNell'acqua pura a 25\u00a0\u00b0C la condizione di elettroneutralit\u00e0 combinata con l'equilibrio di autoprotolisi impone che la concentrazione degli ioni [H3O+] e [OH-] provenienti dalla naturale dissociazione dell'acqua risulti\ncorrispondente al pH = 7, indicativo della neutralit\u00e0.\nPoich\u00e9 la costante di autoprotolisi cambia con la temperatura, questa concentrazione varia al variare della temperatura, e pertanto i calcoli andrebbero riferiti alla temperatura standard di 25\u00a0\u00b0C.\nPoich\u00e9 l'aggiunta di un acido o di una base all'acqua aumenta o diminuisce, rispettivamente, la concentrazione degli ioni [H3O+] rispetto al valore di neutralit\u00e0, una soluzione (a 25\u00a0\u00b0C) si dir\u00e0:\nUn modo pi\u00f9 semplice per esprimere l'acidit\u00e0 o alcalinit\u00e0 di una soluzione \u00e8 la \"funzione pH\", riportata nell'introduzione. L'uso della funzione pH \u00e8 molto utile, poich\u00e9 permette di restringere l'intervallo di una scala di valori numerici. Quindi, l'uso della funzione pH permette di affermare che (a 25\u00a0\u00b0C) la soluzione \u00e8:\nUna rapida misura del pH \u00e8 possibile con le cosiddette cartine indicatrici universali, sottili strisce o nastri di carta impregnati di una miscela di diversi indicatori. Di colore giallo quando asciutte, esposte a una soluzione acquosa acida o basica cambiano colore in funzione del pH della soluzione:\npOH.\nIn modo analogo si pu\u00f2 introdurre il pOH:\nL'uso del pH e del pOH consente di esprimere il prodotto ionico dell'acqua nel seguente modo:\nLa relazione indica che in una soluzione acquosa a 25,00\u00a0\u00b0C la somma del pH e del pOH deve essere sempre uguale a 14. Conoscendo il pH o il pOH \u00e8 possibile risalire alle concentrazioni [H3O+] e [OH-], attraverso le seguenti espressioni:\nSimmetricamente al pOH, il pH \u00e8 anche definito come il logaritmo decimale negativo della concentrazione di ioni formula_9 in soluzione, e si indica come:\nLa concentrazione \u00e8 misurata in moli / litro di soluzione, ed \u00e8 detta concentrazione molare. \nSe ad esempio una soluzione acquosa ha un pH pari a 3.5, dalle definizione risulta che la concentrazione di ioni formula_9 \u00e8:\nStandard per la misurazione del pH.\nLo standard internazionale accettato \u00e8 una soluzione acquosa 0,05 M di idrogenoftalato di potassio, al cui pH a 25,00\u00a0\u00b0C \u00e8 stato attribuito il valore pH = 4,005.\nSono comunque stati definiti numerosi altri standard secondari, il cui pH \u00e8 stato misurato con la massima accuratezza possibile nei confronti del pH dello standard principale.\nIl pH nella calibrazione dell'elettrodo a vetro.\nEssendo disponibili un gran numero di standard secondari, \u00e8 possibile utilizzare nella calibrazione dell'elettrodo a vetro uno standard avente pH vicino a quello della soluzione incognita, o meglio ancora due standard aventi pH di poco superiore e inferiore a quello incognito, in modo da minimizzare l'eventuale comportamento \"non ideale\" dell'elettrodo stesso. Pu\u00f2 infatti verificarsi che la pendenza della retta che lega la forza elettromotrice della cella creata per la misurazione al pH sia leggermente diversa dal valore \"Nernstiano\" (formula_30), pari a 59,16 mV a 25,00\u00a0\u00b0C.\npH di viraggio.\n\u00c8 detto pH di viraggio il valore del pH corrispondente al cambio di colore di un indicatore: questo valore \u00e8 quindi utile per determinare quale indicatore \u00e8 pi\u00f9 opportuno utilizzare in una titolazione fra un acido e una base. Infatti, il pH di viraggio dovrebbe corrispondere al punto di equivalenza, quando gli equivalenti dei due componenti sono in numero uguale.\nProtoni acidi nei composti organici.\nNei composti organici solitamente i protoni legati ai carboni hanno una bassa acidit\u00e0, tuttavia alcuni di loro sono capaci di potersi staccare dalla molecola (da qui la loro acidit\u00e0) con una certa facilit\u00e0. Anche se l'acidit\u00e0 non \u00e8 paragonabile con un acido forte formula_31 il fenomeno diventa importante quando questi entrano in contatto con una base di discreta forza, in grado di staccare il protone. Questo aspetto \u00e8 di interesse perch\u00e9 le reazioni acido-base sono importanti nella chimica organica. \nQui sopra \u00e8 mostrato il distacco di un protone in alfa a un carbonile, con formula_32, che in confronto con l'acidit\u00e0 dei protoni di un alcano formula_33 \u00e8 molto pi\u00f9 bassa. Il distacco in questo caso pu\u00f2 essere spiegato osservando che il carbanione \u00e8 stabilizzato da una risonanza, in particolare una tautomeria cheto-enolica.\nNota per completezza.\nLa scala internazionale del pH si basa su concentrazioni espresse in mol/kg anzich\u00e9 in mol/L. Questo perch\u00e9 le concentrazioni possono essere misurate in termini di massa molto pi\u00f9 accuratamente che in termini di volume. Anche se per la maggior parte degli scopi pratici questa differenza \u00e8 irrilevante.\nNote storiche ed etimologiche.\nRiguardo l'etimologia del termine pH \u00e8 nata una questione. Secondo alcuni la \"p\" indicherebbe semplicemente l'operatore matematico descritto precedentemente, altri invece pensano che stia per \"pondus\" (\"peso\" in latino), oppure \"power\" (potenza in inglese). Queste ultime due interpretazioni sono alquanto illogiche visto che S\u00f8rensen non pubblic\u00f2 che in tre lingue: tedesco, francese e danese. \u00c8 interessante notare che S\u00f8rensen ha utilizzato spesso la \"q\" invece della \"p\" per designare l'elettrodo di riferimento (a idrogeno).\nOriginariamente S\u00f8rensen utilizz\u00f2 come simbolo \"\"Ph\", il quale poi mut\u00f2 \"PH\" e solo negli anni venti divenne il definitivo \"pH\", dove \"p\"\" ha la nota funzione di operatore matematico."}
{"id": "40698", "revid": "2039709", "url": "https://it.wikipedia.org/wiki?curid=40698", "title": "Montserrat (isola)", "text": "Montserrat \u00e8 un'isola delle Piccole Antille, situata nel mar dei Caraibi, nel gruppo delle Isole Sopravento settentrionali. \u00c8 un territorio del Regno Unito.\nStoria.\nIl nome all'isola fu dato da Cristoforo Colombo quando la scopr\u00ec nel 1493, e deriva dal nome del monte presso Barcellona, sul quale sorge il monastero di Montserrat.\nDal 1632 l'isola divenne un rifugio di cattolici irlandesi che erano stati cacciati dall'Inghilterra. La sua posizione strategica fu causa di aspre contese fra inglesi e francesi, fino a quando con il trattato di Versailles del 1783 l'isola pass\u00f2 alla giurisdizione territoriale del Regno d'Inghilterra. Della presenza di irlandesi a Montserrat restano oggi i cognomi degli abitanti, anche se di origini africane, una spiccata cadenza irlandese nel linguaggio e alcune tradizioni come la \"Festa di San Patrizio\", unitamente al culto cattolico.\nMontserrat \u00e8 un territorio d'oltremare del Regno Unito, ed \u00e8 stata una colonia britannica sino al gennaio del 1967. Gran parte di quest'isola \u00e8 stata devastata a causa dell'eruzione del vulcano di Montserrat, il Soufri\u00e8re Hills che, rimasto inattivo per lungo tempo, ricominci\u00f2 ad avere eruzioni il 18 giugno 1995, costringendo due terzi della popolazione ad abbandonare la parte meridionale dell'isola e di conseguenza anche la sua capitale Plymouth, rimasta parzialmente sepolta. Le eruzioni si sono poi susseguite, rendendo gran parte del territorio inabitabile ad eccezione della parte settentrionale, che \u00e8 protetta dalla collina centrale denominata \"Center Hill\". In questa parte vi \u00e8 la vita sociale e amministrativa dell'isola, poich\u00e9 si sono stabiliti in piccoli agglomerati urbani i pochi abitanti che non sono espatriati.\nNel 2012 \u00e8 stata pianificata la costruzione di una nuova capitale e di un nuovo porto a Little Bay, poco a nord di Brades; una volta reperiti i fondi necessari, i lavori sono iniziati nel 2019.\nLa \"Exclusion Zone\", istituita in seguito all'eruzione, copre ancora oggi l'intera parte meridionale dell'isola fino a circa due miglia dalla costa, e il vulcano \u00e8 monitorato dal Montserrat Volcano Observatory che ne studia l'evoluzione dei fenomeni lanciando gli eventuali messaggi di allerta alla popolazione.\nFauna e flora.\nL'uccello nazionale \u00e8 il minacciato rigogolo di Montserrat.\nPolitica.\nMontserrat \u00e8 un territorio britannico d'oltremare. Capo dello Stato \u00e8 quindi la sovrana britannica Elisabetta II del Regno Unito, rappresentata in loco dal Governatore.\nIn seguito alla promulgazione della nuova costituzione del 2010, la popolazione di Montserrat elegge un'Assemblea legislativa (\"Legislative Assembly\", prima della modifica costituzionale denominata \"Legislative Council of Montserrat\") di nove membri, tra i quali il Governatore sceglie il Premier di Montserrat (fino al 2010 il capo del governo aveva il titolo di Chief Minister), e, in accordo col Premier, tre ministri, uno dei quali sar\u00e0 nominato Vicepremier. Completano il Governo (\"Cabinet\", fino al 2010 \"Executive Council\") due membri \"ex officio\", l\"'Attorney-General\" ed il \"Financial Secretary\".\nForze armate.\nMontserrat \u00e8 difesa dal pi\u00f9 piccolo reparto dell'Esercito Britannico \"The Royal Montserrat Defence Force\", unit\u00e0 che i recenti tagli alla difesa hanno ridotto ad un singolo plotone di volontari; altra curiosit\u00e0 \u00e8 che questo plotone \u00e8 affiliato alle Irish Guards.\nSport.\nNella piccola dipendenza britannica esiste la nazionale di calcio che \u00e8 conosciuta grazie al documentario \"The Other Final\" di Johan Kramer del 2003. \u00c8 governato dalla federazione calcistica, ha il campionato di calcio Montserrat Championship; fanno parte sia della Confederation of North, Central America and Caribbean Association Football, per le competizioni nelle Americhe, sia della F\u00e9d\u00e9ration Internationale de Football Association, per le competizioni mondiali di calcio.\nNon solo di calcio, ha anche la Federazione di pallacanestro e la Federazione di pallavolo.\nGli sportivi montserratiani sono molto conosciuti per l'atletica leggera."}
{"id": "40703", "revid": "1446238", "url": "https://it.wikipedia.org/wiki?curid=40703", "title": "Targhe d'immatricolazione della Polonia", "text": "Le targhe d'immatricolazione della Polonia vengono utilizzate per identificare i veicoli immatricolati nel paese dell'Europa centrale.\nCaratteristiche ed evoluzione del sistema dal 2000.\nNelle targhe introdotte il 1\u00ba maggio 2000 la prima (l'unica nelle targhe ridotte per autoveicoli) lettera identifica il voivodato, mentre le lettere successive (due o una), indicano il distretto o, nel solo caso di Varsavia, i quartieri della capitale.\nLa lettera del voivodato \u00e8 seguita da un blocco alfanumerico che inizia con una cifra da 0 a 9 nelle sole targhe personalizzate e provvisorie (vd. \"infra\"). Le lettere utilizzate sono quelle dell'alfabeto latino eccettuata la \"Q\", sono pertanto escluse lettere con accenti o segni diacritici usate invece in altri Stati, in Germania per esempio. A fine luglio del 2002 sono state modificate la \"M\" e la \"W\". Il font adottato \u00e8 una variante del DIN 1451. A sinistra \u00e8 posizionata una banda blu verticale con la sigla automobilistica internazionale PL (a caratteri bianchi) in basso, sopra la quale dal 2000 fino al 30 aprile 2006 si trovava la bandiera della Polonia, che dal 1\u00ba maggio dell'anno suddetto \u00e8 stata sostituita dalle dodici stelle in circolo simbolo dell'Unione Europea.\nNelle targhe posteriori su due linee per autoveicoli e in quelle dei motoveicoli la banda blu \u00e8 seguita dalla sigla del voivodato e del distretto sulla riga superiore, una serie alfanumerica variabile occupa la linea inferiore.\nFra la sigla dell'area di provenienza e il blocco alfanumerico, da gennaio 2018 \u00e8 impresso su ogni targa emessa da maggio 2000 un ologramma di forma rettangolare: si tratta dello sticker di legalizzazione o anticontraffazione. Questo, all'atto dell'immatricolazione, viene fornito in tre copie: una (30 \u00d7 10 mm) va incollata sul libretto di circolazione, le due restanti (30 \u00d7 20 mm) su entrambe le targhe.\nEsiste poi un secondo bollino, quello di controllo (50 \u00d7 100 mm), con contorno olografico e targa stilizzata da applicare sul parabrezza nell'angolo inferiore destro. Nonostante la riforma grafica del 2006 con l'introduzione del simbolo dell'UE, la targa presente su tale adesivo \u00e8 rimasta con la bandiera nazionale del design precedente.\nInizialmente, per ottemperare ad una circolare europea, erano state emesse targhe con soli sette caratteri, in modo da renderne pi\u00f9 agevole la lettura. Tuttavia, essendo il sistema delle sigle distrettuali misto, con capoluoghi indicati da due o tre lettere, ci\u00f2 comportava che per non superare i sette caratteri, le targhe delle province con tre lettere dovessero contenere solo quattro caratteri alfanumerici in luogo dei cinque presenti nelle targhe di quelle con due lettere, seguendo una numerazione che partiva da quattro cifre e introducendo in seguito prima una lettera in tutte e quattro le posizioni possibili, poi due. Ciononostante in alcune aree densamente popolate tale scelta si \u00e8 rivelata sbagliata e, per ovviare all'esaurimento delle combinazioni possibili, non volendo optare per l'uso di pi\u00f9 di due lettere nel blocco alfanumerico (dato che ci\u00f2 avrebbe introdotto nel sistema l'uso di parole e in Polonia le targhe personalizzate sono costose), si \u00e8 deciso di emettere, nelle sole province che hanno esaurito le combinazioni possibili, targhe ad otto caratteri, in cui la combinazione alfanumerica sale a cinque cifre anche nelle province con sigle costituite da tre lettere. Solamente nei distretti in questione si \u00e8 quindi provveduto a rimpicciolire la dimensione di numeri e lettere per far posto all'ottavo carattere. Nelle targhe con sigle a tre lettere alcune combinazioni (fra cui WZY 1234 e WZY 123A, dove W indica il voivodato e ZY il distretto, in questo caso di \u017byrard\u00f3w) sono state escluse per evitare coincidenze alfanumeriche con il precedente sistema, in vigore dal 1976 fino al 30 aprile 2000. Va inoltre segnalata la particolarit\u00e0 sopra accennata della capitale, in cui ogni quartiere ha una propria sigla nelle targhe. Tale decisione \u00e8 stata presa per ovviare all'altissimo numero di immatricolazioni e reimmatricolazioni (in Polonia la targa deve essere cambiata se si cambia residenza).\nVarianti del formato standard.\nTarghe personalizzate.\nLe dimensioni dei formati e i colori sono identici a quelli delle targhe ordinarie. Ogni targa personalizzata deve iniziare con la lettera identificativa del voivodato; questa \u00e8 seguita da una cifra e da uno spazio. I restanti caratteri, che variano da tre a cinque, possono essere scelti dal proprietario, tuttavia il primo carattere dopo lo spazio dev'essere una lettera, non viene utilizzata la \"Q\", la combinazione non deve formare parole offensive, non ci possono essere pi\u00f9 di due cifre alla fine della sequenza alfanumerica. La sovrattassa attuale ammonta a circa 240 \u20ac.\nVeicoli elettrici o alimentati a idrogeno.\nLe serie sono identiche a quelle sopra elencate per le varie categorie di veicoli; non sono previste numerazioni distinte. Queste targhe, con caratteri neri su fondo verde chiaro, sono state introdotte a gennaio del 2020 per i veicoli a zero emissioni la cui fonte di energia non \u00e8 la combustione di idrocarburi. Possono essere rilasciate per autoveicoli (con formato su unica o doppia linea oppure ridotto), macchine agricole, motoveicoli nonch\u00e9 ciclomotori, anche come targhe personalizzate (eccetto i ciclomotori). Il proprietario di un veicolo di questo tipo, se lo ha precedentemente immatricolato utilizzando targhe ordinarie, pu\u00f2 richiedere una nuova targa con tale formato senza far modificare il numero di immatricolazione.\nTarghe diplomatiche.\nNelle targhe diplomatiche, che hanno scritte bianche su sfondo blu elettrico, la prima lettera \u00e8 sempre una W ed \u00e8 seguita da un numero di sei cifre: le prime tre identificano il Paese della rappresentanza o l'organizzazione internazionale a cui \u00e8 intestato l'automezzo, le tre restanti indicano invece se il veicolo \u00e8 privato o no e lo status del proprietario, in base al seguente schema:\nVeicoli storici.\nI caratteri sono neri su fondo giallo con a destra il disegno stilizzato di un'auto o di una moto \"oldtimer\". Soltanto veicoli immatricolati da oltre 25 anni, fuori produzione da almeno 15 anni e contenenti almeno il 25% di parti originali possono essere registrati come storici, oltre a modelli anche pi\u00f9 recenti ma non prodotti in serie (prototipi).\nTarghe provvisorie e da esportazione.\nSerie introdotte il 1\u00ba luglio 2018:\nLettere e cifre sono rosse su fondo bianco. Un'etichetta con la forma di una ruota (il cui diametro misura 44 mm) \u00e8 posizionata nel formato ridotto tra la sigla identificativa dell'area di immatricolazione e la serie alfanumerica, negli altri due formati tra la prima e la seconda cifra; al centro sono segnate le cifre indicanti l'anno e all'esterno quella/e indicante/i il mese della validit\u00e0. Come in ogni targa temporanea, sul parabrezza non va incollato alcun adesivo. Fino a settembre 2002 lo stemma era rotondo e rosso con numeri gialli; le cifre indicanti l'anno erano di dimensioni pi\u00f9 grandi di quelle attuali.\nTarghe prova per concessionari.\nFormato precedente.\nQueste targhe, anch'esse rosse su fondo bianco, sono state emesse fino all'11 luglio 2019. L'ultimo carattere era sempre una B, lettera iniziale di \"Badawcza\", che in polacco sta per \"test drive\". Potevano essere utilizzate unicamente da concessionari, garagisti, industrie automobilistiche e laboratori di ricerca e sviluppo nel settore automobilistico.\nFormato attuale.\nA partire dall'11 luglio 2019, i concessionari di veicoli nuovi possono richiedere targhe speciali con caratteri di colore verde scuro su fondo bianco appositamente per test drive. La seconda lettera della serie alfanumerica \u00e8 sempre una P. Sono emesse esclusivamente per l'azienda stessa e non per un'autovettura specifica, il che significa che tali targhe possono essere apposte su pi\u00f9 veicoli contemporaneamente. Vengono rilasciate solo ai venditori di automobili e possono essere guidate unicamente dal proprietario della concessionaria, dai suoi dipendenti o clienti, purch\u00e9 questi siano affiancati dal titolare della concessionaria o da un suo dipendente.\nSistema in vigore dal 1976 al 2000.\nDal 1\u00ba luglio 1976 al 30 aprile 2000 le targhe ordinarie, su unica o doppia linea, avevano caratteri bianchi su fondo nero ed erano composte da tre lettere \u2013 le prime due identificavano la zona di immatricolazione \u2013 seguite da uno spazio ed un numero di quattro cifre. Nei voivodati che avevano esaurito tutte le combinazioni numeriche possibili (arrivando a 9999), dal 1996 alla serie del tipo codice_1 ne subentr\u00f2 una formata da tre cifre ed una lettera, del tipo codice_2.\nLe targhe dei motocicli e dei ciclomotori (queste ultime vennero introdotte nel 1983 ed erano verdi con caratteri bianchi) avevano dimensioni uguali a quelle attuali: rispettivamente 190 \u00d7 150 mm e 140 \u00d7 114 mm; le tre lettere erano posizionate sulla linea superiore, le quattro cifre su quella inferiore. Nel seguente elenco le sigle automobilistiche effettivamente emesse sono scritte in grassetto, sono invece riportati in \"corsivo\" i codici che sarebbero subentrati una volta esaurite tutte le combinazioni degli altri in uso nello stesso voivodato.\nSistema in vigore dal 1956 al 1976.\nDal 19 giugno 1956 al 30 giugno 1976 le targhe polacche erano di norma nere con caratteri bianchi; il formato su un'unica riga misurava 375 \u00d7 120 mm, quello su doppia linea (introdotto nel 1964) 290 \u00d7 230 mm. La serie constava di due lettere, un trattino e due gruppi di due cifre separati da un trattino pi\u00f9 corto. A partire dal 13 maggio 1964 le lettere potevano essere posizionate dopo le cifre. Dal 1\u00ba luglio dello stesso anno la serie dei rimorchi era composta da un'unica lettera e un numero di cinque cifre anzich\u00e9 quattro. La parte alfabetica che precedeva la numerazione aveva il seguente significato:\nLe targhe diplomatiche, introdotte nel 1964, si distinguevano per i caratteri gialli su fondo nero e le lettere fisse WZ; il secondo numero di due cifre identificava il Paese della rappresentanza o l'organizzazione internazionale a cui era intestato il veicolo. Le vetture di proprietari residenti all'estero avevano sempre la Z come seconda lettera. Le targhe d'immatricolazione provvisorie erano riconoscibili per i caratteri rossi su fondo bianco; il codice del voivodato era seguito dalle lettere PR, che stavano per \"Pr\u00f3ba\". Il numero di tre cifre poteva essere anteposto o posposto alle lettere."}
{"id": "40707", "revid": "524126", "url": "https://it.wikipedia.org/wiki?curid=40707", "title": "Multiprocessore simmetrico", "text": ""}
{"id": "40708", "revid": "599013", "url": "https://it.wikipedia.org/wiki?curid=40708", "title": "Smp", "text": ""}
{"id": "40710", "revid": "1305772", "url": "https://it.wikipedia.org/wiki?curid=40710", "title": "Paura e disgusto a Las Vegas", "text": "Paura e disgusto a Las Vegas \u00e8 un romanzo semi-autobiografico incentrato su di un viaggio effettuato nel 1971 dal giornalista e scrittore Hunter S. Thompson creatore del gonzo journalism alla volta di Las Vegas, citt\u00e0 statunitense del Nevada.\nTrama.\nCon 300 dollari in tasca ed una Chevrolet decappottabile rossa con un bagagliaio pieno zeppo di alcol e droghe di ogni genere, il giornalista Raoul Duke (alter ego dell'autore, nonch\u00e9 voce narrante della vicenda) ed il suo corpulento e incontrollabile avvocato samoano, il Dr. Gonzo (nome dietro il quale si cela in realt\u00e0 la figura dell'avvocato ed attivista \"chicano\" Oscar Zeta Acosta), partono per seguire una corsa motociclistica nel deserto; ma l'impresa si rivela ben presto impossibile da portare a termine. I due si scontrano infatti con la realt\u00e0 allucinante e allucinata (ed anche un po' \"kitsch\") della Las Vegas dei casin\u00f2 rapita dal sogno americano a basso costo.\nCinema.\nGli stessi personaggi del libro, Raoul Duke e Dr. Gonzo, furono portati sul grande schermo nel 1980 rispettivamente da Bill Murray e Peter Boyle nella pellicola mai distribuita in Italia Where the Buffalo Roam, basata anch'essa sui testi dello stesso Thompson.\nSuccessivamente nel 1998, il regista Terry Gilliam ha ricavato dal romanzo il film \"Paura e delirio a Las Vegas\", interpretato da Johnny Depp e Benicio del Toro.\nEdizioni.\nInizialmente pubblicato nel 1971 in due puntate sulla rivista \"Rolling Stone\", \"Paura e delirio a Las Vegas\" \u00e8 stato tradotto in italiano una prima volta nel 1978 da Alberto Gini per \"Arcana Editrice\" con il titolo \"Paranoia a Las Vegas\", ma l'edizione non ha avuto molta fortuna. Successivamente, Sandro Veronesi ha nuovamente tradotto il libro che \u00e8 stato pubblicato nel 1996 da \"Bompiani\", con l'aggiunta in appendice della \"Piccola Enciclopedia Psichedelica\", contenente un interessante glossario delle voci e dei riferimenti a luoghi e personaggi descritti nel libro."}
{"id": "40712", "revid": "124147134", "url": "https://it.wikipedia.org/wiki?curid=40712", "title": "Costante di dissociazione acida", "text": "La costante di dissociazione acida, (anche chiamata costante di ionizzazione acida, o costante di protolisi acida), rappresentata dal simbolo Ka, \u00e8 un valore che misura, a una data temperatura, il grado di dissociazione di un acido in soluzione. Maggiore \u00e8 il valore della costante, maggiore \u00e8 la tendenza dell'acido a dissociarsi, maggiore \u00e8 la sua \"forza\".\nDescrizione.\nData la reazione di dissociazione di un generico acido HA:\nla costante di dissociazione acida corrispondente viene calcolata come\nle cui parentesi quadre indicano la concentrazione molare della specie racchiusa all'interno.\nI valori delle costanti di dissociazione acide riportati in letteratura sono convenzionalmente quelli misurati a 25\u00a0\u00b0C; inoltre, a causa del vasto intervallo di valori che la costante pu\u00f2 assumere, \u00e8 spesso pi\u00f9 comodamente indicata secondo la corrispondente scala logaritmica, individuata dal simbolo pKa, il cui valore si calcola come\nPer soluzioni sufficientemente diluite di acidi deboli, per i quali la concentrazione della specie indissociata formula_4 pu\u00f2 essere ragionevolmente approssimata con il valore della concentrazione nominale dell'acido formula_5, il pH \u00e8 legato alla costante di dissociazione secondo la relazione\nInfatti, ponendo \nsi ha che\nda cui\ne"}
{"id": "40720", "revid": "767487", "url": "https://it.wikipedia.org/wiki?curid=40720", "title": "Kech", "text": "I Kech sono un gruppo musicale formatosi nel 2000 a Monza. Il loro nome \u00e8 semplicemente la fine di Marrakech (una delle principali citt\u00e0 del Marocco), pi\u00f9 una scelta ideologica che musicale, poich\u00e9 il gruppo suona rock. Nei loro brani i Kech fondono il pop britannico con il rock \"lo-fi\" statunitense (una sorta di movimento musicale nato negli Stati Uniti che prevede l'autopromozione e l'autoproduzione).\nIl gruppo \u00e8 composto da voce femminile (il cantato \u00e8 in inglese), due chitarre, un basso e una batteria, con l'aggiunta di un trombettista in alcune canzoni.\nNel novembre 2003 pubblicano il loro disco di debutto, \"Are You Safe? per Ouzel Records\".\nNel febbraio 2005 esce il 7\" split \"Pop Team / Alcatraz\", in collaborazione con il gruppo olandese Caesar. Segue nel marzo 2005 il secondo album \"Join The Cousins primo per la label fiorentina Black Candy Records\". \nNel febbraio 2007 i Kech pubblicano il loro terzo album \"completo\", \"Good night for a Fight\" sempre per Black Candy Records."}
{"id": "40722", "revid": "1318658", "url": "https://it.wikipedia.org/wiki?curid=40722", "title": "Concentrazione di quantit\u00e0 di sostanza", "text": "La concentrazione di quantit\u00e0 di sostanza (o concentrazione molare, simbolo M o c), \u00e8 un'unit\u00e0 di misura della concentrazione di una specie chimica in una soluzione, \u00e8 definita come le moli di soluto presenti in un litro di soluzione. Il termine molarit\u00e0 \u00e8 ancora utilizzato ma la IUPAC ne sconsiglia l'utilizzo.\nLa concentrazione di quantit\u00e0 di sostanza, quindi, esprime il rapporto tra la quantit\u00e0 di chimica di soluto (espressa in moli) e il volume della soluzione (espresso in dm3).\nUna concentrazione molare unitaria \u00e8 quindi la concentrazione di una soluzione che ha disciolta una mole di soluto ogni litro di soluzione:\nIn relazione ad un composto ionico, che in realt\u00e0 non esiste sotto forma molecolare ma come reticolo cristallino, pi\u00f9 correttamente ci si riferisce alla formalit\u00e0 (simbolo F).\nLa concentrazione di quantit\u00e0 di sostanza non fa infatti parte del Sistema Internazionale delle unit\u00e0 di misura, secondo il quale \u00e8 una unit\u00e0 obsoleta (cos\u00ec come la normalit\u00e0 N e molalit\u00e0 m) e viene sostituita dall'unit\u00e0 kmol/m3 o mol/dm3 (quest'ultima \u00e8 consigliata dalla IUPAC).\nEsempio.\nSi vuole ricavare la concentrazione in molarit\u00e0 di 146\u00a0g di NaCl (cloruro di sodio) in 500\u00a0cm\u00b3 di soluzione. \nRicaviamo prima la quantit\u00e0 di soluto:\nQuindi dividiamo per il volume della soluzione in litri:\nLa concentrazione in unit\u00e0 SI sarebbe invece espressa:"}
{"id": "40726", "revid": "599013", "url": "https://it.wikipedia.org/wiki?curid=40726", "title": "Rpg", "text": ""}
{"id": "40741", "revid": "599013", "url": "https://it.wikipedia.org/wiki?curid=40741", "title": "Grv", "text": ""}
{"id": "40743", "revid": "123701760", "url": "https://it.wikipedia.org/wiki?curid=40743", "title": "Fantascienza hard", "text": "La fantascienza hard (dall'inglese \"hard science fiction\"), detta anche fantascienza tecnologica, \u00e8 una categoria della fantascienza caratterizzata dall'enfasi per il dettaglio scientifico o tecnico, o per l'accuratezza scientifica, o da entrambi. Il termine fu usato per la prima volta sulla stampa nel 1957 da P. Schuyler Miller in una recensione di \"Isole nello spazio\" di John W. Campbell, Jr. sulla rivista \"Astounding Science Fiction\". Il termine complementare \u00e8 fantascienza soft (\"soft science fiction\", coniato per analogia con \"hard science fiction\") apparso per la prima volta alla fine degli anni settanta come un modo per descrivere la narrativa fantascientifica nella quale la scienza non \u00e8 preminente, o che viola le conoscenze scientifiche dell'epoca in cui fu scritta.\nIl termine \u00e8 stato coniato per analogia con la popolare distinzione tra \"scienze dure\" o \"hard\" (scienze naturali) e \"scienze molli\" o \"soft\" (scienze sociali). Nessuno dei due termini \u00e8 parte di una tassonomia rigorosa: sono piuttosto modi approssimativi che recensori e commentatori hanno trovato utili per caratterizzare delle storie. La classificazione \"fantascienza hard\" rappresenta una posizione su una scala da \"pi\u00f9 morbida\" a \"pi\u00f9 dura\", non una classificazione binaria.\nLa fantascienza hard costituisce in gran parte una categoria letteraria, poich\u00e9 solo raramente la complessit\u00e0 fisica e il dettaglio scientifico sono trasposti sullo schermo senza rimanere vittima delle licenze artistiche e di post-produzione. Una delle eccezioni pi\u00f9 illustri \u00e8 per\u00f2 il film \"\" del 1968 di Stanley Kubrick (che omette comunque gran parte delle nozioni scientifiche e informatiche riportate nel da Arthur C. Clarke).\nRigore scientifico.\nIl cuore della designazione di \"fantascienza hard\" \u00e8 il rapporto tra il contenuto scientifico e l'atteggiamento verso il resto della narrazione, e (per alcuni lettori, almeno) la \"durezza\" o il rigore della scienza stessa.\nUn requisito per la fantascienza hard \u00e8 procedurale o intenzionale: una storia dovrebbe cercare di essere precisa, logica, credibile e rigorosa nel fare uso delle odierne conoscenze scientifiche e tecniche che rendono praticamente e/o teoricamente possibili la tecnologia, i fenomeni, gli scenari e le situazioni, e le scoperte successive non necessariamente invalidano l'etichetta. Ad esempio, P. Schuyler Miller ha chiamato fantascienza hard il romanzo \"Polvere di Luna\" (\"A Fall of Moondust\", 1961) di Arthur C. Clarke e la designazione resta valida anche se un elemento cruciale della trama, l'esistenza di profonde tasche di \"polvere lunare\" in crateri lunari, \u00e8 ormai notoriamente errato. Vi \u00e8 un certo grado di flessibilit\u00e0 su quanto una storia possa allontanarsi dalla \"vera scienza\" prima di lasciare il regno della fantascienza hard.\nAlcuni autori evitano scrupolosamente gli elementi non plausibili come i viaggi pi\u00f9 veloci della luce, mentre altri accettano tali concetti (a volte indicati come \"meccanismi abilitanti\", in quanto sono meccanismi narrativi che consentono alla storia di svolgersi), ma si concentrano nel raffigurare realisticamente i mondi che una tale tecnologia potrebbe rendere possibili. In questa prospettiva, la \"durezza\" di una storia scientifica non \u00e8 tanto una questione di assoluta accuratezza del contenuto scientifico, quanto piuttosto di rigore e coerenza con cui sono risolte le varie idee e le possibilit\u00e0.\nI lettori di \"fantascienza hard\" spesso cercano di trovare imprecisioni nelle storie, un processo che Gary Westfahl sostiene essere chiamato \"il gioco\" dagli scrittori. Ad esempio, un gruppo al MIT ha concluso che il pianeta Mesklin nel romanzo del 1953 \"Mission of Gravity\" di Hal Clement avrebbe dovuto avere un bordo affilato all'equatore; una classe di una scuola superiore in Florida ha calcolato che nel romanzo \"I burattinai\" (\"Ringworld\", 1970) di Larry Niven, il terreno vegetale sarebbe scivolato in mare in poche migliaia di anni.\nLo stesso libro esibisce notoriamente una devastante imprecisione: l'eponimo Mondo Anello non \u00e8 collocato in un'orbita stabile e potrebbe collidere con il sole senza una stabilizzazione attiva. Niven corregge questi errori nel suo seguito \"I costruttori di Ringworld\" (\"The Ringworld Engineers\", 1980).\nOpere rappresentative.\nOrdinate cronologicamente per anno di pubblicazione."}
{"id": "40744", "revid": "1226", "url": "https://it.wikipedia.org/wiki?curid=40744", "title": "LARP", "text": ""}
{"id": "40745", "revid": "125975326", "url": "https://it.wikipedia.org/wiki?curid=40745", "title": "Distopia", "text": "Una distop\u00eca, o anche anti-utopia, contro-utopia, utopia negativa o cacotopia, \u00e8 una descrizione o rappresentazione di una realt\u00e0 immaginaria del futuro, ma prevedibile sulla base di tendenze del presente percepite come altamente negative, in cui viene presagita un'esperienza di vita indesiderabile o spaventosa. Ponendosi in contrapposizione ad un'utopia, una distopia viene tipicamente prefigurata come l'appartenenza ad un'ipotetica societ\u00e0 o ad un ipotetico mondo caratterizzati da alcune espressioni sociali o politiche opprimenti, spesso in concomitanza o in conseguenza di condizioni ambientali o tecnologiche pericolose, che sono state portate al loro limite estremo.\nEtimologia.\nIl termine distopia \u00e8 composto dai termini del greco antico \"\u03b4\u03c5\u03c2-\" (\"dys\") = \"cattivo\", un prefisso che aggiunge il concetto altamente negativo di contrariet\u00e0, difficolt\u00e0, erroneit\u00e0, dubbiezza, e \"\u03c4\u03cc\u03c0\u03bf\u03c2\" (topos) = \"luogo\". Il termine cacotopia \u00e8 formato dall'aggettivo greco \"\u03ba\u03b1\u03ba\u03cc\u03c2\" (cac\u00f2s) = \"cattivo\" e \"\u03c4\u03cc\u03c0\u03bf\u03c2\" (topos). Gli altri sinonimi sono formati da \"\u1f00\u03bd\u03c4\u03af\" (anti) = \"contro\" oppure \"\u03c8\u03b5\u03c5\u03b4\u03ae\u03c2\" (pseudes) = \"falso\" unite al termine \"utopia\", a sua volta composto da \"\u03bf\u1f50\" (u) = \"non\" e \"\u03c4\u03cc\u03c0\u03bf\u03c2\" (topos), che significa \"non-luogo\", cio\u00e8 un luogo che non esiste, da intendersi con l'accezione di \"luogo ideale\".\nSecondo l\"'Oxford English Dictionary\", il termine fu coniato nel 1868 dal filosofo John Stuart Mill, che si serviva anche di un sinonimo proposto da Jeremy Bentham nel 1818, \"cacotop\u00eca\". Entrambe le parole si basano sul termine utopia, luogo dove tutto \u00e8 come dovrebbe essere. \"Distopia\" \u00e8 quindi l'esatto opposto, un luogo del tutto spiacevole e indesiderabile. Spesso la differenza fra utop\u00eca e distop\u00eca dipende dal punto di vista dell'autore dell'opera. I testi distopici appaiono come opere di avvertimento, o satire, che mostrano le tendenze negative attuali svilupparsi sino a raggiungere dimensioni apocalittiche. Dunque la distopia descrive pericoli percepiti nella societ\u00e0 attuale ma collocati in un contesto distante nel tempo e nello spazio, come nelle opere fantascientifiche di H. G. Wells.\nTematiche narrative.\nTra le opere di rilievo del filone distopico vi sono le narrazioni fantapolitiche antitotalitarie della prima met\u00e0 del Novecento, tra cui \"Il padrone del mondo\" (\"Lord of the World\", 1907) di Robert Hugh Benson, \"Il tallone di ferro\" (\"The Iron Heel\", 1908) di Jack London, \"Noi\" (\"\u041c\u044b\", 1921) di Evgenij Ivanovi\u010d Zamjatin, che presenta gi\u00e0 tutti i tratti delle distopie moderne, \"Il mondo nuovo\" (\"Brave new world\", 1932) di Aldous Huxley, \"Qui non \u00e8 possibile\" (\"It Can't Happen Here\", 1935) di Sinclair Lewis, \"Antifona\" (\"Anthem\", 1938) di Ayn Rand e \"1984\" (\"Nineteen Eighty-Four\", 1949) di George Orwell e \"Il racconto dell\u2019ancella\" (\"The Handmaid\u2019s Tale\", 1985) di Margaret Atwood.\nNella narrativa un numero considerevole di storie di fantascienza, ambientate in un futuro prossimo e appartenenti al genere cyberpunk, usa le regole della distopia per delineare mondi dominati dalle corporazioni \"high-tech\" in cui i governi nazionali stanno diventando sempre pi\u00f9 irrilevanti. \u00c8 dunque il genere della fantascienza post apocalittica quello che pi\u00f9 caratterizza la narrativa distopica tra XX e XXI secoli, diffondendosi al punto di diventare il pi\u00f9 diffuso nelle serie destinate a un pubblico di giovani adulti (YA).\nAlcune caratteristiche sono comuni alla maggior parte dei romanzi distopici del Novecento e del XXI secolo. Pi\u00f9 precisamente, possono essere individuati due principali filoni narrativi: il primo rappresenta soprattutto eventuali societ\u00e0 future (rispetto al tempo in cui \u00e8 scritto il romanzo) in cui il potere dell'autorit\u00e0 (politica, religiosa, tecnologica, ecc.) pretende di controllare ogni aspetto della vita umana; il secondo rappresenta o la distruzione del vivere civile o una sua massima degradazione dovuta a catastrofi globali, per lo pi\u00f9 causate dall'uomo. Un terzo filone, che in un certo senso si pone a met\u00e0 tra i primi due, predilige la rappresentazione di determinate societ\u00e0 umane sull'orlo del disastro: in questo caso la fine della civilt\u00e0, che nella narrazione esiste ancora, viene avvertita come imminente.\nPer quanto riguarda il primo filone (dei \"totalitarismi\"):\nPer quanto riguarda il secondo filone (post apocalittico):\nOpere.\nElenco (non esaustivo) di alcune opere rilevanti."}
{"id": "40750", "revid": "547034", "url": "https://it.wikipedia.org/wiki?curid=40750", "title": "Quenya", "text": "Il quenya (IPA: ; in tengwar ) \u00e8 una lingua artificiale di Arda, l'universo immaginario fantasy creato dallo scrittore inglese J. R. R. Tolkien.\nDenominato \"qenya\" fino alla seconda met\u00e0 degli anni quaranta, venne sviluppato ininterrottamente a partire dal 1912 fino alla morte del suo creatore.\nParlato dalle razze elfiche dei noldor e dei vanyar, che raggiunsero Valinor e poi migrarono verso la Terra di Mezzo, il quenya \u00e8 un idioma fittizio ma grammaticalmente e storicamente realistico. Originario di Aman, sarebbe poi stato sviluppato dagli eldar sulla base di una lingua precedente, denominata eldarin comune, mantenendo ancora tutte le caratteristiche principali del primo linguaggio elfico.\nQuest'idioma, come gli altri linguaggi ideati da Tolkien, \u00e8 il risultato di processi linguistici \"graduali\" comuni a tutte le lingue elfiche, con le quali infatti condivide buona parte del lessico, della grammatica e della fonologia. Fuori da Aman questa lingua, nonostante la sua \"fama\" di lingua letteraria, venne presto soppiantata dal sindarin, rimanendo in uso solo presso i pi\u00f9 colti o come lingua scritta.\nEssendo stata creata puramente per scopi artistici, questa lingua non ha tuttora regolazioni ufficiali, nonostante ci siano molte fonti e siti considerati autorevoli dagli esperti e dagli appassionati della lingua. Tuttavia buona parte del lavoro svolto da Tolkien \u00e8 inedito.\nDa un punto di vista grammaticale la lingua ha un complesso sistema flessivo, ispirato principalmente al finlandese, e un gran numero di affissi e prefissi. Da un punto di vista fonetico, invece, la lingua \u00e8 molto simile al latino e alle lingue romanze, in particolare lo spagnolo e l'italiano.\nStoria esterna.\nIl quenya deve la sua origine ad altri tre linguaggi: nel 1905, il giovane Tolkien (gi\u00e0 impegnato nello studio del latino e dell'anglosassone) sent\u00ec due sue cugine (Mary e Marjorie Incledon) parlare in un linguaggio alquanto bizzarro, che usava solo nomi di animali e di numeri per formare parole di senso compiuto; intrigato e divertito da questa scoperta, inizi\u00f2 a parlarlo anche lui. Tempo dopo, gli stessi che avevano ideato il primo linguaggio, insieme ad alcuni amici e compagni di scuola del giovane Tolkien, ne crearono un altro, probabilmente spinti dall'idea di creare una lingua segreta, comprensibile solo per loro. Tale linguaggio, denominato \"nevbosh\", era formato da vocaboli inglesi, latini o francesi storpiati o invertiti. Tuttavia, col passare del tempo l'inversione e la storpiatura non bastarono pi\u00f9 ai creatori del nevbosh, che iniziarono a inventare nuovi termini (per esempio \"lint\", ovvero \"veloce\", rintracciabile anche in lingue successive tra cui nel quenya \"linta\"). Questa nuova versione quasi interamente ideata da Tolkien prese il nome di naffarin, e dai pochi testi rinvenuti pare assai pi\u00f9 simile alle future lingue elfiche rispetto al nevbosh, molto pi\u00f9 grezzo e informale.\nUn primo embrione di quenya venne sviluppato dall'autore intorno al 1910-1911, ma il nome \"qenya\" (ancora scritto senza la u) apparve solo intorno al 1915. Tolkien a quei tempi studiava al liceo di Exeter, dove dimostr\u00f2 un buon talento per le lingue e una spiccata capacit\u00e0 creativa. In poco tempo prese familiarit\u00e0 con diverse lingue antiche e moderne: il norreno, lo spagnolo, l'italiano, l'inglese antico, il gotico, il latino e il greco (sia antico sia moderno). Le lingue nordiche in particolare lo portarono in poco tempo a prendere spunto per il suo \"legendarium\" dalla mitologia nordica; \u00e8 da sottolineare specialmente l'enorme importanza di opere come l\"Edda in poesia\" o l\"Edda in prosa\" di Snorri Sturluson o delle opere in lingua anglosassone che furono particolarmente d'ispirazione per Tolkien. Nel 1914 egli si trov\u00f2 a studiare un frammento del poema \"Cristo\" di Cynewulf, scritto in anglosassone, che pu\u00f2 essere considerato di enorme importanza per una buona parte del \"legendarium\" tolkieniano.\nQuesta frase si ritrova con molte similitudini anche ne \"Le due torri\", nel quale \u00e8 fatta pronunciare a Frodo dentro la tana di Shelob:\nLe somiglianze semantiche dei due testi sono palesi, tuttavia \u00e8 da sottolineare anche la somiglianza fonetica tra il termine quenya \"aiya\" ed il termine anglosassone \"\u00e9ala\" (entrambi con il significato di \"salve\") e tra i nomi E\u00e4rendil ed Earendel.\nIn un periodo pi\u00f9 tardo Tolkien conobbe anche il finlandese, una scoperta per lui molto importante. Infatti, anni dopo, scrisse proprio a questo proposito:\nTale lingua port\u00f2 Tolkien ad entrare sempre pi\u00f9 in contatto con testi nordici come il \"Kalevala\", la cui influenza \u00e8 riscontrabile per esempio nei racconti riguardanti T\u00farin Turambar o nel manoscritto incompiuto \"La storia di Kullervo\".\nAnche l'italiano, sebbene in misura minore, ebbe un forte impatto sullo scrittore.\nTolkien concep\u00ec il quenya ancora prima di creare Arda ed i suoi popoli, imitando i meccanismi delle lingue naturali. Fece seguire a tale lingua un proprio corso storico, diversificandosi in numerosi dialetti. L'autore ide\u00f2 anche altre lingue (sebbene non altrettanto sviluppate) che erano imparentate con il quenya ma ben distinte da esso, per via della separazione delle diverse popolazioni elfiche durante le Ere di Arda.\nTolkien non smise mai, fino alla morte, di modificare e sviluppare il quenya (al contrario di quanto successe al sindarin, che, dopo alcune revisioni fondamentali, venne \"abbandonato\" quasi totalmente). Sia la grammatica sia il vocabolario furono sottoposti per decenni a continue modifiche, a volte radicali, che rendono molto diversi tra loro il quenya originario da quello maturo. Anche il nome del linguaggio sub\u00ec alcuni cambiamenti: al momento della sua creazione era chiamato \"qenya eldarissa\" o semplicemente \"qenya\", nome che rimase fino agli anni venti, quando venne modificato in favore della forma pi\u00f9 breve e sonora \"quenya\".\nLe influenze delle altre lingue.\nIl quenya \u00e8 la lingua ideata da Tolkien pi\u00f9 completa e ricca di vocaboli. L'autore si bas\u00f2 principalmente sulle seguenti lingue: il finlandese, il latino, il greco antico, l'italiano e lo spagnolo.\nSimilitudini e prestiti nei vocaboli quenya.\nIl lessico del quenya proviene in buona parte dal finlandese e dal greco.\nGli utilizzi del quenya in altre opere.\nTolkien utilizz\u00f2 la sua lingua, ed in parte il suo \"legendarium\", anche per altri scopi \"fuori da Arda\". Un chiaro esempio di questo fenomeno sono \"Le lettere di Babbo Natale\", una serie di lettere che l'autore di anno in anno spediva ai figli fingendosi Babbo Natale e raccontando le sue avventure al Polo Nord insieme ai suoi aiutanti. In due casi (le lettere del 1929 e del 1937) Tolkien scrisse alcune frasi in una lingua che pu\u00f2 essere facilmente ricondotta al qenya primordiale, definito \"quenya artico/qenya\" (\"arctic quenya/qenya\"). Tali frasi, raccontava Tolkien, erano usate dagli Elfi di Babbo Natale (Red Elven) e dall'Orso polare (Polar Bear), personaggi ricorrenti nelle lettere. Tolkien non intendeva pubblicare queste lettere n\u00e9 era intenzionato a farle pubblicare dalla sua famiglia.\nInoltre in questi scritti si possono ritrovare abbastanza spesso scorci di scrittura elfica (Tengwar) o dell'\"alfabeto dei Goblin\" (cirth), nonch\u00e9 il nome \"Ilbereth\", probabile \"progenitore\" fiabesco di Elbereth, personaggio del Silmarillion.\nStoria interna.\nLa prima lingua che gli Elfi parlarono, subito dopo il loro risveglio sulle sponde del Lago Cuivi\u00e9nen, nel 1050 degli Anni degli Alberi fu l'elfico primitivo, che intorno al 1105 si evolse nell'eldarin comune (da cui poi nacquero anche il telerin parlato dai Teleri e il sindarin). Da questa lingua, praticamente immutato, nacque il quenya, che col tempo si evolse in alcuni dialetti reciprocamente comprensibili: il noldorin quenya parlato dai \u00d1oldor (ossia \"Ngoldor\", oppure \"Noldor\" secondo una forma tarda ma pi\u00f9 usata) e il vanyarin quenya parlato dai Vanyar.\nIl quenya in breve tempo acquis\u00ec importanza, divenendo una delle lingue pi\u00f9 importanti di Arda (soprattutto dal punto di vista letterario), nonch\u00e9 la prima ad essere messa per iscritto.\nL'invenzione dei primi caratteri elfici \u00e8 attribuita a R\u00famil, inventore delle Sarati, poi perfezionate da F\u00ebanor con le Tengwar.\nI Noldor che si rifugiarono nella Terra di Mezzo, in seguito all'oscuramento di Valinor, parlavano quenya anche con gli altri elfi. Tuttavia, quando Elu Thingol del Doriath, re dei Sindar (Elfi della stirpe dei Teleri che rimasero nel Beleriand anzich\u00e9 raggiungere Valinor) venne a conoscenza del Fratricidio da loro commesso nei confronti dei Teleri nel 1495 degli Anni degli Alberi, proib\u00ec l'uso del quenya in tutto il suo regno:\nI Sindar, comunque, furono lenti ad apprendere la lingua dei Noldor, mentre questi ultimi in quello stesso periodo avevano gi\u00e0 acquisito piena padronanza del sindarin (conosciuto anche come \"La favella del Beleriand\").\nA met\u00e0 della Prima Era il quenya fu abbandonato anche nel Beleriand a favore del sindarin, anche dagli stessi Noldor, che cominciarono ad usarla solo come lingua sapienziale. Chiunque parlasse quenya al di fuori di un ambito nobile (ad esempio in casa di Turgon) o in ambito letterario (dove era preferita, come lingua scritta, al sindarin) non veniva visto di buon occhio dai Sindar di quelle regioni.\nNel periodo di massimo splendore di N\u00famenor, il potere dei Dunedain (uomini abitanti di N\u00famenor) crebbe e le loro conoscenze (in tutti i campi del sapere) si andarono ampliando grazie all'amicizia con gli Eldar. Dapprima l'ad\u00fbnaico e il sindarin erano le uniche lingue parlate e conosciute, ma in seguito, con l'avvento dei primi commerci, colonizzazioni e scambi culturali, tra i grandi signori e tra i Re di N\u00famenor si diffuse anche la favella degli Eldar, fortificando l'antica alleanza tra i due popoli.\nTuttavia, con l'avvento del ventesimo sovrano di N\u00famenor Ar-Ad\u00fbnakh\u00f4r nel 2899 della Seconda Era, ci fu la definitiva, o quasi, emancipazione di N\u00famenor dagli elfi, tanto che il re proclam\u00f2 il suo nome per la prima volta in ad\u00fbnaico e non in quenya come era da tradizione. Nel 3102 Ar-Gimilz\u00f4r, divenuto ventitreesimo re di N\u00famenor, band\u00ec il quenya dal suo regno, tuttavia poi suo figlio Ar-Inzilad\u00fbn salito al trono nel 3177, preoccupato per i cattivi rapporti con gli Eldar rese nulla l'abolizione e prese, secondo l'antica usanza, nome in quenya \"Tar-Palant\u00edr\". Tuttavia, alla sua morte nel 3255, Ar-Pharaz\u00f4n, nipote del re, prese, senza diritto, il trono di N\u00famenor, sposando M\u00edriel, figlia di Tar-Palant\u00edr, contro il suo volere e, ingannato da Sauron che si era finto suo prigioniero, dichiar\u00f2 guerra ai Valar, sancendo la definitiva caduta di N\u00famenor, che venne abissata nel mare da Eru per l'oltraggio e, da l\u00ec in poi, chiamata \"Mar-nu-Falmar\" \"l'isola sotto i flutti\" e \"Atalant\u00eb\" \"la caduta\".\nIl quenya usato nella Terra di Mezzo, durante la Terza Era (il periodo corrispondente alle storie narrate ne \"Il Signore degli Anelli\"), era divenuto una lingua rituale e conosciuta soprattutto da studiosi e personalit\u00e0 importanti (qualcosa di analogo al latino nel Medioevo). Veniva insomma usato come linguaggio formale e per la scrittura, ma il linguaggio colloquiale era il sindarin. Tuttavia, i \u00d1oldor ricordavano ancora il quenya e lo consideravano la loro vera lingua madre, come testimoniato dalla reazione di compiacimento degli elfi quando Frodo li saluta con l'espressione \"Elen s\u00edla l\u00famenn'omentielvo\" (\"Una stella brilla sull'ora del nostro incontro\").\nI dialetti del quenya.\nDal quenya, come gi\u00e0 accennato, si diramarono due dialetti: il[vanyarin quenya parlato dai Vanyar e il noldorin (o noldorin quenya, o \u201cquenya esule\u201d) parlato dai Noldor che lasciarono Aman in esilio durante la Prima Era diretti verso la Terra di Mezzo e il Beleriand. Tuttavia questi due dialetti avevano poche differenze nella grammatica e nella forma e solo alcune nella fonologia tanto che Tolkien considerava i due dialetti ed il quenya lingue praticamente identiche.\nIn \"corsivo\" ci sono le principali differenze.\nIl vanyarin o quendya nacque dall'unione del quenya parlato in Aman e il valarin dei Valar e degli Ainur parlato anche fuori da E\u00e4. Il dialetto nato dalle due favelle aveva differenze prevalentemente fonetiche, infatti l'antico fonema \"\u00fe\" si trasform\u00f2 presto in \"s\" e nacquero i suoni \"lb\" (non consentito in quenya) al posto di \"lv\", \"ndy\" al posto di \"ny\", \"hw\" al posto di \"f\", \"z\" al posto di \"r\" e raramente \"w\" al posto di \"v\". Oltre poche altre \"inflessioni dialettali\" all'interno della declinazione di alcuni nomi le uniche altre vere differenze erano nel vocabolario, in parte ereditato dal valarin e caratterizzato da alcune tendenze verso il sindarin. Ad ogni modo, del valarin esistono ben poche informazioni ed \u00e8 considerato un dialetto solamente in base ai pochi nomi prevalentemente propri presenti nel \"legendarium\" tolkieniano.\nIl dialetto noldorin aveva ancora meno differenze dell'altro, infatti oltre a rari allungamenti tonici, caduta di vocali o ancor pi\u00f9 rari cambi consonantici, non aveva altre differenze tanto da essere considerato da alcuni non tanto un vero e proprio dialetto quanto piuttosto una \"parlata\" con minime differenze soprattutto in campo fonetico.\nSecondo alcuni anche il telerin comune sarebbe da intendersi come un dialetto del Quenya, tuttavia la diffusione e la \"nascita\" di queste lingue sono quasi parallele e nonostante, soprattutto in seguito allo stabilimento in Aman da parte dei Teleri (1150 ca. P.E.), le due lingue diventarono mutuamente intelligibili, questo fu un fenomeno tardo che mut\u00f2 entrambe le lingue favorendone la scomparsa a favore del sindarin, del nandorin e del doriathrin sviluppatisi partendo dalla stessa lingua dei Teleri.\nLe parentele con le altre lingue di Arda e le tecniche di Tolkien.\nTolkien era un filologo che conosceva i meccanismi di funzionamento di numerose lingue antiche e moderne; non stupisce quindi che fosse in grado di idearne di nuove. Tuttavia egli (contrariamente a quanto si potrebbe comunemente pensare) non invent\u00f2 le sue lingue per rendere pi\u00f9 realistici i propri racconti, anzi il meccanismo era esattamente inverso: erano le sue creazioni linguistiche a dargli continuamente nuovi spunti per le sue storie. Creare lingue era quello che Tolkien considerava il suo \"vizio segreto\", e per rendere il tutto maggiormente realistico, l'autore cre\u00f2 inizialmente delle \"radici comuni\" da cui fece poi derivare tutti i vari vocaboli di ogni lingua parlata in Arda.\nTolkien, come dichiarato dal figlio Christopher Tolkien durante un'intervista, non invent\u00f2 nuovi termini in maniera arbitrale ma li concep\u00ec partendo dalle radici, e con l'aggiunta di suffissi e prefissi e con varie mutazioni regolari minuziose anche per quanto riguarda possibili \"interventi esterni\" diedero vita quasi \"naturalmente\" ai vocaboli delle sue lingue. Seguendo questo principio \u00e8 facile capire come le varie lingue (specie quelle elfiche come il quenya o il sindarin) siano necessariamente imparentate tra di loro.\nPer capire al meglio questo processo, ecco una serie di comparazioni in cinque (o sei) lingue elfiche (quenya, sindarin, telerin, doriathrin, ilkorin ed Elfico primitivo) pi\u00f9 altre sei lingue: l'ovestron (la lingua comune), il khuzdul (la lingua segreta dei nani), il linguaggio nero (la lingua di Mordor, ideata da Sauron), il valarin (la lingua dei Valar), il rohirric (la lingua di Rohan) e l'ad\u00fbnaico (la lingua di N\u00famenor). A differenza della maggior parte delle lingue elfiche, di queste ultime lingue, fatta eccezione per l'Ad\u00fbnaico, si conoscono solo poche parole ritrovate nei vari manoscritti di Tolkien, quindi non si pu\u00f2 sapere quanto Tolkien ne avesse ulteriormente ampliato la grammatica ed il lessico.\nEcco l'Ave Maria in sindarin e in quenya, da notare le marcate somiglianze tra le due lingue.\nNella tabella qui sotto vengono presi ad esempio alcuni vocaboli con la loro provenienza e la loro forma nella maggior parte delle lingue create da Tolkien.\nDesignazioni del linguaggio.\nLa parola \"quenya\" (Inizialmente \"qenya\") o altrimenti \"quendya\" (nel dialetto vanyarin) \u00e8 un aggettivo formato dalla radice \"KWEN-\" da cui ad esempio anche \"Quendi\" ovvero \"Elfi\". Il significato \u00e8 quindi affine: \"elfico, quendico\". Tuttavia lo stesso termine \u00e8 anche associato alla radice \"KWET-\" \"parlare\".\nInfatti entrambe le radici provengono dalla radice \"KWE-\" da cui \"KWEN-\" e \"KWET\" erano derivate. Secondo Tolkien i pi\u00f9 dotti tra gli Elfi ritenevano che \"Quendi\" significasse \"coloro che parlano con voci\" e secondo Pengolodh \"quenya\" significa propriamente \"linguaggio, idioma\".\nComunque entrambe queste ipotesi \"interne\" al legendarium tolkieniano sono facilmente spiegabili col fatto che nessun'altra lingua elfica utilizzi l'aggettivo \"quen(d)ya\" per designare una qualunque \"lingua elfica\". Infatti almeno in teoria il nome completo della lingua sarebbe \"quen(d)ya lamb\u00eb\", ovvero \"Lingua elfica\". Tuttavia successivamente il vocabolo \"quenya\" venne usato esclusivamente come nome proprio e non pi\u00f9 come l'aggettivo derivato da \"Quendi\" (elfi). Tuttavia i Noldor non scordarono mai l'etimologia della parola, continuando a vedere la favella elfica come la pi\u00f9 nobile tra le lingue e l'unica recante nel suo stesso nome anche il nome della loro razza.\nNel corso della storia interna contenuta nel \"legendarium\" tolkieniano, la lingua ebbe molti altri nomi: \"parmalamb\u00eb\" o \"parmaquesta\" (\"lingua letteraria\", intesa pi\u00f9 che altro nella sua accezione scritta), \"tarquesta\" (\"alto idioma\", intesa invece come lingua parlata) o \"noldorin\" (\"l'alta lingua dei Noldor\") o ancora \"alta lingua dell'Occidente\", \"alto elfico\", \"lingua dei Noldor\" (Noldorin), \"lingua di Valinor\" o \"valinoreano\" (\"il linguaggio degli Elfi di Valinor\" essendo la lingua originaria di Valinor), \"eress\u00ebano\" o \"avalloniano\" (poich\u00e9 molti tra i Noldor dimoravano a \"Tol Eress\u00eba\" di \"Avall\u00f3n\u00eb\"). Per antonomasia la lingua era chiamata anche \"eldarin\" (\"favella degli Eldar\") o \"alto eldarin\". Per i Teleri la lingua era \"gold\u00f3rin\" o \"goldolamb\u00eb\", associando il termine con i \"Noldor\" (la traduzione letteraria dovrebbe essere \"noldoico\" e \"noldo-lingua\"). L'elfo Gildor si riferisce al quenya come \"l'antica lingua\". La favella fu ancora denominata \"alta lingua dell'Occidente\" o \"(alto) eldarin\" o ancora \"alto elfico antico\". Dai N\u00famenoreani venne chiamata \"nimriy\u00ea\" (\"lingua nimriana\", dal termine d\u00fanedain \"nim\u00eer\" con il quale venivano designati gli elfi). Ne Il Signore degli Anelli Frodo gli si riferisce chiamandola \"l'antica lingua degli Elfi al di l\u00e0 del Mare\" e \"il linguaggio dei canti elfici\". Infine vi furono le designazioni esterne al corpus mitologico di Arda che Tolkien adoper\u00f2 per riferirsi alla lingua: \"alto elfico\" e \"latino elfico\" (\"elven latin\"). La motivazione per questo secondo epiteto \u00e8 che con il tempo l'utilizzo della favella elfica si faceva sempre pi\u00f9 simile a quello del latino nell'Europa medievale, passando da lingua \"franca\" a lingua di culto e sapienza.\nTutela e regolazione della lingua.\nCome gi\u00e0 detto, il quenya \u00e8 attualmente privo di organismi ufficiali di tutela, studio e diffusione nonostante numerose fonti possano essere considerate pi\u00f9 che autorevoli.\nIl problema principale nello studio della lingua \u00e8 che della miriade di testi scritti da Tolkien soltanto una minima parte \u00e8 stata pubblicata; questo ha portato ad un lavoro di ricostruzione, da parte degli studiosi, di grammatica e lessico che, nonostante ci\u00f2, rimangono tuttora incompleti pur essendo la lingua pi\u00f9 che efficace e adatta alla comunicazione.\nMolti, tra gli studiosi della lingua, hanno nel 1988 partecipato alla fondazione della cosiddetta E.L.F. (Elvish Linguistic Fellowship), un'organizzazione internazionale volta allo studio, alla tutela e alla diffusione dei linguaggi inventati da Tolkien. Al suo fondatore Jorge Qui\u00f1\u00f3nez si sono aggiunti successivamente anche Carl F. Hostetter, attuale direttore nonch\u00e9 autore dell'autorevole rivista Vinyar Tengwar, Christopher Gilson autore della rivista Parma Eldalamberon e Patrick H. Wynne autore insieme ad Hostetter di un giornale on-line conosciuto come Tengwesti\u00eb.\nSu internet il sito Ardalambion, edito da Helge Fauskanger, che \u00e8 stato tradotto in numerose lingue tra cui anche l'italiano.\nAltri noti studiosi sono Edouard Kloczko autore di \"Lingue elfiche: Enciclopedia illustrata della Terra di Mezzo\" e di \"Lingue degli Hobbit, dei Nani e degli Orchi. Enciclopedia illustrata della Terra di Mezzo\" e Tom Shippey autore di \"La via per la terra di mezzo\" e \"J.R.R Tolkien autore del secolo\".\nFonologia.\nLa fonologia del quenya, come gi\u00e0 detto, \u00e8 basata quasi totalmente su quella latina, italiana, spagnola e greca, nonch\u00e9 finlandese.\nLe vocali e i dittonghi.\nIl quenya possiede cinque vocali: \"a\", \"e\", \"i\", \"o\" e \"u\". Queste possono essere sia brevi (nella loro forma base) sia lunghe. Nella forma allungata prendono l'accento (\u00e1, \u00e9, \u00ed, \u00f3, \u00fa), tuttavia sono considerate lunghe anche se in forma breve ma seguite da un gruppo consonantico. Tolkien ha basato la loro pronuncia interamente su quella spagnola.\nPer chiarire la pronuncia, altrimenti difficile a locutori inglesi, Tolkien spesso aggiunge una dieresi su alcune vocali (\u00eb ed \u00e4) a fine parola o all'interno di dittonghi. Il quenya possiede vari dittonghi: \"ai\", \"au\", \"oi\", \"ui\", \"eu\", \"ei\" ed \"iu\".\nLe consonanti e i gruppi consonantici.\nIl quenya possiede 13 o 14 consonanti pi\u00f9 la \"b\" e la \"d\" ritrovabili solo in correlazione rispettivamente con \"m\" ed \"l\" e con \"n\", \"r\" ed \"l\".\nLe consonanti si avvicinano pi\u00f9 delle vocali ad una pronuncia anglicizzante. A differenza della fonologia italiana, la \"c\" e la \"g\" in quenya sono esclusivamente dure.\nVi sono vari gruppi consonantici \"prediletti\" (\"nd\", \"rd\", \"ld\", \"mb\", \"ng\", \"qu\", \"x\", \"ht\", \"hw\", \"hl\", \"hr\", \"hy\", \"ry\", \"ny\", \"ly\" e \"ty\"), mentre altri sono possibili (\"hty\", \"lc\", \"lm\", \"lp\", \"lqu\", \"lt\", \"lv\", \"lw\", \"mn\", \"mp\", \"my\", \"nc\", \"ngw\", \"nqu\", \"nt\", \"nty\", \"nw\", \"ps\", \"pt\", \"rc\", \"rm\", \"rn\", \"rqu\", \"rt\", \"rty\", \"rs\", \"rw\", \"sc\", \"squ\", \"st\", \"sty\", \"sw\", \"ts\", \"tw\") ma, a differenza dei primi, si separano nella divisione in sillabe.\nAltri gruppi che occasionalmente si formano nella flessione nominale o verbale mutano regolarmente.\nSono possibili solo alcune consonanti doppie: \"cc\", \"ll\", \"m\", \"nn\", \"pp\", \"rr\", \"ss\", \"tt\". A fine parola invece si possono trovare solo le consonanti \"t\", \"r\", \"l\", \"n\" ed \"s\".\nL'accento.\nL'accento pu\u00f2 essere acuto o grave. Il primo, chiamato \"accento maggiore\", si ha nei monosillabi, nei bisillabi (sulla prima sillaba) e nei trisillabi (sulla penultima se lunga, sulla terzultima se la penultima \u00e8 breve, altrimenti sempre sulla terzultima lunga).\nIl secondo, chiamato \"accento minore\", si ritrova spesso sulla sillaba precedente l'accento maggiore, altrimenti cade solo sulle parole con pi\u00f9 di due sillabe, aventi le ultime due sillabe brevi (in questo caso l'accento cadr\u00e0 sull'ultima).\nMorfologia.\nTolkien basa la morfologia del quenya su quella finnica, traendo spunto soprattutto dalla sua struttura agglutinante.\nL'articolo.\nIn quenya l'articolo determinativo \u00e8 rappresentato dalla particella \"i\", ed \u00e8 indeclinabile. Se l'articolo precede un nome iniziante per \"i\" viene aggiunta una \"n\" all'articolo per questioni di eufonia. Se l'articolo precede un nome al duale assume il significato di \"entrambi\". Un nome non accompagnato dall'articolo pu\u00f2 assumere valore indeterminato.\nEsempi: \"i taurer\" \"le foreste\"; \"in indis\" \"la moglie\"; \"i ciryat\" \"entrambe le navi\"; \"parma\" \"un libro\".\nPu\u00f2 anche assumere valore relativo (vedi paragrafo: La proposizione relativa)\nI nomi.\nIn quenya i sostantivi si declinano in dieci casi e in quattro numeri.\nI casi sono:\nMentre i numeri:\nGli aggettivi.\nGli aggettivi in quenya terminano per la maggior parte in \"-a\" o in \"-\u00eb\". Si concordano con il sostantivo a cui si riferiscono. Al plurale gli aggettivi terminanti in \"-a\" terminano in \"-\u00eb\" e gli aggettivi terminanti in \"-\u00eb\" terminano in \"-i\".\nI numeri.\nPer i multipli di dieci fino a novanta si aggiunge il suffisso \"-cainen\".\nPer i multipli di cento da 200 a 900 si aggiunge il suffisso \"-tuxa\".\nI numeri ordinali si formano generalmente aggiungendo \"-\u00eba\", tuttavia i primi tre e il decimo sono irregolari:\nGli avverbi.\nGli avverbi si formano generalmente aggiungendo \"-v\u00eb\" all'aggettivo corrispondente, gli aggettivi terminanti in \"-\u00eb\" elidono quest'ultima e aggiungono \"-iv\u00eb\", quelli terminanti in \"-n\", cambiano la \"-n\" in \"m\" e aggiungono \"-b\u00eb\".\nI pronomi.\nI pronomi vennero rivisti spesso da Tolkien che li rese per questo involontariamente un problema per gli studi successivi. Tuttavia \u00e8 ben chiaro che si ritrovino molto pi\u00f9 spesso come enclitici che come particelle isolate.\nI pronomi personali sono stati ritrovati sia in forma enclitica sia no, tuttavia come gi\u00e0 sottolineato la forma enclitica era la forma che Tolkien pi\u00f9 prediligeva nonostante esistesse solamente per il soggetto e l'oggetto che Tolkien \"attaccava\" al verbo. Tolkien distingue una forma breve, una forma media e una forma estesa.\nAnche i pronomi possessivi sono espressi in forma enclitica:\nTolkien cre\u00f2 per la sua lingua varie altre classi pronominali, tuttavia meno attestate e frequenti.\nI verbi.\nI verbi in quenya si distinguono in due classi: i verbi radicali, terminanti in consonante, e i verbi derivati, terminanti in \"-a\" o \"-u\".\nIl quenya distingueva vari tempi (presente, aoristo, passato, perfetto e futuro) e vari modi (indicativo, infinito, participio, imperativo e gerundio).\nIl quenya ha vari verbi irregolari e impersonali.\nL'infinito in quenya si forma aggiungendo \"-a\" alla radice verbale, i verbi terminanti in \"-u\" elidono quest'ultima e aggiungono \"-o\", i verbi radicali aggiungono invece una \"-\u00eb\".\nL'infinito serve a specificare o a completare il significato del verbo reggente.\nEsistono altre due forme particolari di infinito: l'infinito esteso (introdotto da un pronome personale enclitico oggetto) e l'infinito passivo, utilizzato per esprimere l'infinito in frasi passive, quest'ultimo si formava aggiungendo \"a-\" al verbo.\nIl participio presente si forma aggiungendo \"-ala\" o \"-la\" (ai verbi derivati) e allungando la vocale \"centrale\" della parola.\nDa al verbo valore di sostantivo o di aggettivo o pu\u00f2 essere utilizzato come verbo di una subordinata.\nIl participio passato ha valore di aggettivo, dando ai verbi transitivi valore di participio passivo. Si forma aggiungendo \"-ina\", \"-na\" (nei verbi radicali in \"r\", \"m\" ed \"n\") e \"-da\" nei verbi radicali in \"-l\". Insieme al verbo essere crea la forma passiva.\nIl gerundio in quenya ha il valore che in italiano ha l'infinito sostantivato. Si forma aggiungendo al verbo \"-i\u00eb\". Il gerundio pu\u00f2 declinarsi in genitivo, dativo e strumentale.\nL'imperativo si formava anticamente aggiungendo la desinenza \"-a\", tuttavia in seguito si afferm\u00f2 la forma introdotta dalla particella \"\u00e1\". L'imperativo negativo si forma con \"\u00e1va\".\nLa forma negativa di un verbo si forma in vari modi: con il verbo \"um-\" \"non essere\" (che \u00e8 anche la negazione del verbo essere) quando la frase non contiene il complemento oggetto. Altrimenti si utilizza la particella \"l\u00e1\".\nIl verbo essere si esprime in due modi: con \"n\u00e1\" (per connettere due nomi o per formare il predicato nominale) o con \"\u00eba\" (esistere, trovarsi, stare, sentirsi).\nEntrambi i verbi sono irregolari.\nConiugazione di \"n\u00e1\":\nConiugazione di \"\u00eba\":\nSintassi.\nLa forma passiva.\nLa forma passiva in quenya \u00e8 espressa dal verbo \"n\u00e1\" \"essere\" pi\u00f9 il participio passato del verbo principale. Il complemento d'agente o causa efficiente \u00e8 invece espresso dallo strumentale.\nL'ottativo.\nL'ottativo si utilizza per esprimere una desiderio realizzabile, una speranza o un augurio. Si forma con la particella \"nai\" e il verbo al futuro.\nIl condizionale.\nIl condizionale in quenya pu\u00f2 essere espresso da varie particelle: \"\u00edr\u00eb\" \"quando\" quando l'evento \u00e8 sicuro, \"mai\" o \"ai\" quando \u00e8 possibile ma non certo e \"nai\" o \"c\u00e9\" per esprimere dubbio o probabilit\u00e0.\nLa proposizione temporale.\nSi distingue in anteriore, posteriore e contemporanea:\nLa proposizione dichiarativa.\nSi esprime in quenya con \"sa\" \"che\" utilizzabile anche nel discorso indiretto.\nLa proposizione relativa.\nLa proposizione relativa pu\u00f2 essere espressa o con la particella \"ya\" \"che, quale ecc.\" o con l'articolo semplice (es. \"I Eru i\" \"il Signore Che\").\nSistema di scrittura.\nIl quenya \u00e8 scritto dagli Elfi principalmente con le Tengwar di F\u00ebanor e in epoca anteriore con le Sarati di R\u00famil, mentre nel corpus degli scritti di Tolkien \u00e8 per lo pi\u00f9 usato l'alfabeto latino riadattato al sistema fonologico delle lingue elfiche.\nClassificazione.\nIl quenya, essendo una lingua artificiale, non dovrebbe far parte di nessun gruppo linguistico, tuttavia i metodi con i quali Tolkien cre\u00f2 volutamente le sue lingue sembrano aver creato un grande insieme di lingue tra di loro effettivamente imparentate sia per quanto concerne la \"storia interna\" sia per quella \"esterna\". Quindi i linguaggi di Arda e pi\u00f9 precisamente le lingue elfiche sono generalmente considerate parte di un \"piccolo\" gruppo linguistico a sua volta compreso nel gruppo delle lingue artistiche e delle lingue artificiali. Inoltre, nonostante Tolkien prese \"spunto\" da molte altre lingue per creare la fonologia, il lessico ed in parte la grammatica delle sue lingue, il quenya non sembra avere affinit\u00e0 tali da essere inclusa in alcun altro gruppo linguistico realmente esistente.\nGeneralmente il quenya viene classificato come una lingua flessiva e agglutinante (caratteristiche prese principalmente dal finlandese) con un ordine tipologico relativamente libero ma preferibilmente SVO (caratteristica che condivide con le lingue neo-latine). \nSopra due tavole che espongono i valori fonetici delle lettere f\u00ebanoriane, valori usati in Quenya. Infatti le altre lingue elfiche differiscono, oltre che per la grammatica (che tuttavia contiene poche differenze tra una lingua e l'altra), anche per i suoni associati ad alcune lettere. Inoltre, come si pu\u00f2 osservare, le tavole contengono anche qualche nota sulla scrittura e su alcuni valori. \nCorpus dei testi quenya scritti da Tolkien.\nTolkien, nel corso della sua vita scrisse decine di opere nelle sue lingue, a volte addirittura adoperando le Tengwar, tuttavia di queste opere solo poche sono tuttora pubblicate mentre le altre sono tuttora inesaminate o archiviate in attesa della pubblicazione.\n\"Nam\u00e1ri\u00eb\", il lamento di Galadriel.\n\"Nam\u00e1ri\u00eb\" (in quenya \"Addio\"), comunemente noto come \"Lamento di Galadriel\".\nIl poema \"Markirya\".\nIl poema \"Markirya\", noto cos\u00ec dal titolo della sua versione iniziale (in qenya \"Oilima Markirya\" ovvero \"L'ultima arca\"), \u00e8 in assoluto il testo pi\u00f9 lungo in lingua quenya da Tolkien.\nIl canto di \"F\u00edriel\".\nScritto nel 1940 in un quenya non ancora maturo, ancora chiamato \"qenya\". Questo testo (cantato da F\u00edriel, figlia del Re di Gondor Ondoher) \u00e8 uno dei rari esempi di scritti nel cosiddetto \"Tardo qenya\" o \"quenya quasi maturo\".\nVersione del testo in quenya maturo.\nQuesta invece \u00e8 la versione in quenya \"maturo\" tradotta da Helge Fauskanger.\nAltri testi redatti da Tolkien.\nTolkien tradusse anche alcune preghiere cattoliche, tra le quali l'Ave Maria, il Padre Nostro, il Sub tuum praesidium e l'apertura del Gloria in excelsis Deo, per la maggior parte scritte negli anni cinquanta.\nInoltre sono molti i frammenti in \"qenya\" e in \"quenya\" ritrovati tra i vari manoscritti di Tolkien che mostrano facilmente le grandi differenze tra i vari \"stadi\" evolutivi del quenya.\n\"Aia Maria\" e \"\u00c1taremma\".\nTolkien scrisse questi due pezzi nei primi anni cinquanta, usando una calligrafia che rimandava a quella anglo-sassone.\nFrammenti di altri testi.\nTolkien tradusse altre preghiere nei primi anni cinquanta. Furono in seguito ritrovate in forma di manoscritti e pubblicate tra il 2002 e il 2003 sulla rivista Vinyar Tengwar n. 43-44 frammenti del Sub tuum praesidium e del Gloria in excelsis Deo.\nNeo-quenya e utilizzi della lingua.\nCon la morte di Tolkien i testi scritti dall'autore passarono in mano al figlio Christopher, che ebbe il compito di riordinarli al fine di una loro futura pubblicazione. Tuttavia, anche grazie alla trilogia del Signore degli Anelli di Peter Jackson, molti linguisti (per il film, videogiochi o altro) si sono cimentati nell'impresa di ampliare le lingue rimaste incomplete, per agevolarne un eventuale utilizzo futuro. Il risultato di questo lavoro \u00e8 spesso definito \"neo-quenya\". Tuttavia va rilevato che una parte degli scritti di Tolkien \u00e8 tuttora da esaminare, sicch\u00e9 a tutt'oggi vengono regolarmente pubblicate nuove informazioni sulle lingue e sul \"legendarium\" tolkieniano.\nFrasi in quenya presenti nei film.\nNella trilogia di Peter Jackson i dialoghi in \"elfico\" sono per lo pi\u00f9 in sindarin ma non mancano alcune (sebbene poche) frasi in quenya.\nLa prima frase in quenya dei film \u00e8 il saluto di Elrond poco prima della partenza della Compagnia dell'Anello:\nIn secondo luogo c'\u00e8 l'incantesimo pronunciato da Saruman per ostacolare la compagnia dell'anello sul passo di Caradhras:\nLa terza frase \u00e8 detta da Gandalf davanti alle porte di Moria. Lo stregone dopo aver tentato di aprire il cancello con un incantesimo in sindarin prova nuovamente con il quenya, ottenendo lo stesso risultato. \u00c8 molto interessante notare la somiglianza tra le frasi, nelle due lingue, che sebbene abbiano un significato leggermente diverso sono comunque molto utili per constatare la somiglianza anche tra il neo-quenya ed il neo-sindarin.\nL'ultima \"parola\" in quenya \u00e8 pronunciata da Galadriel ad Aragorn alla partenza da Lothl\u00f3rien, tra le varie parole in Sindarin si sente anche il famoso saluto \"N\u00e1mari\u00eb!\" \"Addio!\".\nNel prologo del primo film appare anche l'incisione sulla lama di Narsil in tengwar: \nInvece per il terzo film fu fatta anche l'incisione per And\u00faril, ovvero la spada forgiata dai frammenti di Narsil per Aragorn. \nPer coerenza con gli scritti di Tolkien, l'iscrizione questa volta \u00e8 in cirth: \nMolti sono invece i testi quenya scritti per accompagnare le musiche de Il Signore degli Anelli (trilogia), poi per\u00f2 utilizzati solo in maniera frammentaria da Howard Shore.\nNel film Lo Hobbit - Un viaggio inaspettato di quenya c'\u00e8 solo la preghiera di Radagast il bruno (personaggio nel libro, da cui \u00e8 tratta la pellicola, solo nominato) nell'atto di liberare il riccio \"Sebastian\" dalla maledizione della Nera Ombra diffusasi poco prima nell'Eryn Galen.\nNel secondo film della trilogia de Lo Hobbit ovvero La desolazione di Smaug com'\u00e8 prevedibile (cos\u00ec \u00e8 in tutti i film) il materiale linguistico in sindarin supera di molto quello in quenya. In particolare solo l'incantesimo pronunciato da Gandalf a Dol Guldur nell'atto di rivelare le forze maligne l\u00ec annidate \u00e8 in questa lingua.\nScritti di altri autori in neo-quenya.\nTra gli autori che, dopo la morte di Tolkien, si sono cimentati nell'impresa di ampliare il quenya o di utilizzarlo per scrivere nuovi testi, vanno ricordati David Salo, Carl F. Hostetter, Vicente Valasco, Ales Bican e Helge Fauskanger. Qui, tra le molte composizioni e traduzioni composte dalla morte di Tolkien ai nostri giorni, se ne trovano alcune che fungano da esempio di come la lingua sia sopravvissuta al suo autore, mutando ma rimanendo sempre fedele a s\u00e9 stessa.\nIn questo testo lo scrittore ha deciso di mutare la grafia pi\u00f9 comune del quenya, cambiando le \"c\" in \"k\", nonostante Tolkien stesso avesse fatto la scelta opposta. La forma \"marinyallo\", \"alti saloni, dimora\", non \u00e8 da considerarsi sicura: essendo un vocabolo ricostruito, potrebbe anche essere \"mardinyallo\" o \"oromardi\". Infine \"nurtaina\" \u00e8 il participio passato del verbo \"nurta-\" \"celare\" (cfr. \"nurtal\u00eb\", \"occultamento\").\nAltri esempi di opere tradotte in neo-quenya sono: il primo e il secondo capitolo della Genesi, l'Apocalisse, i primi cinque capitoli del Vangelo secondo Matteo, l'intero Valaquenta e altri testi tolkieniani e non, alcuni anche traslitterati in Tengwar."}
{"id": "40754", "revid": "47767", "url": "https://it.wikipedia.org/wiki?curid=40754", "title": "Pietra arenaria", "text": ""}
{"id": "40755", "revid": "2225", "url": "https://it.wikipedia.org/wiki?curid=40755", "title": "Massachusetts institute of technology", "text": ""}
{"id": "40758", "revid": "1318658", "url": "https://it.wikipedia.org/wiki?curid=40758", "title": "Helmut Walcha", "text": "Walcha \u00e8 principalmente noto come interprete delle opere per organo di Johann Sebastian Bach, di cui pubblic\u00f2 due integrali (1947-52 e 1956-71) per la Archiv Produktion; di Bach produsse anche apprezzate registrazioni delle opere per o inclusive del clavicembalo e all'organo registr\u00f2 anche opere di altri compositori barocchi, come Buxtehude e Sweelinck.\nBiografia.\nAffetto fin da bambino da una grave malattia agli occhi, conseguenza di una vaccinazione, non ebbe modo di manifestare le sue grandi doti musicali fino all'et\u00e0 di tredici anni, quando venne avviato allo studio della musica su consiglio di un amico di famiglia. Nell'aprile del 1922 super\u00f2 l'esame di ammissione al corso di organo del conservatorio di Lipsia, allievo di G\u00fcnther Ramin (che circa due decenni dopo sarebbe stato Maestro di un altro insigne organista e clavicembalista, specialista anch'egli di Bach: Karl Richter). Quasi subito, studiando l'Orgelb\u00fcchlein, rest\u00f2 affascinato dalla bellezza e dalla profondit\u00e0 della musica di Johann Sebastian Bach.\nNel frattempo la sua forte miopia si trasform\u00f2, intorno ai sedici anni, in una cecit\u00e0 quasi completa. Per questo motivo era costretto, dopo aver decifrato con molta difficolt\u00e0 la parte scritta, ad imparare il brano a memoria. Questa pratica ha sviluppato da un lato il suo approccio spirituale con la musica, e dall'altro la sua capacit\u00e0 di improvvisare. Nel 1927 si diplom\u00f2 in organo presso il \"Dipartimento di musica sacra\" del conservatorio di Lipsia, lavorando subito dopo alla Thomaskirche come assistente di Ramin.\nTra il 1926 e il 1929 ha sostituito Ramin nel ruolo di organista titolare della Thomaskirche, posto che era stato occupato anche da Bach. Tra il 1929 e il 1944 \u00e8 stato organista della Friedenskirche a Francoforte sul Meno, e ha insegnato dal 1933 al conservatorio \"Hoch\". Nel 1938 ha ottenuto la cattedra per l'insegnamento dell'organo nel conservatorio di Francoforte. Nel 1947 ha assunto il ruolo di direttore dell\"Institut f\u00fcr Kirchenmusik\" presso il conservatorio di Francoforte, e nel periodo 1946-81 \u00e8 stato organista nella chiesa dei Tre Re (Dreik\u00f6nigskirche) a Francoforte.\nLe esecuzioni di Walcha relative al repertorio per organo bachiano erano praticamente complete gi\u00e0 nel 1947, avendo egli memorizzato l'intero repertorio. In quel periodo inizia a registrarne l'integrale per la \"Archiv Produktion\" (\"Deutsche Grammophone/Polydor International\") sull'organo della chiesa di San Giacomo a Lubecca, e sull'Organo della chiesa dei Santi Pietro e Paolo a Cappel, tutto in monofonia. Esistono anche incisioni delle maggiori opere di Bach per clavicembalo: \"Suite Francesi\", \"Suite Inglesi\", \"Partite\", Invenzioni a due e tre voci, \"Variazioni Goldberg\", il \"Concerto Italiano\", Ouverture Francese, \"Fantasia Cromatica e Fuga\", e \"Clavicembalo ben temperato\" (in mono, sul suo cembalo Ammer). Insieme a Henryk Szeryng ha inoltre registrato le sei Sonate per violino e cembalo.\nPoco dopo l'introduzione della tecnica stereofonica, Walcha ha registrato per la \"Archiv\" l'opera completa per organo di Bach per la seconda volta, parte sull'organo della chiesa di San Lorenzo ad Alkmaar, nei Paesi Bassi, e parte all'organo Silbermann della chiesa protestante di Saint-Pierre-le-Jeune a Strasburgo. Queste incisioni includono \"L'arte della fuga\", con il completamento della fuga finale scritto da lui stesso. Anche \"Il clavicembalo ben temperato\" \u00e8 stato registrato nuovamente in stereofonia, utilizzando due strumenti storici: per la prima parte, incisa nel 1973, un Jan Ruckers il Giovane del 1740, e per la seconda parte, incisa nel 1974, un Jean-Henry Hemsch del 1756.\nNel 1975 Walcha ha effettuato l'ultimo tour all'estero, e nel 1981 ha dato l'addio all'attivit\u00e0 concertistica, che lo aveva portato ad esibirsi in 80 citt\u00e0 della Germania e 45 del resto d'Europa.\nOltre all'esecuzione delle opere di Bach, vanno ricordate le sue interpretazioni di musiche organistiche da Sweelinck a Buxtehude. Walcha ha rivisto partiture di Johann Sebastian Bach e di Georg Friedrich H\u00e4ndel, e ha scritto anche propri preludi corali e studi di organo a carattere didattico, musicale e scientifico.\nComposizioni.\nI preludi corali per organo di Walcha sono pubblicati dalle edizioni Peters:"}
{"id": "40759", "revid": "23", "url": "https://it.wikipedia.org/wiki?curid=40759", "title": "Minerali", "text": ""}
{"id": "40761", "revid": "399", "url": "https://it.wikipedia.org/wiki?curid=40761", "title": "Teatro (rappresentazione)", "text": ""}
{"id": "40793", "revid": "438678", "url": "https://it.wikipedia.org/wiki?curid=40793", "title": "Progressive rock", "text": ""}
{"id": "40796", "revid": "1446238", "url": "https://it.wikipedia.org/wiki?curid=40796", "title": "Targhe d'immatricolazione della Spagna", "text": "Le targhe d'immatricolazione della Spagna vengono utilizzate per identificare i veicoli immatricolati nel Paese iberico.\nCaratteristiche.\nDal 18/09/2000 le targhe automobilistiche in Spagna sono composte da una serie di quattro cifre e tre lettere (iniziando da codice_1) a caratteri neri su sfondo bianco riflettente; sulla sinistra si trovano la banda blu con le dodici stelle, gialle e rappresentate in cerchio, simbolo dell'Unione europea e la sigla automobilistica internazionale E (iniziale di \"Espa\u00f1a\") di colore bianco, entrambe introdotte come opzionali nei primi anni novanta, quando era ancora in vigore il sistema precedente. Non vengono utilizzate le lettere A, E, I, \u00d1, O, Q e U. La progressione delle cifre procede da destra a sinistra ed ogni completamento della serie numerica provoca l'avanzamento della serie alfabetica da destra verso sinistra (...9998 BBB, 9999 BBB, 0000 BBC, 0001 BBC...). Sul bordo metallico cromato della targa posteriore spesso vi sono dei codici che identificano chi l'ha emessa e dove \u00e8 stato immatricolato il veicolo, perch\u00e9 in Spagna, come in altri Paesi europei, le targhe automobilistiche non sono rilasciate direttamente dallo Stato ma da agenzie pratiche auto autorizzate. Inoltre una targa mantiene la sigla e la combinazione numerica originarie anche se il veicolo viene venduto in una provincia diversa da quella del precedente proprietario. Le targhe standard sia anteriori che posteriori misurano 500 \u00d7 110 mm, ma sono in circolazione anche targhe anteriori di 337 \u00d7 110 mm e targhe su due linee per autoveicoli e motoveicoli, le cui dimensioni sono rispettivamente di 280 \u00d7 200 mm e 190 \u00d7 150 mm, con banda blu e numeri in alto, lettere in basso. \u00c8 possibile richiedere targhe con formato americano (circa 300 \u00d7 150 mm).\nLe targhe dei ciclomotori e dei veicoli con velocit\u00e0 massima di 50 km/h misurano rispettivamente 100 \u00d7 168 mm e 85 \u00d7 210 mm; i primi hanno i caratteri disposti su tre linee, mentre il formato su un'unica riga \u00e8 riservato ai quadricicli. Prima del 1999 i motorini avevano piastre non standardizzate con lettere e cifre nere su fondo bianco: in basso era posizionato un numero composto da un massimo di quattro cifre, in alto di norma venivano impressi lo stemma e il nome per esteso del comune (di dimensioni pi\u00f9 piccole della numerazione).\nI veicoli adibiti al trasporto pubblico di passeggeri, cio\u00e8 autobus e taxi, recano una targa aggiuntiva rettangolare con le lettere SP (che stanno per \"Servicio P\u00fablico\") apposta sia sulla destra della targa anteriore sia sul retro, vicino alla targa d'immatricolazione ordinaria. \nA partire da luglio 2018, le targhe posteriori dei taxi nonch\u00e9 dei veicoli a noleggio con conducente autorizzati e con capacit\u00e0 fino a nove passeggeri devono avere il fondo azzurro e la numerazione di colore grigio argento o bianco.\nSistema cessato nel 2000.\nNel vecchio sistema, la prima o le prime due lettere della targa indicavano la provincia o capoluogo di provincia oppure la citt\u00e0 o comunit\u00e0 autonoma dov'era stato immatricolato il veicolo. Alla destra della sigla si trovava:\nNel seguente elenco sono riportate le sigle automobilistiche emesse in Spagna fino al 17 settembre 2000, che sono ancora valide, e le aree di immatricolazione corrispondenti:\nAuto ufficiali del Re.\nLe auto ufficiali del re, prive di lettere e cifre, si contraddistinguono per una corona dorata, in rilievo e al centro della targa, su fondo blu. Dal 2014, dopo l'incoronazione del nuovo re Felipe VI, la sua vettura ufficiale ha la stessa corona ma su fondo cremisi, mentre quella della principessa delle Asturie continua ad avere lo sfondo blu.\n\"Ertzaintza\".\nLe targhe automobilistiche dei veicoli della Ertzaintza, ovvero la polizia autonoma dei Paesi Baschi, presentano una particolare \"E\" in corsivo maiuscolo (il logo del Corpo) ed un numero progressivo di quattro cifre, entrambi di colore nero su fondo bianco riflettente. Possono essere di due formati: su una riga oppure su due (come quello utilizzato nei motocicli), ma la numerazione \u00e8 identica.\nForze nordamericane in Spagna.\nSe si eccettuano i mezzi dei Quartieri generali della NATO, contraddistinti dalla sigla FAE (vd. \"infra\"), le forze nordamericane in Spagna utilizzano diversi tipi di sequenze alfanumeriche nelle rispettive targhe. Alcune iniziano la serie con le lettere GOR, seguite da uno spazio e quattro caratteri (generalmente numerici); altre antepongono la lettera G ad numero a due cifre che precede uno spazio, un secondo numero a quattro cifre e una lettera. Sono anche documentate combinazioni composte dai numeri 91, 92, 93, 94 o 95 seguiti da uno spazio e cinque cifre, oppure dai numeri 43, 44 o 45 seguiti da uno spazio e quattro cifre. Per queste targhe d'immatricolazione valgono le medesime norme in vigore per i veicoli con targhe ordinarie.\nVeicoli di alcune compagnie all'interno di aeroporti.\nI veicoli che possono circolare unicamente all'interno di aeroporti e non su strade pubbliche non necessitano di targhe. Tuttavia alcune compagnie hanno deciso di immatricolare i propri veicoli con sistemi interni; in questi casi le targhe suddette recano a sinistra la banda blu UE con le dodici stelle e la sigla internazionale E."}
{"id": "40829", "revid": "1795888", "url": "https://it.wikipedia.org/wiki?curid=40829", "title": "Jet Li", "text": "\u00c8 considerato uno dei migliori esecutori di ruoli d'azione in film di arti marziali.\n\u00c8 conosciuto per i suoi ruoli in film epici di arti marziali acclamati dalla critica, come la saga pi\u00f9 famosa del cinema di Hong Kong degli anni novanta \"Once Upon a Time in China\" e il film \"wuxia\" \"Hero\" (2002). \u00c8 apparso anche in film di successo internazionale, come \"Arma letale 4\" (1998) e la popolare serie di film d'azione \"The Expendables\" (2010-2014). \nL'adolescenza e le arti marziali.\nUltimo di cinque figli, suo padre muore quando lui aveva due anni. Essendo il pi\u00f9 giovane ogni attivit\u00e0 rischiosa gli viene proibita per la sua sicurezza personale, tanto che solamente con l'inizio dell'et\u00e0 scolastica ha un contatto con gli altri suoi coetanei. All'et\u00e0 di 8 anni \u00e8 un ottimo scolaro (soprattutto in educazione fisica, dove viene usato come esempio per gli altri alunni).\nIl Wushu.\nNell'estate del 1971 inizia a studiare il Wushu, ma non per vocazione. La scuola chiude per le vacanze, e per evitare che i giovani vadano in giro a compiere disordini, la scuola stessa li manda a quella che oggi \u00e8 chiamata Beijing Sports and Exercise School, la scuola sportiva di Pechino. I ragazzi vengono arbitrariamente assegnati a varie discipline sportive e a Jet tocca casualmente il Wushu, insieme di stili marziali, conosciuta al di fuori della Cina col nome di Kung-Fu, della quale inizia, in principio, con una versione soft e molto coreografica.\nAlla fine dell'estate, su migliaia di studenti solo a venti di questi viene permesso di frequentare abitualmente le lezioni di Wushu: dei 5 di questi provenienti dalla scuola di Li, solamente lui frequenter\u00e0 regolarmente le lezioni pomeridiane, divenendo un punto d'orgoglio per la scuola. Una volta passato per selezioni sempre pi\u00f9 dure, diviene allievo fisso dell'istituto scolastico, ma si accorge ben presto che non \u00e8 un lavoro facile: mentre i suoi coetanei dopo le lezioni tornano a casa a giocare, lui passa il suo tempo libero allenandosi duramente, anche all'aria aperta durante il freddo inverno di Pechino.\nI primi successi.\nNel 1972 a Jinan, nella provincia di Shandong, si tiene la prima competizione nazionale cinese di Wushu dalla rivoluzione culturale degli anni sessanta. Non ci sono categorie di premi, ma semplicemente un unico premio all'esecutore migliore, che Li si aggiudica alla tenera et\u00e0 di 9 anni. Lo stesso anno per la Cina passano i campionati di Tennis da tavolo (ping pong): in quegli anni di risveglio politico per la Cina, ogni evento viene preso seriamente. Cos\u00ec per l'occasione vengono organizzate delle dimostrazioni delle varie arti cinesi: la danza, l'Opera di Pechino ed ovviamente il Wushu e Wing Chun. Jet Li si ritrova a far parte del gruppo di Wushu, e ad allenarsi senza sosta: una esecuzione meno che perfetta non verr\u00e0 accettata.\nIl campionato si svolge nel largo stadio di Pechino, e sono presenti autorit\u00e0 come il Ministro della difesa e quello degli affari esteri. Il gruppo di Jet incontra anche l'allora premier Zhou Enlai, che si complimenta per l'ottima esecuzione. Da quel momento il giovane Li viene trasferito stabilmente nella scuola sportiva di Pechino, dove si allena duramente tutti i giorni. Essendo la scuola anche meta turistica, tutti i giovani devono essere sempre pronti a dare dimostrazioni di Wushu per i turisti.\nIl Beijing Wushu Team.\nNel 1974, dopo durissime selezioni, fa parte del gruppo di 30 migliori atleti di Wushu cinesi che deve rappresentare la Cina (e gli altri 20 milioni di atleti Wushu) in un tour dimostrativo negli Stati Uniti che tocca le citt\u00e0 di Honolulu, San Francisco, New York e Washington. Il gruppo si esibisce anche alla Casa Bianca, dove il giovane Li posa accanto ad Henry Kissinger per la foto ufficiale dell'evento. Anni dopo Li racconta che in quell'occasione l'allora presidente Richard Nixon gli si avvicin\u00f2 e, dopo avergli fatto dei complimenti, gli chiese se da grande volesse diventare sua guardia del corpo. La risposta di Li fu che non voleva difendere una persona sola, bens\u00ec il miliardo di cinesi suoi connazionali.\nTempo dopo, sulla rivista \"Times\", viene pubblicato l'articolo relativo all'avvenimento, dove si legge anche che i cinesi educano i propri ragazzi a dare risposte nazionaliste. In seguito, quando i presidenti americani Gerald Ford e Jimmy Carter visitano la Cina, Li viene chiamato a far parte del comitato di benvenuto. Nel 1975 a Pechino si svolgono i Giochi Nazionali Cinesi, la prima edizione dopo la rivoluzione culturale: il giovane Li, a 12 anni si ritrova a competere con ventenni o addirittura trentenni. Le selezioni preliminari si svolgono a Kunming, nella provincia di Yunnan, e Li si aggiudica il primo posto in tutte e 5 le gare.\nMa nelle semifinali si ferisce con la propria spada: non accorgendosi del taglio sulla fronte, continua l'esecuzione fino alla fine, ritrovandosi poi met\u00e0 uniforme piena di sangue. Una volta medicata la ferita il dottore gli sconsiglia di partecipare alle finali, ma Li insiste e senza bende partecipa e vince la finale, battendo atleti molto pi\u00f9 grandi di lui. Sul podio, infatti, pur essendo al primo gradino risulta pi\u00f9 basso del secondo e terzo posto. Dal 1976 al 1979 gira il mondo, con il Beijing Wushu Team, dando dimostrazioni di Wushu.\nIl Sanda.\nJet Li nel 1985 partecipa ai campionati nazionali di boxe cinese sanda, diventandone campione.\nIl cinema.\nShaolin Temple.\nIntanto il cinema cinese ha messo gli occhi sul giovane Li, nell'ambito di un progetto d'apertura del mercato verso l'estero, costruendogli il ruolo su misura da co-protagonista in un film. Ma la Cina non \u00e8 Hong Kong e la lavorazione della pellicola richiede quasi due anni di tempo, anche se recitare e combattere davanti alla cinepresa \u00e8 sicuramente molto meno faticoso che allenarsi duramente tutto il giorno. L'unico inconveniente \u00e8 che Li, interpretando un giovane monaco, deve recitare rasato e l'inverno (soprattutto nelle scene girate sul Fiume Giallo) \u00e8 molto rigido.\nNel 1979 esce quindi \"Shaolin Temple\" (\u5c11\u6797\u5bfa o \"Shao Lin si\"), di Yen Chang Hsin e Zhang Xinyan. Il prodotto \u00e8 un grande successo nella Repubblica Cinese, dove le sale sono obbligate a proiettarlo essendo un cinema di regime, e su alcuni altri mercati (tranne a Taiwan, dove viene messo al bando). La pellicola ha due seguiti, \"Shaolin Temple 2: Kids from Shaolin\" (\u5c11\u6797\u5c0f\u5b50 o \"Shao Lin xiaozi\", 1983) e \"Shaolin Temple 3: Martial Arts of Shaolin\" (\u5357\u5317\u5c11\u6797 o \"Nan bei Shao Lin\", 1986), diretto dal maestro di Hong Kong Liu Chia Liang, il cui rapporto con Li non sar\u00e0 del tutto roseo, poich\u00e9 il regista \u00e8 contrario all'uso di controfigure che il giovane divo invece non disdegna. Alla fine il giudizio del regista sar\u00e0 tiepido: \"Non male, il ragazzo!\" dir\u00e0 alla stampa.\nJet Li diviene l'idolo cinematografico della Cina continentale (viene lanciato come \"Il Bruce Lee di Pechino\"), in contrapposizione ai numerosi attori di Hong Kong del mercato cinematografico occidentale. Entrato cos\u00ec nel mondo del cinema a soli 23 anni, nel 1986, grazie alle amicizie potenti di cui gode in ambito politico in Cina (e qualcuno sussurra anche in ambito di Triadi cinesi, giacch\u00e9 nel 1992 il suo manager verr\u00e0 ucciso a colpi di pistola ed il divo lavorer\u00e0 soprattutto per il produttore Charles Heung Wah Keung, ritenuto legato alle triadi), dirige il suo primo film, \"Born to Defence\" (\u4e2d\u83ef\u82f1\u96c4 o \"Zhonghua yingxiong\") che per\u00f2 non trova il successo sperato.\nSi trasferisce in seguito negli Stati Uniti per tentare, senza successo, di ottenere la cittadinanza americana. Qui comunque gira due film di produzione di Hong Kong, \"Dragon Fight\" (\u9f8d\u5728\u5929\u6daf o \"Long zai tian ya\", 1988) e \"The Master\" (\"Long xing tian xia\", 1989). Quest'ultimo film, diretto da Tsui Hark, uscir\u00e0 solo pi\u00f9 tardi col nome \"Wong Fei Hung '92\" (\u9ec3\u98db\u9d3b92\u4e4b\u9f8d\u884c\u5929\u4e0b \"Huang Feihong 92 zhi long xing tianxia\"), ma entrambe le pellicole sono un insuccesso commerciale.\nWong Fei Hung.\nDopo tanti insuccessi, nel 1991 Tsui Hark, uno dei registi pi\u00f9 famosi e produttivi di Hong Kong, lo chiama ad interpretare il personaggio del maestro Wong Fei Hung nel film Once Upon a Time in China (\u9ec3\u98db\u9d3b o \"Wong Fei-hung\"). Il personaggio del medico e maestro di arti marziali Wong Fei Hung, vissuto verso la fine del XIX secolo, \u00e8 molto caro al pubblico asiatico, tanto che \u00e8 protagonista di pi\u00f9 di 100 film girati in poche decine d'anni, interpretati da attori come Jackie Chan, Sammo Hung, Vincent Zhao e Kwan Tak-Hing. Jet Li ha una pesante eredit\u00e0 da portare, eppure la sua interpretazione rimane fra le migliori del personaggio.\nIl successo \u00e8 tale che l'anno successivo ne gira subito un seguito, Once Upon a Time in China II (\u9ec3\u98db\u9d3b II:\u7537\u5152\u7576\u81ea\u5f37 o \"Wong Fei-hung ji yi: Naam yi dong ji keung\"), sempre di Tsui Hark, mentre \u00e8 del 1993 il terzo episodio. Riprende i panni del personaggio nel 1997 con il sesto ed ultimo episodio della saga, \"Once Upon a time in China and America\" (\u9ec3\u98db\u9d3b\u4e4b\u897f\u57df\u96c4\u5e2b o \"Wong Fei-hung chi saiwik hung si\"), dove Wong Fei-Hung sbarca in America con i profughi cinesi di fine Ottocento. Ma nel 1993 veste ancora i panni di Wong Fei Hung in un episodio \"apocrifo\" della saga. \"Last Hero in China\" (\u9ec3\u98db\u9d3b\u4e4b\u9435\u96de\u6597\u8708\u86a3 o \"Wong Fei-hung chi tit gai dau neung gung\"), infatti, \u00e8 diretto da Wong Jing che ne ha una diversa visione cinematografica, rispetto a Tsui Hark: il film \u00e8 una commedia farsesca, distante dalla seria e dignitosa saga originale.\nI \"maestri\".\nJet Li ha lavorato con i migliori esperti di film di arti marziali di Hong Kong, oltre al gi\u00e0 citato Tsui Hark, che lo ha lanciato a livello internazionale, c'\u00e8 da citare Ching Siu-Tung che lo ha diretto in \"Swordsman II\" (\u7b11\u50b2\u6c5f\u6e56 II:\u6771\u65b9\u4e0d\u6557 o \"Xiao ao jiang hu zhi dong fang bu bai\", 1991). Poi c'\u00e8 Sammo Hung, con cui recita a fianco in \"Le Sette spade della vendetta\" (\u501a\u5929\u5c60\u9f8d\u8a18\u4e4b\u9b54\u6559\u6559\u4e3b o \"Yi tian tu long ji zhi mo jiao jiao zhu\", 1993) e da cui viene diretto in \"Once Upon a Time in China and America\". Altro grande nome \u00e8 Corey Yuen, consumato professionista del genere, che lo dirige in 6 film e lo coreografa in ben 11. Dall'inizio del 2000 i due lavorano costantemente insieme.\nMa \u00e8 soprattutto degna di nota la sua collaborazione con Yuen Woo-Ping. Quest'ultimo \u00e8 divenuto famoso in Occidente verso la fine degli anni novanta per la sua partecipazione come coreografo dei combattimenti in film famosi come \"Matrix\" o \"La tigre e il dragone\", ma la sua fama asiatica risale agli inizi degli anni settanta. Jet Li viene diretto da lui in \"Tai-Chi Master\" (\u592a\u6975\u5f35\u4e09\u4e30 o \"Tai ji zhang san feng\", 1993) ed ha usufruito delle sue coreografie nei primi due episodi di \"Once Upon a Time in China\" e in film come \"Fist of Legend\" (\"Jing wu ying xiong\", 1994) o \"Last Hero in China\".\nParodie e rifacimenti.\nCome tipico dello stile di Hong Kong, parodie o rifacimenti di film famosi hanno visto anche Jet Li come protagonista. \"Bodyguard from Beijing\" (\u4e2d\u5357\u6d77\u4fdd\u93e2 o \"Zhong Nan Hai bao biao\", 1994) \u00e8 una rivisitazione dell'americano \"Bodyguard - Guardia del corpo\" del 1992. Lo stesso anno esce \"Fist of Legend\", rifacimento di \"Dalla Cina con furore\" di alto livello tecnico e buon successo in patria, ma eclissato dal ricordo dell'originale e del suo carismatico protagonista. La parziale sconfitta lo fa rinunciare a successivi remake di Lee. Il 1995 vede l'uscita di \"Meltdown - la catastrofe\" (\u9f20\u81bd\u9f8d\u5a01 o \"Shu dan long wei\"), a met\u00e0 strada fra parodia e rifacimento di \"Trappola di cristallo\" del 1988 con Bruce Willis. Nel 1996 esce \"Dr. Wai\" (\u5192\u96aa\u738b o \"Mo him wong\"), dichiarata parodia della saga di \"Indiana Jones\".\nIl successo americano e altre produzioni cinesi.\nNel 1998 Jet Li, seguendo le orme di predecessori come Jackie Chan, decide di approdare in America. La Warner Bros. gli impone, per l'esordio statunitense, un ruolo diverso dal suo stereotipo e malgrado l'attore si opponga alla fine cede ed interpreta il suo primo ruolo non da \"buono del cinema\" in \"Arma letale 4\". Nel 2000 esce \"Romeo deve morire\", di Andrzej Bartkowiak, con la cantante Aaliyah e il rapper statunitense DMX, primo vero esordio da protagonista in terra straniera. Il successo del film spinge la stessa produzione a riproporsi nel 2003 con \"Amici x la morte\".\nNel 2001 Jet Li interpreta \"Kiss of the Dragon\", coproduzione franco-americana, che vede fra i produttori anche Luc Besson. Il film riscuote un buon successo anche in Europa, facendo divenire sempre pi\u00f9 conosciuto il nome di Jet Li. Nello stesso anno per la Columbia interpreta \"The One\", suo primo film fantascientifico, che per\u00f2 ha un'accoglienza tiepida al botteghino. Ma gli impegni americani non gli fanno dimenticare le sue origini e tornato momentaneamente in Cina il regista Zhang Yimou lo chiama per il suo kolossal \"Hero\" (\u82f1\u96c4 o \"Ying xiong\"). La pellicola \u00e8 un'autentica parata di star, di attori ed attrici molto amate in Asia.\nIl 2005 \u00e8 l'anno di \"Danny the Dog\", produzione di Luc Besson, di impatto limitato ma di risonanza decisamente ampia, dove Jet Li pu\u00f2 dimostrare, oltre ad essere un campione d'arti marziali, anche le sue capacit\u00e0 recitative. Interpreta poi un altro film di produzione cinese, \"Fearless\", annunciato come il padre di tutti i film di arti marziali e molto liberamente basato sulla vita del maestro di arti marziali cinesi Huo Yuanjia, passato alla storia per aver sfidato e sconfitto vari campioni di lotta stranieri nei primi anni del Novecento.\nTornato in America nel 2007 interpreta assieme a Jason Statham \"Rogue - Il solitario\", mentre l'anno seguente assume nuovamente un ruolo negativo nella pellicola diretta da Rob Cohen, \"La mummia - La tomba dell'Imperatore Dragone\", terzo capitolo di una saga iniziata nel 1999 con \"La mummia\". Nel 2008 interpreta insieme a Jackie Chan il film \"Il regno proibito\". Nel 2010 \u00e8 nel cast del film d'azione \"I mercenari - The Expendables\", con Sylvester Stallone (che riveste il triplice ruolo di attore, regista e cosceneggiatore) e Mickey Rourke e di nuovo accanto a Jason Statham; Jet Li interpreta Yin Yang, reduce del Vietnam ed esperto di arti marziali, appartenente a un piccolo gruppo internazionale di esperti mercenari guidati dall'abile Barney Ross (Sylvester Stallone).\nNonostante avesse dichiarato che \"Fearless\" intendeva essere il suo ultimo film di arti marziali, nel 2011 ritorna nel ruolo di maestro per i colossal cinesi \"The Sorcerer and the White Snake\" di Siu-Tung Ching e \"Flying Swords of Dragon Gate\" di Tsui Hark. Nel 2012 riprende il ruolo di Yin Yang nel secondo film della \"saga degli Expendables\", \"I mercenari 2\", diretto da Simon West; sono per la prima volta tutte assieme in un film star del cinema d'azione come Arnold Schwarzenegger, Bruce Willis, Chuck Norris, Jean-Claude Van Damme e Scott Adkins, che vanno ad unirsi a Sylvester Stallone, Jason Statham, Dolph Lundgren, Terry Crews e Randy Couture gi\u00e0 presenti nel primo film della saga. Nel 2014 riprende ancora il ruolo di Yin Yang nel terzo film della \"saga degli Expendables\", \"I mercenari 3\"; a Sylvester Stallone, Arnold Schwarzenegger, Dolph Lundgren, Randy Couture, Terry Crews e Jason Statham, gi\u00e0 presenti nei primi due film, si aggiungono Mel Gibson, Harrison Ford, Wesley Snipes, Antonio Banderas, Kellan Lutz, Ronda Rousey e Victor Ortiz.\nMatrimoni.\n\u00c8 stato sposato con Huang Qiuyan (1987 - 1990) e successivamente con Nina Li Chi (1999 \u2013) dalla quale ha avuto due figli.\nIl videogioco.\nNel 2004 \u00e8 uscito il videogioco ufficiale di Jet Li: \"\", per PlayStation 2.\nNel 1992 il suo manager Jim Choi viene ucciso a revolverate dalle triadi a causa del suo rifiuto di cedere il suo cliente. Da quel momento l'attore reciter\u00e0 in numerosi film prodotti dalla Win's film del produttore mafioso Charles Heung (gi\u00e0 coinvolto nel 1973 nei gossip sulla morte di Bruce Lee).\nCuriosit\u00e0.\nUno dei personaggi del picchia duro Tekken, Feng Wei molto probabilmente \u00e8 ispirato proprio a Jet Li."}
{"id": "40831", "revid": "2097", "url": "https://it.wikipedia.org/wiki?curid=40831", "title": "HPFS386", "text": ""}
{"id": "40833", "revid": "116189052", "url": "https://it.wikipedia.org/wiki?curid=40833", "title": "Messa in Si minore", "text": "La Messa in Si minore (BWV 232) \u00e8 una composizione di musica sacra scritta da Johann Sebastian Bach. Come il nome stesso spiega, si tratta della trasposizione musicale della Messa nell'usuale lingua latina del rito cattolico, quella che viene definita \"messa cantata\". Alcune parti della \"Messa in Si minore\" risalgono al 1724, tuttavia l'insieme \u00e8 stato completato nella forma attuale nel 1749, l'anno prima della morte del compositore, avvenuta nel 1750.\nStoria e genesi dell'opera.\nQuello di \"Die Hohe Messe in H-moll\" o Grande Messa in si minore non \u00e8 il titolo originale bachiano, ma venne attribuito all'opera nella prima edizione a stampa, nel 1845. La scelta del titolo fu sicuramente legata al concetto tedesco di \"Missa solemnis\" divenuto popolare grazie all'op. 123 di Beethoven.\nL'opera non nacque come discorso coerente, ma in tempi diversi (25 dicembre 1724 nella Thomaskirche di Lipsia; 27 luglio 1733 a Dresda; 1747-1749), come molte altre composizioni di Bach.\nBach compose ci\u00f2 che sarebbe diventato il \"Gloria\" della Messa in Si minore per il giorno di Natale del 1724 e aggiunse, nel 1731, un \"Kyrie\" cos\u00ec da poter presentare una \"Messa breve\" (Kyrie e Gloria, BWV 232a) al principe di Sassonia Federico Augusto II, assieme alla richiesta di poter aggiungere al proprio nome il titolo di \"compositore della corte del principe di Sassonia\", una mossa grazie alla quale Bach sperava di rimanere a Lipsia, dove era protagonista di qualche schermaglia politica con l'amministrazione cittadina. La partitura non fu mai eseguita, fino al 1737, quando Bach decise di rivisitarla. Cominci\u00f2 con revisioni minori al \"Kyrie\" e al \"Gloria\", poi aggiunse il \"Credo\" e il \"Sanctus\" nei due anni seguenti. \nNel 1749, Bach era molto malato e trascorse a letto diversi mesi; il manoscritto delle ultime parti della \"Messa\", specialmente l'Osanna all'interno del \"Sanctus\", rivela una grafia vacillante e una notazione irregolare, testimoniando l'ormai prossima fine del grande compositore.\nIl \"Symbolum Nicenum\" venne eseguito solamente nel 1786 diretto da Carl Philipp Emanuel Bach in Amburgo.\nLa prima esecuzione completa avvenne solamente nel 1834 a Berlino.\n\u00c8 comunque ormai convinzione diffusa che quasi tutti i venticinque numeri di cui consta la partitura non siano stati scritti espressamente bens\u00ec siano parodie o adattamenti da opere precedenti: dalla Cantata 46 \"Schauet doch und sehet, ob irgend ein Schmerz sei\"; dalla Cantata 171 \"Gott, wie Dein Name, so ist Auch Dein Ruhm\"; dalla Cantata 29 \"Wir danken dir, Gott, wir danken dir\"; ed ancora da diverse altre opere antecedenti. Essa \u00e8 dunque tanto pi\u00f9 ammirevole, in quanto frutto di un montaggio perfettamente equilibrato, e si impone come una delle pi\u00f9 alte creazioni dello spirito umano nel campo della musica sacra, la quale per altro ha anche l'unicit\u00e0 di saper fondere in un unico corpo le maggiori espressioni del pensiero cristiano, la teologia cattolica e quella luterana.\nIl \"problema\" della Messa.\nSi pensa generalmente che la \"Messa cantata\" rappresenti un genere musicale esclusivo della Chiesa cattolica e che, pertanto, anche le Messe bachiane costituiscano un'eccezione nella produzione del grande musicista. Bisogna tuttavia ricordare che il culto luterano \u00e8 derivato da quello cattolico e ne mantiene le forme principali.\nL'opera, tuttavia, non \u00e8 in alcun modo una forma di \"omaggio\" al Cattolicesimo, come confermato da alcuni dettagli della partitura. Nel \"Sanctus\" \u00e8 infatti presente la forma luterana \"Pleni sunt caeli gloria ejus\" (\"I cieli sono pieni della sua gloria\") anzich\u00e9 la cattolica \"Pleni sunt caeli et terra gloria tua\" (\"I cieli e la terra sono pieni della tua gloria\"), che allo stesso tempo \u00e8 un velato omaggio ad Augusto III di Polonia, al quale \u00e8 riservata un'altra evidente dedica nel \"Gloria\", dove \u00e8 presente una danza in forma di \"polonaise\" sulle parole \"quoniam tu solus sanctus\" (\"perch\u00e9 tu solo il santo\"), evidentemente riferite sempre ad Augusto III. Allo stesso modo, il \"Dona nobis pacem\" (\"Dona a noi la pace\") conclusivo suona come richiesta a colui che, materialmente, avrebbe potuto scatenare un conflitto. \nIl duca di Sassonia era anche re di Polonia e la circostanza lo aveva indotto ad abbracciare la fede cattolica, pur trovandosi a governare sudditi in prevalenza luterani. La doppia confessione religiosa aveva determinato la fondazione di due distinte cappelle di corte, quella cattolica operante all'esterno del palazzo reale (allo Opernhaus del Taschenberg) e quella luterana alla Sophienkirche. \u00c8 possibile quindi che le Messe bachiane abbiano avuto una duplice destinazione \u2014 luterana e cattolica \u2014 proprio per queste peculiari ragioni.\nSappiamo infine che al tempo di Bach a Lipsia nelle tre feste principali (Natale, Pasqua, Pentecoste), era consentito eseguire il Kyrie, il Gloria e il Sanctus; e non solo: la terminologia corrente li designava globalmente con la parola Missa.\nCome scrive Alberto Basso: \u00ab La materia, come si vede, offre spunti e argomentazioni per sostenere tanto la tesi \"cattolica\" quanto la tesi \"luterana\" e consente anche di intendere l'opera in termini di ambivalenza. La sua natura cattolica emerger\u00e0 quando si vorr\u00e0 considerarla nei termini di un corpo unitario, elaborato lungo un ampio intervallo di tempo, svincolato dalla realt\u00e0 storica e quasi isolato in un mondo astratto e ideale anche se agganciato alla tradizione della Missa concertata. Al contrario essa apparir\u00e0 come una manifestazione del pensiero musicale luterano quando la si interpreter\u00e0 a segmenti separati, ciascuno dei quali destinato non a coprire un unico servizio liturgico (come \u00e8 il caso di una Missa tota), bens\u00ec a soddisfare esigenze specifiche delle grandi festivit\u00e0 in cui era consentito praticare la polifonia applicata ai testi latini dell'Ordinarium\u00bb.\nStruttura dell'opera.\nDei venticinque numeri che compongono la partitura, sedici sono cori (tre a 4 voci, undici a 5, uno a 6 e uno a 8), tre i duetti e sei le arie solistiche. Il peso maggiore, dunque, \u00e8 affidato al coro, con interventi molto differenziati, in sei casi condotti secondo lo \"stylus gravis e antiquus\" (nn. 3, 7, 12, 16, 19, 25), molto frequente nelle opere bachiane di Lipsia, mentre in altri otto (nn. 1, 4, 11, 13, 17, 20, 21, 22) predomina lo stile moderno, con l'intervento concertato degli strumenti in un registro trionfalistico.\nA s\u00e9 stanti i nn. 8 e 15, che possono essere interpretati come elaborazioni in uno stile misto, di transizione, che unisce l'imitazione mottettistica con parti strumentali obbligate.\nLa struttura del \"Symbolum Nicenum\" testimonia della particolare attenzione che Bach nutriva per la qualit\u00e0 cartesiana del pensiero, unita alla sua perfetta conoscenza delle regole della retorica classica, alle quali attingeva ogni qual volta la sua musica usciva dalla pura funzione ornamentale o didattica per farsi comunicazione di fede e di rigore morale.\nL\"'Osanna\" \u00e8 strutturato su un doppio coro. Nella sua forma originale, esso doveva avere un'introduzione strumentale (la stessa che ora chiude l'episodio), poi soppressa da Bach al momento di trasformare la pagina in una composizione sacra agganciata al Sanctus.\nIl \"Benedictus\" \u00e8 composto da un'aria per tenore, una delle pi\u00f9 toccanti di tutta la Messa in si minore, in cui lo strumento concertante non \u00e8 indicato, ma \u00e8 di solito realizzato con un flauto traverso. \nL\"'Agnus Dei\" si presenta nella tradizionale suddivisione bipartita.\nIV Osanna, Benedictus, Agnus Dei et Dona Nobis Pacem.\nTitle Agnus Dei aria from Mass in B minor by Johann Sebastian Bach.]\nLa musica \u00e8 (con lievi variazioni) la stessa del \"Gratias agimus tibi\" dal \"Gloria\"."}
{"id": "40834", "revid": "123699138", "url": "https://it.wikipedia.org/wiki?curid=40834", "title": "Voltri", "text": "V\u00f3ltri (\"Votri\" in ligure) \u00e8 un quartiere posto all'estrema periferia occidentale di Genova, a circa (verso WNW) dal centro della citt\u00e0.\nL'urbanistica del quartiere presenta moderne costruzioni di grandi dimensioni in contrasto con quelle dell'Ottocento/Novecento costituite da piccoli edifici a due piani, secondo lo stile architettonico ligure dell'epoca.\nFa parte del Municipio VII Ponente. A livello di \"unit\u00e0 urbanistiche\" sono comprese in Voltri le unit\u00e0 di \"Crevari\", \"Fabbriche\" e \"Fiorino (Voltri)\" nonch\u00e9 le frazioni di Vesima e della parte genovese dell'Acquasanta. Tutte insieme hanno una popolazione di 12.215 abitanti (al 31 dicembre 2018).\nGeografia.\nTerritorio.\nVoltri \u00e8 situata nel settore pi\u00f9 interno del Golfo di Genova, a 44\u00b0 25' 42\" di latitudine nord e 8\u00b0 45' 8\" di longitudine est; geograficamente si trova quindi nel punto in cui convergono la riviera ligure di levante e quella di ponente, anche se, convenzionalmente, si tende a considerare come limite tra le due riviere il centro di Genova.\nAlle sue spalle si sviluppa il cosiddetto \"Gruppo di Voltri\", che si estende sul territorio di diversi comuni delle province di Genova e Savona, formatosi dalla collisione tra la placca paleoeuropea e quella austro-italodinarica ed \u00e8 costituito da rocce effusive provenienti dal fondo oceanico; in prevalenza si tratta di rocce ofiolitiche, soprattutto serpentiniti, di colore verde scuro al momento del taglio. Il rilievo si alza bruscamente alle spalle dell'abitato storico di Voltri fino a sfiorare i con la vetta del Monte Reixa posta a soli in linea d'aria dal litorale.\nIl territorio di Voltri \u00e8 infine solcato da due torrenti: il Leiro (detto comunemente Leira) e il Cerusa.\nA Voltri sono presenti tre delle spiagge balneabili del capoluogo ligure, a destra del Leira si trova quella di Sant'Erasmo, a sinistra quella detta di Sant'Ambrogio. La successiva, in direzione di ponente, \u00e8 quella di Vesima; quella immediatamente precedente a Arenzano.\nLa costa di Voltri \u00e8 il punto pi\u00f9 settentrionale del Mar Mediterraneo occidentale: il fatto \u00e8 ricordato anche con un cartello alla foce del torrente Cerusa, che secondo alcune fonti costituisce il punto di confine geografico fra Riviera di Levante (a cui apparterrebbe quindi Voltri) e Riviera di Ponente (di cui farebbero parte le frazioni Crevari e Vesima).\nClima.\nIl microclima di Voltri, seppure temperato-caldo, marittimo, con debole escursione termica giornaliera, \u00e8 relativamente meno mite rispetto a quello di altri quartieri costieri dell'area urbana genovese. La conformazione del retrostante bacino del Leiro, che forma un corridoio naturale tra l'Oltregiogo padano e la costa (in un punto in cui la displuviale principale dell'Appennino si avvicina al litorale e si abbassa notevolmente in altitudine) finisce con l'esporre Voltri a quei venti settentrionali che spirano con maggiore frequenza proprio nei mesi invernali; infine, oltre a fornire a Voltri una protezione nettamente inferiore, rispetto a quella offerta a Pra' o ad Arenzano, i gruppi montuosi dell'Appennino Ligure occidentale, che in questo tratto si abbassa al di sotto dei , non garantiscono un'altrettanto efficace azione di riscaldamento adiabatico delle correnti settentrionali, che quindi a Voltri giungono leggermente pi\u00f9 fredde che nelle aree adiacenti del Ponente genovese. Invece in estate il microclima di Voltri si presenta moderatamente caldo e piuttosto afoso, non differenziandosi particolarmente da quello delle altre zone litoranee del Golfo di Genova.\nStoria.\nVoltri \u00e8 un centro abitato di antiche origini. Antica capitale preromana della trib\u00f9 ligure dei Veituri, da cui probabilmente prende il nome, nel corso dei secoli viene indicata con numerose varianti: \"Hasta Veiturium\", \"Vutri\", \"Utris\", \"Ulterium\", \"Uccole\" (in una stampa inglese), \"Vulturium\" e ancora \"Otri\", \"Utri\", \"Votori\", \"Votri\", negli atti notarili medioevali.\nNel 105 a.C. veniva raggiunta dalla strada romana Via Aemilia Scauri e quindi collegata stabilmente a Genova e a Roma.\nNel medioevo era una cittadina appartenente al gruppo delle tre Podesterie e Capitanati della Repubblica di Genova. Prosper\u00f2 grazie all'industria delle cartiere (produzione di carta): nel 1762 si contavano 40 fabbricanti a Voltri. Le cartiere potevano sfruttare le acque dei torrenti Leiro e Cerusa, lungo le cui valli si insediarono. Il ruolo dell'industria cartaria \u00e8 ricordato dal \"Museo della carta\", ospitato a Mele, nella frazione di Acquasanta.\nFu teatro, nel 1796, della \"Battaglia di Voltri\" tra l'esercito di Napoleone Bonaparte e gli austriaci alleati dei sardo-piemontesi.\nAll'inizio della Repubblica Ligure fu capoluogo del Dipartimento della Cerusa. Divenne poi cantone della Giurisdizione del Centro.\nComune autonomo, sede di mandamento dal 1859, venne proclamata \"citt\u00e0\" con Regio Decreto del 26 maggio 1903.\nNel 1926 il regime fascista le tolse l'autonomia amministrativa incorporandola nella Grande Genova. \u00c8 stata sede di \"delegazione\", poi di circoscrizione; dal 2007 fa parte del Municipio VII \"Ponente\", che ha sede amministrativa in Voltri, nel palazzo del vecchio municipio.\nIl suo centro \u00e8 ubicato intorno alla foce del torrente Leira, di cui si ricordano diverse esondazioni in occasione di alluvioni come quelle del 7 ottobre 1970 (con 14 vittime) e del 23 settembre 1993. In particolare, le precipitazioni nell'evento del 1970 le precipitazioni superarono i di pioggia in una sola giornata. Sono anche note precedenti inondazioni, tra cui quelle del 1833, 1862 e 1873.\nL'11 aprile 1991 il naufragio della petroliera Haven caus\u00f2 la perdita di migliaia di tonnellate di petrolio che ancora oggi inquinano il mare antistante Genova. Si stima che una quantit\u00e0 compresa tra e tonnellate, (soprattutto le componenti pi\u00f9 dense del greggio) siano tuttora deposte negli alti fondali tra Genova e Savona.\nCaduti della Resistenza.\nLapidi dedicate ai caduti della Resistenza nel centro abitato di Voltri.\nSimboli.\nLo stemma utilizzato da Voltri dalla fine del XIX secolo al 1926 raffigura un leone rampante che simboleggia, con la ruota dentata che regge fra le zampe anteriori, la forza dell'industria della citt\u00e0.\nIl mare a punta simboleggia che Voltri sorge nel centro geografico e nel punto pi\u00f9 interno del Mar Ligure.\nIl capo di Genova, ossia la croce di San Giorgio rossa in campo bianco, indica che la cittadina fu nel Medioevo una delle 3 Podesterie e Capitanato della Repubblica di Genova.\nLa corona turrita \u00e8 quella prevista dall'araldica per i comuni superiori a abitanti: un cerchio di muro d'oro aperto in quattro porte sormontato da otto merli uniti da un muretto d'argento.\nQuesto stemma fu adottato dal comune nel 1892, confermato dopo la sua proclamazione a citt\u00e0 nel 1903 e derivato da quello del 1888 raffigurante semplicemente in basso un'onda a punta ed in alto una ruota dentata.\nDiverso invece il pi\u00f9 antico stemma ora presente sulla porta occidentale dove sono raffigurate, a destra dell'Agnello Pasquale, le mura sovrastate da 3 torri e da un avvoltoio. Tale lastra di ardesia fu l\u00ec collocata dopo essere stata rinvenuta in un terreno all'inizio di via dei Giovi. Potrebbe per\u00f2 trattarsi dello stemma dei Giustiniani. \nCultura.\nVoltri ospita la biblioteca civica \"Benzi\", che dispone di oltre volumi, tra cui 275 appartenuti a Rosanna Benzi.\nVi sono poi il Teatro del Ponente e il Teatro di Villa Galliera, affidati in maniera non esclusiva al Teatro Cargo.\nEventi.\nLa domenica pi\u00f9 vicina al 4 novembre si festeggia San Carlo Borromeo, patrono della citt\u00e0 dal 1649.\nCucina.\nI piatti sono quelli tipici genovesi. \u00c8 considerata per\u00f2 particolarmente gustosa la versione voltrese della \"focaccia della mattina\" preparata con o senza cipolle.\nRispetto alla versione genovese standard ne esiste anche una variante pi\u00f9 sottile e croccante perch\u00e9 preparata con un impasto pi\u00f9 fluido e in alcuni panifici \u00e8 cotta direttamente sul fondo del forno, sovente con l'aggiunta di farina di polenta.\nSono tipiche della zona le \"focaccette\" di Crevari, piccole focacce a base di farina e patate cucinate tramite friggitura e successivamente farcite, realizzate anche in occasione di sagre e feste popolari, come la tradizionale manifestazione musicale \"Crevari invade\", che si svolge nella frazione fin dal 1992.\nInfrastrutture e trasporti.\nStrade.\nVoltri \u00e8 attraversata dalla strada statale 1 Via Aurelia da cui si dirama la strada statale 456 del Turchino del Passo del Turchino che la collega con Ovada e il Piemonte.\nAnticamente da qui partiva una delle vie del sale, la \"Cannellona\" che dal XIII secolo la collegava con Masone e la Valle Stura.\nFerrovie.\n\u00c8 attraversata dalla linea ferroviaria ed \u00e8 servita da una stazione adibita anche a capolinea del traffico ferroviario metropolitano e di alcuni autobus urbani e suburbani.\nInoltre nella frazione dell'Acquasanta esiste un'altra stazione, posta sulla linea .\nPorto.\nA partire dagli anni ottanta il panorama costiero verso levante fu radicalmente mutato con la costruzione del porto commerciale, denominato fino a settembre 2014 porto di Voltri e successivamente bacino portuale di Pra', che ospita il PSA Genova Pra' (gi\u00e0 Voltri Terminal Europa VTE e PSA Voltri Pra') dedicato al traffico di container.\nLa passeggiata.\nIl 14 settembre 2008 \u00e8 stata inaugurata la nuova passeggiata a mare tra il torrente Leira e il torrente Cerusa. A cavallo tra la sera del 29/10/2018 e il 30/10/2018 una mareggiata di eccezionale intensit\u00e0 danneggia la passeggiata in modo grave.\nLa passeggiata viene inizialmente chiusa al pubblico nella sua interezza per motivi di sicurezza poi viene riaperta fatta eccezione per il tratto tra la biblioteca Benzi e il liceo scientifico Lanfranconi. A inizio giugno del 2019, dopo un'opera di ripascimento con circa metri cubi di materiale proveniente dalla foce del rio San Pietro; la passeggiata ritorna in gran parte fruibile. Rimangono invece in sospeso e quindi chiuse le parti gravemente danneggiate e il tratto di spiaggia antistante il bar della passeggiata ove lo spesso muro in cemento armato, a causa dell'impatto delle forti onde della mareggiata, ha ceduto nelle fondamenta, inclinandosi.\nSport.\nA Voltri la societ\u00e0 calcistica pi\u00f9 importante \u00e8 la \"Voltrese Vultur\", nata dalla fusione di due storiche compagini voltresi nel 1956. Attualmente milita nel campionato di Promozione. I colori sociali sono il giallo e il blu; il campo da gioco \u00e8 il \"San Carlo\" di Voltri, che recentemente ha rinnovato il proprio manto da gioco, passando dalla terra al sintetico.\nAttiva nella delegazione voltrese \u00e8 stata anche la \"Societ\u00e0 Sportiva Nicola Mameli\", club fondato nel 1904 in omaggio al sindaco e deputato voltrese, fratello del ben pi\u00f9 noto Goffredo Mameli, come squadra di ginnastica, tamburello e nuoto. Si allarg\u00f2 in seguito con podismo e atletica pesante. Nel 1913 nell'ambito della societ\u00e0 il gi\u00e0 affermato e scudettato Davide Baiardo (ginnasta, saltatore in lungo, nuotatore e pallanuotista) decise di fondare una squadra di pallanuoto.\nLa stessa cessa di esistere, causa problemi economici, nel 2013.\nAltre associazioni sportive degne di nota sono: il \"Circolo Nautico Ugo Costaguta\", sodalizio fondato nel 1898 presso il cantiere navale di Ugo Costaguta, che sorgeva sull'arenile di Voltri a breve distanza dell'attuale sede del circolo; il Circolo \"Voltri '87\" presente nel panorama dei dilettanti con la squadra appartenente al campionato FIGC di seconda categoria; la squadra \"AICS New Reds Ponente Voltri 87\"; la \"Societ\u00e0 Bocciofila Voltrese\"; il circolo di windsurf \"Tramontana\"; la \"Canottieri Voltri\". Altra associazione storica nota, nata nel primo Novecento, \u00e8 la \"Societ\u00e0 Nazionale di Salvamento Voltri.\""}
{"id": "40840", "revid": "123938272", "url": "https://it.wikipedia.org/wiki?curid=40840", "title": "Algebra astratta", "text": "L'algebra astratta \u00e8 la branca della matematica che si occupa dello studio delle strutture algebriche come gruppi, anelli e campi. Essa parte dallo studio degli \"insiemi privi di struttura\" (o insiemistica vera e propria), per analizzare insiemi via via sempre pi\u00f9 strutturati, cio\u00e8 dotati di una o pi\u00f9 leggi di composizione.\nDescrizione.\nL'espressione \"algebra astratta\" viene utilizzata per distinguere questo campo di studi dall'\"algebra elementare\" che invece si occupa delle regole per manipolare le formule e le espressioni algebriche che utilizzano numeri reali e complessi.\nStoricamente, le strutture algebriche nacquero in altri campi della matematica, dove furono specificate assiomaticamente, e furono quindi studiate come oggetti a s\u00e9 stanti nell'algebra astratta. Per questo motivo, l'algebra astratta \u00e8 fruttuosamente connessa con quasi tutti i rami della matematica.\nEsempi di strutture algebriche con una singola operazione binaria sono:\nEsempi pi\u00f9 complessi includono:\nNell'algebra universale, tutte queste definizioni e propriet\u00e0 sono raccolte per essere applicate a tutte le strutture algebriche nello stesso modo. Tutte le classi di oggetti elencate sopra, insieme con la nozione di omomorfismo, formano delle categorie, e la teoria delle categorie fornisce spesso il formalismo necessario per tradurre tra differenti strutture algebriche e per confrontarle."}
{"id": "40848", "revid": "290023", "url": "https://it.wikipedia.org/wiki?curid=40848", "title": "Sigfried Giedion", "text": "Biografia.\nSigfried Giedion era il figlio di un fabbricante di tessuti dello Zugersee. Si laure\u00f2 in ingegneria a Vienna nel 1913. Non volendo entrare nell'azienda di famiglia, scrisse poesie e opere teatrali, una delle quali messa in scena da Max Reinhardt. Studi\u00f2 poi storia dell'arte a Monaco di Baviera con Heinrich W\u00f6lfflin, addottorandosi nel 1922 con una tesi sul Classicismo romanico e tardo barocco. Questo lavoro suscit\u00f2 l'interesse di A.E.Brinckmann, noto storico dell'arte, che lo invit\u00f2 a Colonia, offerta che Giedion rifiut\u00f2 perch\u00e9 non interessato alla carriera accademica. Nel 1923 frequent\u00f2 la Bauhaus e incontr\u00f2 Walter Gropius. A partire da quell'incontro si avvicin\u00f2 sempre di pi\u00f9 alla Bauhaus e ai suoi protagonisti, diventando lui stesso un precursore del movimento moderno.\nNel 1928 fond\u00f2, assieme a Le Corbusier e Hel\u00e8ne de Mandrot, il CIAM, dei quali fu anche segretario generale. Nello stesso anno prese parte all'iniziativa collettiva Werkbundsiedlung Neub\u00fchl, uno dei primi centri abitativi secondo lo stile del movimento moderno, rimanendo nel comitato direttivo fino al 1939. Inoltre fu costruttore del Doldertalh\u00e4user in Svizzera, che vedeva come un manifesto del nuovo movimento architettonico, nonch\u00e9 fondatore della Wohnbedarf AG, societ\u00e0 di costruzioni vicina al movimento moderno. Tramite innumerevoli interventi su riviste internazionali di settore espresse il suo supporto per il progetto del Palazzo delle Nazioni di Le Corbusier a Ginevra, vinto nel 1927.\nNel 1938/39 insegn\u00f2 all'Universit\u00e0 di Harvard dove tenne le note Charles Eliot Norton Memorial Lectures, che avranno poi effetto sulla sua opera principale, \"Spazio, tempo e architettura\", la storia del movimento moderno pubblicata nel 1941. Nel 1946 divenne professore al Politecnico federale di Zurigo incarico tenne fino agli anni '60 e che altern\u00f2 con un altro presso il MIT negli Stati Uniti d'America. In questo arco di tempo scrisse alacremente, sia come editore del CIAM che come autore indipendente, riguardo alle sue ricerche sulla modernit\u00e0. In particolare \"L'\u00e8ra della meccanizzazione\" (en. Mechanization Takes Command), una storia critica della meccanizzazione vista nei suoi aspetti storici e sociologici.\nGiedion era sposato con la storica dell'arte Carola Giedion-Welcker."}
{"id": "40849", "revid": "791527", "url": "https://it.wikipedia.org/wiki?curid=40849", "title": "UNIX", "text": ""}
{"id": "40871", "revid": "1318658", "url": "https://it.wikipedia.org/wiki?curid=40871", "title": "Teatro (architettura)", "text": "Un teatro \u00e8 un luogo, spesso un edificio, il cui uso specifico \u00e8 ospitare rappresentazioni teatrali o altri generi di spettacolo, come concerti ed eventi musicali, letture di poesie, spettacoli di danza, allestimenti di opere liriche (teatro d'opera).\nQuello dell'edificazione di un teatro \u00e8 considerato uno dei maggiori esiti dell'architettura, tanto nell'antica quanto nella moderna e nell'attuale civilt\u00e0.\nStoria.\nLe origini.\nL'inizio dell'architettura teatrale non coincide con le prime manifestazioni teatrali di cui si abbia conoscenza. Gi\u00e0 alcuni testi sacri dell'antico Egitto, ad esempio quello che racconta della morte e della risurrezione del dio Osiride, sono scritti in forma dialogica e probabilmente pensati per la rappresentazione. Questa eventuale rappresentazione sarebbe tuttavia avvenuta nell'ambito dell'edificio religioso, e non in un luogo progettato appositamente per la messinscena. Lo stesso si pu\u00f2 dire delle parate militari o dei discorsi di uomini illustri: pur essendo situazioni la cui grande spettacolarit\u00e0 suscitava un entusiastico interesse nella collettivit\u00e0, non avevano un proprio luogo specifico e si svolgevano negli spazi pubblici come le piazze e le vie delle citt\u00e0.\nPrima della civilt\u00e0 greca sono pochi gli edifici teatrali progettati in quanto tali: potrebbero rientrare in questa categoria alcuni spazi dei palazzi della civilt\u00e0 minoica, come il cortile delle feste del palazzo di Festo a Creta. Si trattava di uno spiazzo circondato per tre lati da gradinate che potevano ospitare fino a cinquecento persone venute ad assistere alle danze, alle cerimonie o alle tauromachie che vi si svolgevano.\nIl teatro nella Grecia antica.\nIl teatro nella Grecia antica si evolve da semplice spiazzo per il pubblico, per poi diventare uno spazio delimitato (circolare o a trapezio) con panche di legno, evolvendosi infine in un'opera architettonica vera e propria (V secolo - IV secolo a.C.).\nIl teatro greco rimane sempre una costruzione a cielo aperto. Gi\u00e0 nei pi\u00f9 antichi teatri si ritrovano le tre parti essenziali:\nPi\u00f9 complessa appare la genesi e la distribuzione degli spazi nell'architettura teatrale greca.\nFabrizio Cruciani (1992) ha chiarito come lo spazio deputato alle danze e al canto del coro, l'orchestra (da \"orcheomai\", danzare) determina i due spazi cardine del teatro: lo spazio degli spettatori (\"th\u00e9atron\", da \"th\u00e9aomai\", spettare, osservare) e lo spazio degli attori, la scena (sken\u00e9, tenda). Per meglio dire, se la prima forma \u00e8 il \"th\u00e9atron\", sola gradinata formata da panche di legno posta davanti al piano dell'orchestra e utilizzata per assistere anche a spettacoli non drammatici, la seconda \u00e8 da intendere come uno schermo o fondale di tela o pelle dipinta (piuttosto che come una baracchetta o una tenda campestre) posta alle spalle dell'attore o, meglio, \"hipockrit\u00e9s\" (ossia colui che finge, colui che risponde, che instaura un dialogo con il coro) con la funzione di costituire soprattutto un riparo necessario a cambiare maschera e costume e permettere all'attore (ve ne era solo uno all'epoca di Tespi, nel VI secolo a.C.) di interpretare un altro personaggio.\nIn seguito, gi\u00e0 nel V secolo e in via definitiva nel IV secolo, l'orchestra lascia spazio alla scena che diviene centro generatore di spazi aggregati autonomamente che si qualificano come veri e propri ambienti. Sicuramente nella prima met\u00e0 del V secolo la scena, in legno, \u00e8 infatti un ambiente quadrangolare lungo quanto lo \u00e8 l'auditorio e piuttosto stretto, praticabile dagli attori che vi accedono da aperture poste sul fronte della scena stessa (\"tyromata\"). La funzione non \u00e8 pi\u00f9 solo quella di servire da spogliatoio per cambiarsi in corso di spettacolo, ma anche quella di offrire uno schermo fonoriflettente e uno spazio chiuso o cassa armonica, necessario a diffondere parole e suoni; inoltre la fronte scenica (che diverr\u00e0 poi \"scaene frons\" e verr\u00e0 mantenuta fino al teatro del '500) serve anche come sfondo scenico del dramma (genericamente, la facciata di un palazzo reale, forse con una sola grande porta centrale; mentre le altre aperture laterali potevano essere chiuse da pannelli decorativi dipinti o \"p\u00ecnakes\").\nL'orchestra \u00e8, in origine, uno spazio di terra battuta rettangolare, gi\u00e0 presente nell'agor\u00e0 di Atene dal VII secolo, in cui venivano cantati cori bacchici, effettuate danze dionisiache, recitati metri ditirambici nel corso delle feste in onore di Dioniso, dette dionisie cittadine o grandi dionisie. Di fronte a questo spazio era posto il \"th\u00e9atron\", costituito da una compatta ed alta gradinata formata da panche di legno (\"ikr\u00eca\"), sul tipo di quella che vediamo raffigurata nel vaso a figure rosse di Sophilos del museo archeologico nazionale di Atene. Questo spazio teatrale originario era rettangolare o poligonale, con le gradinate ad L, doppia L, o a trapezio, davanti ad un'orchestra della stessa forma, come farebbero pensare alcune forme teatrali arcaiche in pietra, come il teatro di Torikos, che \u00e8 della fine del V secolo. Sulle gradinate sedeva un pubblico piuttosto agitato che partecipava agli agoni drammatici in modo piuttosto indisciplinato alzandosi in piedi per applaudire, gridare, protestare o battendo rumorosamente i calcagni contro le tavole per esprimere il proprio disappunto nei confronti di un attore.\nNon pu\u00f2 dunque meravigliare che queste costruzioni, gi\u00e0 di per s\u00e9 non particolarmente sicure, potessero crollare come informa la Suda, anche se \u00e8 un po' inverosimile che per tale motivo le autorit\u00e0 ateniesi decidessero di costruire, nella VII Olimpiade (500-497 a.C.), un teatro, sempre di legno, sul crinale della collina dell'acropoli, scavando la roccia e sistemando cos\u00ec la gradinata in uno spazio racchiudente che la rendesse pi\u00f9 compatta (il \"koilon\"), che in seguito avrebbe poi ospitato la gradinata in pietra. In realt\u00e0 possiamo immaginare pi\u00f9 spazi teatrali, forse di forma rettangolare o poligonale, ma diversi, situati presso recinti sacri, quali il Leneo o quello di Dioniso Eleuterio e presso la stessa agor\u00e0 di Atene. Questi spazi dovettero ospitare le opere dei grandi tragici e del commediografo Aristofane nel corso del V secolo.\nForse durante la reggenza di Pericle, che nel 473-472 a.C. si occup\u00f2 di far allestire i \"Persiani\" di Eschilo e che fece costruire un odeon (Odeo di Pericle) e ristrutturare in forma teatrale i luoghi di riunione come il \"bouleuterion\", si inizi\u00f2 a pensare alla realizzazione di un teatro di Dioniso permanente in pietra; sogno che pot\u00e9 avverarsi solo con Licurgo fra il 336 e 323 a.C.. Il teatro era ormai un organismo architettonico completo che si definiva attraverso una gradinata scavata nella roccia (\"koilon\") formata da file di gradini di pietra alti 35\u00a0cm e larghi 78; il primo gradino in basso segnava la circonferenza dell'orchestra (\"p\u00f2dion\") e conteneva seggi di riguardo (\"tr\u00f2noi\") con schienali e bracciali (nel teatro di Dioniso ve ne erano 77, riservati alle autorit\u00e0 pubbliche e religiose, i pochi rimasti sono di et\u00e0 romana). L'insieme della gradinata raccoglieva il resto degli spettatori, poco meno di 17.000 nel grande teatro di Dyoniso, ed era attraversata da un gradino pi\u00f9 largo degli altri detto \"di\u00e0zoma\", il quale aveva la funzione di dividere il \"koilon\" in due sezioni, una nella parte superiore, una in quella inferiore. Per favorire ingresso, uscita e sistemazione ai posti, erano state ricavate delle scalette (\"klimakes\") che dividevano il \"koilon\" in pi\u00f9 spicchi o settori verticali detti \"kerkid\u00e8s\". Quanto all'orchestra essa era di forma circolare (cos\u00ec \u00e8 rimasta nel teatro di Epidauro), il diametro era piuttosto ampio (24 m nel teatro di Dioniso), il pavimento era inizialmente di terra battuta; in seguito, in et\u00e0 ellenistico-romana venne pavimentato in marmo, e al centro era posto l'altare del dio.\nFra \"koilon\" e \"sken\u00e9\" vi erano degli spazi a corridoio larghi circa 5 metri (\"p\u00e0rodoi\"), attraverso i quali faceva ingresso il pubblico per recarsi ai sedili dell'auditorio, ma anche il coro per sistemarsi nell'orchestra. Nel III secolo i due ingressi furono chiusi da due porte monumentali (\"pylones\"); una \u00e8 rimasta ad Epidauro che, sembra, aveva inaugurato l'uso dovuto a motivi puramente sacrali: servivano, infatti ad impedire agli animali di entrare nello spazio sacro del teatro. Per quanto riguarda l'ambiente scenico, \u00e8 possibile pensare che esso si componesse, anche durante il periodo in pietra dei teatri, di non pochi elementi lignei, anche se questi dovevano avere solo valore decorativo (\"p\u00ecnakes\"), formati da pannelli di varia grandezza dipinti, come dimostrano le iscrizioni del teatro di Oropos, collocati nei \"tyromata\"o negli intercolumni del porticato del proscenio. Gli attori recitavano su una piattaforma di legno inquadrata da due avancorpi laterali o parasceni (\"paraskenia\"), che potevano essere del tipo pi\u00f9 semplice o massiccio (come nel teatro di Dyoniso ad Atene o ad Iatas in Sicilia, dove ne restano importanti resti in pietra) o del tipo colonnato, testimoniato su un frammento di vaso del 360 a.C.-390 a.C., detto del \"Gruppo di Konnakis\", con una rappresentazione tragica (forse \"Ifigenia in Tauride\") a figure rosse.\nL'attore si muoveva su una piattaforma (\"logeion\") larga poco pi\u00f9 di 3 metri. Essi, inoltre, apparivano anche in alto, sul tetto della scena, per recitare la parte di un dio, in questo caso si parla di \"theologeion\" e nel piano dell'orchestra, attraverso un corridoio sotterraneo o \"scala di Caronte\" (come nel teatro di Priene o di Siracusa), per apparizione dell'oltretomba.\nTra i teatri greci di cui rimangono notevoli testimonianze vi sono il teatro di Dioniso ad Atene, di Segesta, di Siracusa, di Delfi, di Epidauro, di Tindari.\nIl teatro nella Roma antica.\nGli antichi Romani utilizzavano il modello del teatro greco, apportandovi alcune modifiche essenziali. Il primo e pi\u00f9 antico teatro romano in muratura \u00e8 quello costruito in et\u00e0 tardo repubblicana a Bononia (attuale Bologna) verso l'88 a.C., con un emiciclo di circa 75 metri di diametro e gradinate in laterizio. La novit\u00e0 architettonica di questo teatro era nell'avere una struttura totalmente autonoma e autoportante, fondata su una fitta rete di murature radiali e concentriche. Fu successivamente ampliato e abbellito con marmi pregiati in et\u00e0 imperiale da Nerone verso la met\u00e0 del I sec. d.C..\nA Roma il primo teatro ad essere costruito interamente in muratura \u00e8 quello di Pompeo, del 55 a.C. Le gradinate semicircolari della cavea poggiano ora su archi e volte in muratura, e sono collegate alla scena con loggiati laterali. Questo permette all'edificio del teatro una collocazione autonoma e pi\u00f9 flessibile e di dotarsi di una facciata esterna ornata e monumentale. La facciata della scena viene innalzata a numerosi piani e decorata, fino a diventare \"frons scenae\", proscenio. L'uso della scena diventa pi\u00f9 complesso per l'uso di macchinari teatrali. Compare il sipario, che durante la rappresentazione si abbassa in un apposito incavo, mentre il velario, di derivazione navale, viene utilizzato per riparare gli spettatori dal sole.\nTra i teatri romani di cui sopravvivono resti notevoli vanno ricordati quello di Pompei (di forme ancora molto vicine a quelle greche), quello di Marcello a Roma, i teatri di Catania, di Lecce, di Ostia, di Napoli, di Ercolano, di Pozzuoli, di Teramo, di Fiesole, di Spoleto, di Trieste, di Verona, di Helvia Recina a Macerata di Carsulae, di Arles, di Vienne e di Orange in Francia, di Merida e Sagunto in Spagna, di Sabratha e Leptis Magna in Libia, di Bosra in Siria, di Efeso e di Hierapolis in Asia Minore, di Volterra.\nI luoghi teatrali nel Medioevo.\nA partire dal V secolo la disapprovazione cristiana per gli spettacoli pagani (talvolta licenziosi) produce leggi contro ogni forma di spettacolo e provoca la sistematica dismissione degli spazi teatrali, con trasformazioni architettoniche e cambiamenti di destinazione spesso irreversibili.\nIl Medioevo \u00e8 dunque caratterizzato dalla mancanza di edifici teatrali appositamente costruiti, ma non dalla cessazione di ogni attivit\u00e0 spettacolare. Nonostante l'opposizione della Chiesa, infatti, sopravvive la tradizione di giullari, giocolieri e menestrelli. Essi si esibiscono su un semplice banchetto (da qui il nome \"saltimbanco\") che trova spazio nelle taverne, nelle piazze e nelle strade delle citt\u00e0. I pi\u00f9 fortunati vengono assunti nelle corti, o permanentemente o in occasione di feste e banchetti.\nParallelamente al teatro profano, a partire dal X secolo \u00e8 la Chiesa stessa a dare vita, attraverso la spettacolarizzazione dei testi biblici, ad una nuova forma di teatro. Inizialmente si tratta solo di un adattamento delle scritture, con l'ampliamento della parte dialogica ai fini di una breve rappresentazione, che ha luogo davanti all'altare della chiesa. \u00c8 il caso, ad esempio, del \"Quem Quaeritis\", dialogo drammatizzato cantato e rappresentato da tre diaconi che fingono le tre marie al sepolcro e da un quarto che finge l'angelo che le accoglie, le interroga sulla loro ricerca e rivela la resurrezione di Cristo. Questo dialogo si svolgeva dapprima presso lo spazio occidentale della chiesa carolingia, poi presso l'altare o accanto ad un simulacro di sepolcro nella chiesa romanica. Ulteriori ampliamenti portano alla realizzazione delle \"sacre rappresentazioni\", i cui episodi vengono rappresentati in diversi luoghi all'interno delle cattedrali: ogni cappella laterale, ogni spazio tra due colonne, ogni angolo della chiesa pu\u00f2 diventare uno dei \"luoghi deputati\" (da cui l'espressione odierna) alla messinscena.\nLo spazio scenico della rappresentazione, in Italia, \u00e8 pi\u00f9 propriamente quello del presbiterio, usando come entrate ed uscite le porte della recinzione frontale di essa e, specie a Firenze nelle chiese d'oltrarno, il \"ponte\" che sovrasta questa recinzione, usato per apparizioni, epifanie, ascensioni o discese di personaggi sacri. Le sacre rappresentazioni diventano sempre pi\u00f9 vaste e sfarzose, tanto che la chiesa non riesce pi\u00f9 ad ospitarle. Si passa cos\u00ec al sagrato antistante l'edificio di culto e poi alle piazze e alle strade della citt\u00e0, che dal XIV secolo vedono tutta la cittadinanza partecipare all'allestimento degli imponenti \"drammi ciclici\", per i quali le varie gilde cittadine costruiscono luoghi deputati sempre pi\u00f9 maestosi e carri allegorici. Grandi allestimenti sono le \"passioni\" nei centri mercantili del nord Europa, ad esempio a Lucerna, a Mons, a Valenciennes.\nIl teatro nell'epoca moderna.\nNel XVI secolo assistiamo al passaggio da un luogo provvisoriamente adibito a sede di spettacoli (chiesa, piazza, giardino, cortile, sala) all'edificio teatrale stabile. Tra la fine del Medioevo e il primo Rinascimento si registra un aumentato interesse per il teatro, dovuto inizialmente al successo delle rappresentazioni religiose.\nLa scena cinquecentesca.\nDurante il Rinascimento cinquecentesco, mancando ancora una sede apposita, le rappresentazioni teatrali, di impianto classico, erano generalmente tenute all'aperto, spesso nei cortili dei palazzi nobiliari i cui proprietari erano proprio i principali fruitori (nonch\u00e9 spesso attori e sceneggiatori) di questi spettacoli. Ad esempio, a Roma, palazzo Riario, dove gli attori recitavano nello spazio della loggia colonnata che, nella cultura del circolo umanistico di Pomponio Leto, voleva essere una rievocazione della scena classica.\nLa \"scena\" era dunque temporanea, adattata nel loggiato dei cortili, dove venivano usate prevalentemente tendaggi che venivano aperti e chiusi durante le entrate e le uscite degli attori. Dopo la diffusione dello spazio prospettico e la creazione di un ambiente unitario, su apposito palco, collocato in una sala per feste durante cerimonie dinastiche o nell'ambito del carnevale, venne a determinarsi, nel primo decennio del Cinquecento, una scena prospettica di citt\u00e0 resa illusionisticamente dalla giustapposizione di piani figurati in una prospettiva centralizzata (quinte e fondale), il cui punto di fuga era posto ad una altezza determinata che coincideva con la visione perfetta del principe seduto al centro della sala. Gli spettatori potevano essere disposti in due modalit\u00e0: o con una gradinata di fronte al palco o con tribune laterali per le donne e panche centrali per gli uomini con un palco sopraelevato per la principale autorit\u00e0 della festa. Questa sistemazione era naturalmente provvisoria e veniva smontata alla fine della festa, ma aveva un'importanza considerevole dal punto di vista strutturale, in quanto, sia pure in modo effimero, determinava la disposizione teatrale di un interno.\nLa definizione della prassi della scena prospettica di citt\u00e0 trova il suo fertile terreno nell'attivit\u00e0 romana di Peruzzi e fiorentina di Aristotele da Sangallo. Peruzzi fra 1525 e 1536, in una serie di allestimenti per committenze papali o signorili determina una tipologia a \"piazza pi\u00f9 via\", in cui si giustappongono due piani scenici, uno nel senso della larghezza, che dispone edifici costruiti in legno praticabili dagli attori nella zona di proscenio, ed uno nel senso della lunghezza che organizza edifici figurati sulle quinte e sul fondale. Aristotele da Sangallo realizza a Firenze, fra il 1520 e il 1540, una scena che si sviluppa nel senso della larghezza e contrappone al simbolismo romano di quella peruzziana, un realismo fiorentino, attento alla realt\u00e0 urbana.\nQueste esperienze vengono accolte e sintetizzate da Giorgio Vasari fra 1542 e 1565, dall'esperienza veneziana della \"Talanta\", per una committenza privata a quella fiorentina per la committenza principesca di palazzo Vecchio. La scenografia si definisce nel senso della profondit\u00e0, \"una strada lunga fiancheggiata da edifici\", in quello del realismo antiquario e urbanistico, dell'illusionismo ottico-luministico, nell'inquadramento della veduta tramite un prospetto scenico.\nSul finire del secolo la scenografia trova, sul piano teorico, una codificazione nelle canoniche tre scene prospettiche (comica, tragica, satirica) che riprendono in senso moderno la concezione scenica di Vitruvio nel \"Trattato sopra le scene\" del \"II libro dell'Architettura\" pubblicato nel 1545 da Sebastiano Serlio; mentre sul piano della pratica costruttiva trovano la grande realizzazione monumentale permanente in legno della scena del Teatro Olimpico di Vicenza (1585) abbozzata da Andrea Palladio, autore della cavea del teatro, e realizzata da Vincenzo Scamozzi dopo la morte del maestro, unendo alla tradizione della scena monumentale romana (l'inquadramento del proscenio ad arcate) l'esperienza della scena prospettica di citt\u00e0, con un'accentuazione di piani lunghi sfuggenti a tre fuochi per tre distinte vie inquadrate dagli archi.\nA Firenze, infine, il culmine della scena manierista e gi\u00e0 pre-barocca lo raggiunge un allievo del Vasari, Bernardo Buontalenti che negli anni novanta progetta grandi scenografie illusionistiche per il teatro stabile degli Uffizi. La scenografia moderna \u00e8 nata: dallo sperimentalismo dei primi decenni del secolo si giunge ad una scena di virtuosismo prospettico sul piano della profondit\u00e0, completamente inquadrata in un prospetto con funzione di cornice e in grado di mostrare visioni sceniche multiple ad ottica variabile, all'insegna non pi\u00f9 della staticit\u00e0, ma del dinamismo scenico.\nLa Loggia Cornaro.\nTra le espressioni della cultura rinascimentale del teatro \u00e8 la Loggia Cornaro a Padova, edificata per volere di Alvise Cornaro ed utilizzata per rappresentazioni teatrali (vi si svolsero le prime rappresentazioni di alcune opere del commediografo Ruzante). Realizzata probabilmente in due tempi diversi dal 1524, era annessa all'Odeo Cornaro, che il colto mecenate aveva voluto come sede di incontri letterari e musicali.\nIl progetto \u00e8 del pittore e architetto Giovanni Maria Falconetto, che si ispir\u00f2 ad esempi classici, in particolare a Vitruvio.\nLa Loggia con le sue decorazioni costituisce una novit\u00e0: \u00e8 il primo tentativo di realizzare quel \"teatro all'antica\" vagheggiato da Cornaro e teorizzato poi da Palladio e Scamozzi.\nIl Teatro Olimpico e il teatro di Sabbioneta.\nIl primo teatro stabile coperto dell'epoca moderna \u00e8 generalmente considerato il Teatro Olimpico di Vicenza di Andrea Palladio (1508-1580), l'unico a conservare intatte le scene originali. Il celebre architetto veneto riport\u00f2 in questa sua ultima opera gli esiti dei propri lunghi studi sulla struttura del teatro classico, basati sull'interpretazione filologica del trattato \"De architectura\" di Vitruvio e sull'indagine diretta dei ruderi dei teatri romani ancora visibili all'epoca, concentrandosi in particolare nella problematica operazione di ricostruire l'imponente parete del proscenio del teatro romano (di cui non erano rimaste testimonianze visibili, ma solo descrizioni in alcuni testi).\nIngegnosamente ricavato all'interno di preesistenze medievali, il Teatro Olimpico dopo la morte di Palladio fu completato nel 1585 da Vincenzo Scamozzi (1548-1616), il quale realizz\u00f2 le notevoli scene lignee a prospettiva accelerata, pensate inizialmente per un'unica rappresentazione (l'\"Edipo re\" di Sofocle) ma poi rimaste \"in loco\", le uniche dell'epoca conservatesi intatte e ancora utilizzate.\nForte di questa esperienza, Vincenzo Scamozzi realizz\u00f2 pochi anni dopo, tra il 1588 e il 1590, il primo edificio teatrale dell'epoca moderna appositamente costruito per ospitare un teatro (stabile, coperto e urbanisticamente autonomo, provvisto cio\u00e8 di un suo esterno): il Teatro all'Antica commissionato dal duca Vespasiano Gonzaga per la piccola \"citt\u00e0 ideale\" di questi, Sabbioneta in provincia di Mantova, ancora utilizzato ancora come luogo di spettacolo, nonostante interventi di restauro novecenteschi poco rispettosi dell'architettura originaria.\nIl teatro dell'epoca elisabettiana.\nQuando nel Cinquecento a Londra sorsero i primi teatri fuori dalla \"City\", essi conservarono molto dell'antica semplicit\u00e0. Ricavato in origine dai circhi dell'epoca per le lotte tra orsi o tra cani oppure dagli \"inn\", locande economiche di provincia, l'edificio teatrale consisteva in una semplice costruzione in legno strutturale o in pietra, spesso circolare e dotata di un'ampia corte interna chiusa tutt'intorno ma senza tetto. Tale corte divent\u00f2 la platea del teatro, mentre i loggioni derivano dalle balconate interne della locanda. Quando la locanda o il circo divennero teatro, poco o nulla mut\u00f2 dell'antica costruzione: le rappresentazioni si svolgevano nella corte, alla luce del sole. L'attore elisabettiano recitava in mezzo, non davanti alla gente: infatti il palcoscenico si \"addentrava\" in una platea che lo circondava da tre lati (solo la parte posteriore era riservata agli attori, restando a ridosso dell'edificio). Come nel Medioevo, il pubblico non era semplice spettatore, ma partecipe del dramma. Un esempio di teatro dell'epoca elisabettiana \u00e8 costituito dalla ricostruzione del Globe Theatre utilizzato dalla compagnia di Shakespeare.\nIl \"Teatro all'italiana\" tra Seicento e Ottocento.\nDurante il Seicento e il Settecento nascono i teatri gestiti da privati, cio\u00e8 il teatro esce dai Palazzi nobiliari e dalle corti per diventare il luogo dove si pu\u00f2 entrare mediante il pagamento di bollettini, questa novit\u00e0 apre la fruizione dello spettacolo ad un pubblico pi\u00f9 vasto spesso, come nel caso della Commedia dell'Arte, ad un pubblico popolare.\nI teatri pubblici sconvolgeranno anche i percorsi spettacolari delle citt\u00e0 al tempo del barocco, in particolare Venezia dove le famiglie nobiliari si offriranno di gestire questi spazi nuovi e redditizi, in particolare le famiglie Grimani e Vendramin costituirono una rete di spazi spettacolari concentrati nell'ansa del Canal Grande che va da Piazza San Marco al Ponte di Rialto, dove si trovano poco distanti l'uno dall'altro come il Teatro Sant'Angelo, il Teatro San Giovanni Grisostomo, il San Samuele e il Teatro San Benedetto.\nAnche altre citt\u00e0 sia italiane che straniere furono influenzate dalla nascita di questa nuova industria, ad esempio le Confraternite fiorentine, poi diventate nel corso del XVII secolo Accademie gestivano i nuovi spazi come il Teatro della Pergola dell'Accademia degli Immobili o il Teatro del Cocomero (oggi Teatro Niccolini) dell'Accademia degli Infuocati o quello detto di via dell'Acqua gestito dall'Accademia del Vangelista.\nParigi, nonostante la situazione ancora legata alla concentrazione degli eventi spettacolari presso la corte, con l'arrivo dei comici italiani adib\u00ec degli spazi come l'Hotel de Bourgogne e quello del Teatro della Pallacorda per queste nuova tipologia di spettatori, non pi\u00f9 cortigiani ma anche borghesi e popolari, anche se il vero centro delle rappresentazioni amate dal popolo rimanevano i teatri della Foire.\nIn questo nuovo frangente il teatro continua a modificarsi rendendosi pi\u00f9 complesso: le gradinate sono abolite, la sala prende una forma oblunga, con il pavimento a piano inclinato (platea) e le pareti verticali sulle quali si aprono pi\u00f9 ordini di palchi, gli spazi di servizio aperti (per le varie macchine sceniche) si moltiplicano cos\u00ec come le scenografie si avvicinano al gusto barocco imperante con artisti come Ferdinando Galli Bibiena, il figlio Antonio o Giovan Battista Piranesi.\nCon il teatro Apollo e Argentina di Roma si afferma il tipo nuovo del teatro italiano, con la pianta della sala a forma di ellisse troncata perpendicolarmente all'asse maggiore. Sulle pareti si sviluppano numerosi ordini di palchi che le coprono dal suolo al soffitto piano, per sfruttare meglio lo spazio ma anche come segno di differenziazione tra le classi sociali.\nTra i pi\u00f9 famosi esempi di \"teatro all'italiana\" figurano il San Carlo di Napoli (il primo teatro lirico in Europa, fondato nel 1737, patrimonio UNESCO), il Teatro Massimo di Palermo (il pi\u00f9 grande d'Italia e il terzo d'Europa), il Teatro alla Scala di Milano, il Teatro Comunale di Bologna (1763; il primo teatro costruito con fondi pubblici), il Teatro della Pergola di Firenze (il primo esempio di 'Teatro all'Italiana' che introduce la struttura a palchi sovrapposti, 1656), il Teatro Regio (1740; distrutto da un incendio nel 1934) e il Carignano di Torino, il Carlo Felice di Genova (1828; parzialmente distrutto dai bombardamenti della seconda guerra mondiale e riaperto nel 1991), il La Fenice di Venezia (1792, bruciato nel 1836 e 1996 e inaugurato \"com'era e dov'era\" nel novembre del 2004); ve ne sono numerosissimi altri esempi in tutte le citt\u00e0 d'Italia.\nAlla fine del Settecento in Francia venne modificato lo schema italiano accorciando la sala, cambiandone l'altimetria, con l'aggiunta di gallerie in ritiro e della copertura a volta, e dando uno sviluppo considerevole agli ambienti di rappresentanza, come vestiboli, scale, saloni, ecc. Tipico esempio \u00e8 l'Op\u00e9ra di Parigi (1861), ricostruito in stile neobarocco nel 1875.\nIl teatro nell'architettura contemporanea.\nGli architetti che nel XX secolo progettano edifici teatrali, cercano di dare una risposta alle nuove esigenze espresse dai professionisti che vi lavorano. Nasce la consapevolezza che il teatro non deve essere costruito in omaggio alle richieste del pubblico, ma in funzione della sola rappresentazione. Lo sfarzo della sala all'italiana si riduce in favore di una visione pi\u00f9 razionale e pragmatica dello spazio teatrale.\nIn molti teatri del Novecento si ha un ritorno alla struttura classica ed elisabettiana con l'abolizione dell'arco scenico, che separa nettamente lo spazio dell'attore da quello dello spettatore. La medesima tendenza all'unificazione si pu\u00f2 riscontrare nel rifiuto di suddividere il pubblico in classi sociali, come avveniva nella sala all'italiana attraverso l'uso dei palchi e dei diversi ordini di gallerie.\nUn altro problema affrontato in questo periodo \u00e8 la corrispondenza tra i generi teatrali ed il luogo in cui essi vengono rappresentati: in una sala di prosa non c'\u00e8 abbastanza spazio per mettere in scena un melodramma, cos\u00ec come un dramma in prosa che si svolge in una sola stanza, pu\u00f2 risultare grottesco se rappresentato nell'enormit\u00e0 di un teatro lirico. Le crescenti possibilit\u00e0 della tecnologia hanno permesso di attuare soluzioni innovative. Gi\u00e0 nel 1907 l'architetto Max Littmann realizza al Grossherzogliches Hoftheater di Weimar il primo proscenio variabile, grazie al quale lo spazio della rappresentazione pu\u00f2 essere ingrandito o rimpicciolito a seconda delle esigenze drammaturgiche. Nel 1927 Walter Gropius elabora il progetto per il mai costruito Totaltheater, un edificio dove sia la platea sia lo spazio scenico erano montati su piani mobili per ottenere nello stesso edificio tre disposizioni differenti: arena, sala con arco scenico, e teatro greco. Il concetto della variabilit\u00e0 della sala \u00e8 stato ripreso nel 1944 allo Stadteater di Malm\u00f6, dove l'ampiezza della sala pu\u00f2 essere modificata con delle pareti mobili, e nel 1963 al teatro di Limoges.\nLa seconda met\u00e0 del secolo vede la progettazione, pi\u00f9 che di edifici prettamente teatrali, di grandi poli culturali, dove accanto a due sale teatrali di diversa grandezza, troviamo sale cinematografiche, musei, biblioteche, sale conferenze e ristoranti. \u00c8 questo il caso dell'Opera House di Sydney, della Casa della Cultura di Grenoble e del Barbican Arts Centre di Londra.\nBibliografia.\nSul teatro greco e romano si vedano:\nIn generale su altri aspetti dell'architettura teatrale occidentale:\nSull'architettura teatrale del Rinascimento:\nSul teatro italiano del Novecento:"}
{"id": "40874", "revid": "126257", "url": "https://it.wikipedia.org/wiki?curid=40874", "title": "Teoria queer", "text": "La teoria queer \u00e8 una teoria critica sul sesso e sul genere emersa all'inizio degli anni novanta.\nTeoria.\nLa teoria nacque in seno agli studi gay e lesbici, agli studi di genere e alla teoria femminista. Sulla scia delle tesi di Michel Foucault, Jacques Derrida e Julia Kristeva, la teoria queer mette in discussione la naturalit\u00e0 dell'identit\u00e0 di genere, dell'identit\u00e0 sessuale e degli atti sessuali di ciascun individuo, affermando invece che esse sono interamente o in parte costruite socialmente, e che quindi gli individui non possono essere realmente descritti usando termini generali come \"eterosessuale\" o \"donna\". La teoria queer sfida pertanto la pratica comune di dividere in compartimenti separati la descrizione di una persona perch\u00e9 \"entri\" in una o pi\u00f9 particolari categorie definite.Laddove gli studi gay e lesbici analizzano in particolare il modo in cui un comportamento viene definito \"naturale\" o \"innaturale\" rispetto al comportamento eterosessuale, la teoria queer cerca di comprendere qualsiasi attivit\u00e0 o identit\u00e0 sessuale che ricada entro le categorie di normativo e deviante.In particolare, la teoria queer rigetta la creazione di categorie ed entit\u00e0-gruppo e socialmente assegnate basate sulla divisione tra coloro che condividono un'usanza, abitudine o stile di vita e coloro che non lo condividono.\nStoria.\nA coniare la formula \"teoria queer\" fu Teresa de Lauretis, nell'ambito di una conferenza tenutasi all'Universit\u00e0 della California, Santa Cruz, nel febbraio 1990. Gli atti della conferenza sono stati pubblicati l'anno seguente. Contemporaneamente vedono la luce altri due testi che ebbero grande eco in questo ambito di studi: \"Gender Trouble\" di Judith Butler e \"Epistemology of the Closet\" di Eve Kosofsky Sedgwick.\nNegli anni successivi si moltiplicano le opere a tema, dando avvio alla controversa storia del termine. Nel 1993 Butler ritorna sui temi di \"Gender Trouble\" con \"Bodies that Matter\" e conclude con un posizionamento \"Criticamente\" Queer\" dopo avere intersecato le ulteriori riflessioni di Sedgwick sulla performativit\u00e0. Con \"performativit\u00e0 del genere\" si intende la sua capacit\u00e0 \u00abdi costituire l'identit\u00e0 che, a detta di tutti, \u00e8\u00bb.\nMa nel 1994 l'uso sistematico di \"lesbian\" in \"The Practice of Love\" da parte della stessa Teresa de Lauretis mette in discussione l'incontrollata rapidit\u00e0 degli sviluppi e usi a cui la \"queer theory\" \u00e8 stata soggetta. A tal proposito de Lauretis dichiara: \"Per quanto riguarda la 'teoria queer', il mio insistere nello specificare \"lesbica\" pu\u00f2 certamente essere inteso come una presa di distanza da quello che, dal momento in cui l'ho proposto come ipotesi di lavoro per gli studi gay e lesbici proprio in questa rivista (\"differences\" 3, 2), \u00e8 diventato assai rapidamente una creatura concettualmente vacua dell'industria editoriale\". A fronte di ci\u00f2, lo scenario si arricchisce per\u00f2 di contributi importanti con la prima storia \"foucaultiana\" della teoria queer in \"Saint Foucault\" di David Halperin e con la prima introduzione, quasi manualistica, alla teoria queer offerta da Anne Jagose in \"Queer Theory: An Introduction\".\n\u00c8 in questi anni che il termine fa la sua comparsa \"ufficiale\" in Italia, negli interventi di Liana Borghi e Marco Pustianaz all'Universit\u00e0 gay e lesbica d'estate Otia Labronica.\nContemporaneamente oltreoceano l'approccio critico queer ai testi e, soprattutto, ai generi quali che siano, si incontra con i temi delle riflessioni su genere, razza e classe (ad esempio nei lavori di Bell Hooks) e del rapporto tra essere umano, animale e macchina (dialogo questo che prende avvio principalmente con \"Simians, Cyborg and Women\" e il cyberfemminismo di Donna Haraway). Nel mondo anglosassone, il volume di pubblicazioni a tema cresce enormemente, accompagnato da una crescente interdisciplinarit\u00e0; due fattori, questi, che sommati alla crescente specializzazione rendono difficile l'individuazione di opere che possano dirsi \"mainstream\".\nPanoramica.\nLa trasposizione in lingua italiana di \"queer\" affiancato a \"teoria\" non rende ragione dell'impatto, volutamente scandaloso, di associare il termine accademicamente alto di \"teoria\" con \"queer\", esempio di linguaggio ingiurioso. L'effetto scandaloso voleva misurarsi anche nei confronti della critica gay e lesbica pi\u00f9 tradizionale. Si pu\u00f2 dire che la teoria \"queer\" intendesse porsi come interruzione di una pratica critica gay e lesbica legata alla naturalizzazione dell'omosessuale, ovvero a tutta la traduzione di politica culturale omosessuale che puntava sulla strategia del cosiddetto \"reverse discourse\".\nContro l'effetto naturalizzante del \"reverse discourse\" da parte del movimento omosessuale, teso a stabilizzare un'identit\u00e0 omosessuale e a creare una comunit\u00e0, la teoria queer si augurava di potere interrompere un continuum epistemico rimettendo al centro dell'attenzione il problema delle differenze multiple e sviluppando contemporaneamente le contraddizioni proprie del modo in cui viene comunemente intesa la definizione omo/eterosessuale. Le discrepanze e le incoerenze tra sesso cromosomico, genere e desiderio sessuale diventano l'oggetto privilegiato d'analisi, arrivando ad includere il travestitismo, l'ermafroditismo, l'ambiguit\u00e0 di genere e la chirurgia per il cambiamento di sesso. Gli strumenti pi\u00f9 frequentemente usati sono quelli della decostruzione delle rappresentazioni sociali e dell'analisi delle identit\u00e0 sotto la lente della loro performativit\u00e0.\nCon tali oggetti e tali strumenti in mano, la teoria queer, affermando conseguentemente la transitivit\u00e0 dei generi, si sforza di mettere in discussione la stabilit\u00e0 dell'identit\u00e0 e delle politiche ad essa legate. Identit\u00e0 non fisse, infatti, non possono essere categorizzate o etichettate e pertanto un singolo aspetto di una persona \u2013 aspetto che la precede socialmente e culturalmente nei gruppi identitari che a tali aspetti si rifanno - non pu\u00f2 in alcun modo definirla. \"Queer\" risulta quindi pi\u00f9 una critica all'identit\u00e0 che un'identit\u00e0, mentre la teoria si fa pi\u00f9 stringente sul metodo e pi\u00f9 povera di un contenuto determinato a priori, assumendo nel complesso la forma di una strategia che destabilizza, destruttura, decostruisce o altrimenti mette in crisi i confini mediante analisi e performance.\nCos\u00ec la problematica della stabilizzazione del queer, dell'uso e della determinazione del termine, diventa il problema del \"queering\", ovvero dell'agire conseguente l'assunzione di una prospettiva e una contestazione queer, puntando avanti senza anticipare l'obiettivo.\nProstituzione, pornografia e BDSM.\nCome in altre correnti del femminismo, alcune studiose di teoria queer vedono la prostituzione, la pornografia e il bondage o il sadomasochismo come legittime e valide espressioni della sessualit\u00e0 umana. Questa visione \u00e8 anzi rafforzata dall'inclusione di tutto ci\u00f2 che \u00e8 non-normativo nell'elenco delle identit\u00e0 \"performabili\". L'elemento chiave sta nel vedere gli atti sessuali come qualcosa di costruito discorsivamente, e non come un insieme di pratiche preesistenti. \u00c8 importante intendere \"discorso\" nel senso pi\u00f9 ampio del termine, come produzione condivisa di significato - sulla scia appunto di Foucault e della teoria queer stessa. In tal modo l'attivit\u00e0 sessuale, con le sue regole e simboli condivisi, si mostrerebbe come qualcosa che costruisce da s\u00e9 la propria realt\u00e0 piuttosto che riflettere una sessualit\u00e0 biologica predefinita e \"corretta\".\nAd esempio, Patrick Califia scrive di come il sadomasochismo incoraggi la fluidit\u00e0 e metta in questione la naturalezza delle dicotomie nella societ\u00e0:\nQuesto punto di vista pone tra loro in conflitto branche del femminismo che vedono la prostituzione e la pornografia esclusivamente come meccanismo di oppressione delle donne.\nCritiche.\nI critici della teoria queer sostengono che un vasto e crescente corpus di prove fisiologiche, genetiche, antropologiche e sociologiche mostra come, scientificamente parlando, l'orientamento e la classificazione sessuale sono pi\u00f9 che semplici costrutti sociali. Secondo questo punto di vista, varie caratteristiche biologiche (alcune delle quali genetiche ed ereditarie) giocano un ruolo importante nel plasmare il comportamento sessuale (parte del pi\u00f9 ampio dibattito \"natura vs cultura\"). che le richieste decostruzioniste sulla scienza (non solo su questo argomento) siano pseudoscienza.\nNumerosi commentatori rispondono a queste critiche affermando che non tutti gli individui sono nettamente classificabili come \"maschi\" o \"femmine\", anche su basi strettamente biologiche. Ad esempio, i cromosomi che determinano il sesso (X e Y) possono esistere in combinazioni atipiche (come nella sindrome di Klinefelter [XXY]). Ci\u00f2 rende difficoltoso l'uso del genotipo come mezzo per definire esattamente due generi distinti. Gli individui intersessuati possono avere, per varie e diverse ragioni biologiche, genitali ambigui. Ma il fatto stesso che si osservano, riguardo alla definizione dei sessi, combinazioni \"atipiche\" e patologiche come la sindrome di Klinefelter, una malattia rara cromosomica che colpisce un bambino su 500, finirebbe per escludere in tali termini una loro collocazione fisiologica.\nIl modo in cui la questione dell'innatezza dell'identit\u00e0 sessuale e di genere \u00e8 stata rilevante nella ricerca pu\u00f2 essere investigato seguendo lo svolgersi delle numerose opere di sessuologia del Dr. John Money, della Johns Hopkins University. I suoi primi lavori indicano che era particolarmente influenzato dalla tesi per cui l'identit\u00e0 di genere \u00e8 un costrutto sociale, ma nelle opere successive egli sviluppa una descrizione altamente sfumata di tutti gli input che la ricerca implica nella formazione dell'identit\u00e0 di genere di un qualsiasi individuo.\nGli aspetti biologici non sono altrettanto rilevanti per coloro che ritengono che il processo di costruzione prenda avvio nella lingua naturale e nelle categorie che esso plasma tramite il continuo rafforzamento nella mente di ciascuno\u00a0\u2013 ad esempio i pronomi che fanno distinzioni di genere o la ripetizione degli insulti. Nel modello psicologico di Jacques Lacan, la \"fase dello specchio\" (attorno ai 3 anni, quando un bambino vede s\u00e9 stesso in uno specchio e crede che l'immagine sia il suo \"s\u00e9\") e lo sviluppo del linguaggio avvengono approssimativamente nello stesso periodo. Pertanto, \u00e8 possibile che sia il linguaggio a costruire l'intera idea di s\u00e9, come pure le distinzioni di genere/sesso. Anche le idee di Ferdinand de Saussure sulle relazioni segno-significante nel linguaggio vengono usate per dimostrare questo concetto: si mostra infatti come nonostante possano esistere delle verit\u00e0 biologiche, la nostra conoscenza e concettualizzazione \u00e8 sempre mediata da linguaggio e cultura.\nEsistono inoltre teorie ibride che combinano nozioni delle teorie sopra esposte su caratteristiche innate e costrutti sociali. Per esempio, si pu\u00f2 ipotizzare che abitudini sociali, aspettative e identit\u00e0 siano plasmate da certi \"fatti della vita\". Questi possono includere strutture innate che vanno da quelle pi\u00f9 ovvie (come le differenze tra gli apparati riproduttivi) a quelle pi\u00f9 controverse (come l'esistenza di un orientamento sessuale che \u00e8 fissato all'inizio della nostra vita da fattori genetici, ambientali e simili che determinano il risultato). La ricerca empirica (scientifica) pu\u00f2 essere usata per separare la verit\u00e0 dalla congettura e spiegare come questi \"fatti della vita\" interagiscono con le norme sociali. Sarebbe per\u00f2 riduttivo affermare che il ruolo della teoria queer \u00e8 quello di esaminare le nozioni biologiche dell'orientamento sessuale e del genere nel contesto della cultura e della storia."}
{"id": "40876", "revid": "1543377", "url": "https://it.wikipedia.org/wiki?curid=40876", "title": "Richard Smalley", "text": "\u00c8 stato premiato con il Premio Nobel per la chimica nel 1996 per la scoperta del fullerene insieme a Robert Curl, anch'egli professore di chimica alla Rice, e a Harold Kroto, professore all'Universit\u00e0 del Sussex. \nFrequent\u00f2 l'Hope College prima di trasferirsi all'Universit\u00e0 del Michigan dove ricevette il suo B.S. nel 1965. Ricevette il suo Ph.D. dall'Universit\u00e0 di Princeton nel 1973.\nHa lavorato sui nanotubi di carbonio e le tecnologie associate.\nSmalley mor\u00ec ad appena 62 anni di leucemia. Il Senato degli U.S.A. l'ha onorato proclamandolo \"Father of Nanotechnology\".\nVita personale.\nSmalley \u00e8 stato sposato quattro volte, con Judith Grazia Sampieri (1968-1978), Mary L. Chapieski (1980-1994), Jonell M. Chauvin (1997-1998) e Deborah Sheffield (2005), e ha avuto due figli, Chad Richard Smalley (nato l'8 giugno 1969) e Preston Reed Smalley (nato l'8 agosto 1997).\nOpinioni religiose.\nSmalley, che aveva preso lezioni di religione e scienza presso l'Hope College, ha riabbracciato la sua fede cristiana in et\u00e0 avanzata, in particolare durante i suoi ultimi anni.\nDurante l'ultimo anno della sua vita, Smalley ha scritto: \"Anche se ho il sospetto che non sar\u00f2 mai completamente in grado di capire, ora so che la risposta \u00e8 molto semplice: \u00c8 vero: Dio ha creato l'universo circa 13,7 miliardi di anni fa, e da allora \u00e8 coinvolto nella sua creazione\".\nNegli ultimi anni della sua vita Smalley si avvicin\u00f2 al creazionismo. Il creazionista della Terra Vecchia e astronomo Hugh Ross ha parlato al funerale di Smalley, il 2 novembre 2005."}
{"id": "40878", "revid": "114216434", "url": "https://it.wikipedia.org/wiki?curid=40878", "title": "Variet\u00e0 differenziabile", "text": "In matematica, e in particolare in geometria differenziale, la nozione di variet\u00e0 differenziabile \u00e8 una generalizzazione del concetto di curva e di superficie differenziabile in dimensione arbitraria. Si tratta di una realizzazione del concetto di variet\u00e0 che fa uso degli strumenti del calcolo infinitesimale.\nIntroduzione.\nCos\u00ec come una curva differenziabile \u00e8 un oggetto che localmente assomiglia ad una retta, o una superficie differenziabile che localmente assomiglia ad un piano, una variet\u00e0 formula_1-dimensionale somiglier\u00e0 localmente ad uno spazio euclideo formula_1-dimensionale. L'aggettivo \"differenziabile\" indica il fatto che questa \"somiglianza\" locale \u00e8 definita mediante parametrizzazioni dotate di una struttura differenziabile che verr\u00e0 descritta in seguito e che garantisce la possibilit\u00e0 di associare univocamente in ogni punto uno \"spazio tangente\" della stessa dimensione della variet\u00e0 (come ad esempio una retta tangente a una curva o un piano tangente a una superficie).\nLe variet\u00e0 differenziabili sono gli elementi di base della geometria differenziale, punto d'incontro di analisi e topologia. Essenzialmente la teoria delle variet\u00e0 differenziabili serve a trasferire su oggetti tipicamente descritti come spazi topologici i concetti e gli strumenti del calcolo differenziale, definito generalmente sugli spazi euclidei. Lo studio delle variet\u00e0 differenziabili \u00e8 fondamentale in fisica, in quanto permette di definire campi vettoriali e flussi di fase su spazi non necessariamente piatti. Trova innumerevoli applicazioni anche nella matematica pura, grazie alle interconnessioni con altre branche quali la topologia e la teoria dei numeri.\nDefinizione.\nUna variet\u00e0 topologica \u00e8 uno spazio topologico di Hausdorff completamente separabile per il quale \u00e8 possibile definire un ricoprimento formula_3 costituito da insiemi aperti tale che ogni aperto pu\u00f2 essere messo in relazione con un aperto dello spazio euclideo attraverso un omeomorfismo formula_4. La coppia formula_5 \u00e8 detto \"carta locale\" o semplicemente \"carta\". L'insieme degli omeomorfismi costituisce l'atlante. La composizione di funzioni costituita da una carta e la funzione inversa di un'altra carta \u00e8 detta \"funzione di transizione\", e se si tratta di funzioni differenziabili la variet\u00e0 \u00e8 differenziabile.\nEssendo ogni insieme aperto formula_6 isomorfo a un aperto di formula_7, tutti i teoremi locali del calcolo differenziale ordinario si possono estendere direttamente alle variet\u00e0.\nSottovariet\u00e0.\nUna \"sottovariet\u00e0 differenziabile\" formula_8 in una variet\u00e0 differenziabile formula_9 \u00e8 un sottoinsieme che pu\u00f2 essere descritto localmente come zero di una funzione differenziabile:\ndove formula_11 \u00e8 un aperto di formula_9 e il cui differenziale (letto su qualsiasi carta) \u00e8 ovunque suriettivo. Si tratta effettivamente anch'essa di una variet\u00e0 differenziabile, avente codimensione formula_13 in formula_9 (cio\u00e8, se formula_15 allora formula_16). L'ipotesi di un differenziale suriettivo \u00e8 necessaria per ottenere effettivamente una variet\u00e0 differenziabile.\nNel caso formula_17, la variet\u00e0 \u00e8 anche detta \"ipersuperficie\", e la condizione sul differenziale \u00e8 equivalente alla richiesta che il gradiente di formula_18 sia (su ogni carta) ovunque diverso da zero.\nIntorno tubolare.\nUn importante risultato riguardante le sottovariet\u00e0 \u00e8 il teorema dell'intorno tubolare. Il teorema asserisce che ogni sottovariet\u00e0 differenziabile formula_8 ha un intorno fatto come un tubo, cio\u00e8 diffeomorfo ad un fibrato di dischi formula_13-dimensionali su formula_8."}
{"id": "40879", "revid": "1748", "url": "https://it.wikipedia.org/wiki?curid=40879", "title": "Variet\u00e0 differenziale", "text": ""}
