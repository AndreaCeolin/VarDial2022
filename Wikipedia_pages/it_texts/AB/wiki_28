{"id": "47320", "revid": "1005847", "url": "https://it.wikipedia.org/wiki?curid=47320", "title": "Tommaso Tittoni", "text": "Fu Presidente del Senato del Regno dal 1919 al 1929.\nInizi della carriera politica.\nNacque a Roma, durante il periodo risorgimentale, da Vincenzo, patriota che prese parte ad alcune azioni contro lo Stato Pontificio e nel 1860 fu costretto a fuggire con la famiglia in Campania; tornato nella Capitale solo dieci anni dopo, sarebbe stato il primo Tittoni a diventare deputato e senatore del Regno d'Italia.\nTommaso Tittoni studi\u00f2 legge e dopo la laurea in giurisprudenza entr\u00f2 in politica con il gruppo liberal-conservatore. Fu eletto alla Camera dei deputati dal 1886 nella XVI legislatura e lo rest\u00f2 per 4 legislature fino al 1897.\nDal 1898 al 1903 fu Prefetto, prima a Perugia (15 maggio 1898 - 1\u00ba settembre 1900), e poi a Napoli (1\u00ba settembre 1900 - 3 novembre 1903).\nFu poi nominato Senatore del regno da re Vittorio Emanuele III di Savoia il 25 novembre 1902.\nLa Politica estera (1903-1920).\nFu Ministro degli Esteri dal 1903 al 1905 e fu brevemente Presidente del Consiglio dei ministri per soli dodici giorni, dal 16 al 28 marzo 1905: il suo governo fu il pi\u00f9 breve della storia dell\u2019Italia unita. Da marzo al dicembre 1905 fu ministro dell'interno nel governo Fortis I.\nAmbasciatore Italiano a Londra (dal febbraio al maggio 1906), quell'anno torn\u00f2 alla carica di Ministro degli Esteri nel Governo Giolitti III e come tale, nel 1908, si dovette confrontare con la difficile situazione creata dalla Crisi bosniaca. Tale evento diplomatico fu di cos\u00ec grande rilevanza da essere considerato, di fatto, la fine della Triplice Alleanza, in quanto l'Austria-Ungheria rifiut\u00f2 di concedere all'Italia quei compensi territoriali che erano stati concordati nell'accordo del 1891, in caso di espansione austriaca nei Balcani.\nLa Crisi bosniaca.\nIl 6 ottobre 1908 l'Imperatore d'Austria-Ungheria Francesco Giuseppe diede all'Europa l'annuncio dell'annessione nei suoi territori della Bosnia ed Erzegovina, provincia formalmente ottomana ma che l'Austria amministrava grazie al Trattato di Berlino dal 1878. L'opinione pubblica italiana, interpretando a favore dell'Italia l'articolo 7 della Triplice Alleanza, reclam\u00f2 al Ministro degli Esteri Tittoni l'ottenimento di compensi territoriali o di altro tipo da parte dell'Austria.\nTittoni, che aveva avuto colloqui con il Ministro degli Esteri austriaco Aehrenthal sull'argomento della Bosnia, apparve subito in difficolt\u00e0 a contenere le proteste. Tanto pi\u00f9 che il 6 ottobre, in un discorso a Carate Brianza, il ministro italiano aveva chiesto la fiducia del popolo sulla questione balcanica. Quando per\u00f2 fu chiaro che l'Austria non aveva intenzione di concedere nulla, la campagna di stampa contro di lui fu durissima. Per convincere il governo di Vienna a cedere, Tittoni contatt\u00f2 pi\u00f9 volte l'ambasciatore austriaco a Roma, Heinrich von L\u00fctzow, pregandolo di considerare, per il bene delle due nazioni, la necessit\u00e0 di un compenso per l'Italia; ma la proposta del ministro italiano di aprire un'universit\u00e0 italiana a Trieste (allora austriaca) fu immediatamente respinta.\nL'11 ottobre fece supplicare Aehrenthal affinch\u00e9 usasse \u00abtutta la sua influenza perch\u00e9 il tema della conoscenza preventiva e dell'approvazione dell'annessione da parte dell'Italia non venisse trattato in alcun modo n\u00e9 da parte dei circoli dirigenti n\u00e9 da parte della stampa\u00bb austriaca. Due giorni dopo ripartiva alla carica con L\u00fctzow sul tema dei compensi: se non Trieste, l'universit\u00e0 italiana poteva sorgere a Trento, pi\u00f9 fedele all'imperatore asburgico. L'ambasciatore comunic\u00f2 la proposta ad Aehrenthal che prese tempo.\nGi\u00e0 dall'8 ottobre, sulla possibilit\u00e0 di una conferenza internazionale, Tittoni aveva cambiato idea: troppo tardi si era reso conto che la soluzione migliore sarebbe stata non un incontro a tre fra Austria, Germania e Italia, come aveva inizialmente proposto, ma una conferenza allargata a tutti i Paesi che parteciparono al Congresso di Berlino. Per ammansire l'opinione pubblica propose come sede dell'incontro l'Italia. Alle prime perplessit\u00e0 del Cancelliere tedesco B\u00fclow, il quale dichiar\u00f2 che l'Austria non era d'accordo, Tittoni afferm\u00f2 che in caso di rifiuto dell'Austria, la Gran Bretagna (che invece accettava la conferenza) avrebbe mandato un \"ultimatum\" all'Austria, ritirato l'ambasciatore e mandato una squadra navale nell'Adriatico. In questa situazione lui si sarebbe dimesso e l'Italia, per non trovarsi in una crisi grave con la Gran Bretagna, avrebbe dovuto abbandonare la Triplice alleanza.\nL'ambasciatore L\u00fctzow riferendo ci\u00f2 ad Aehrenthal, osserv\u00f2: \u00abA quanto pare la fedelt\u00e0 dell'Italia all'alleanza non giunge fino a sopportare tale contegno dell'Inghilterra\u00bb e il Ministro degli Esteri austriaco rimase sulla sua posizione rifiutando la minaccia italiana di lasciare l'alleanza. Ritiratosi anche sul punto della conferenza, il Ministro degli Esteri italiano, il 26 ottobre, torn\u00f2 sulla questione dei compensi, chiedendo, questa volta un piccolo ritocco del confine austro-italiano di modo da far rientrare le \u201crovine di Aquileia\u201d in Italia. Questa volta il rifiuto di Aehrenthal fu cos\u00ec deciso che il ministro austriaco rimprover\u00f2 al suo ambasciatore di aver anche solo \u00abconsentito una conversazione sulla proposta di una rettifica di frontiera ad Aquileia\u00bb.\nCos\u00ec fu che Tittoni dovette presentarsi, nel dicembre 1908, in Parlamento senza avere ottenuto n\u00e9 i compensi, n\u00e9 assicurazioni sulla conferenza internazionale. Egli tuttavia si difese con abilit\u00e0 e riusc\u00ec a non subire conseguenze dalla Crisi bosniaca, dimostrando che la politica seguita dall'Italia con l'Austria era l'unica percorribile date le circostanze.\nA Parigi.\nLasciata nel dicembre 1909 la Farnesina, ricopr\u00ec, ancora, la carica di Ambasciatore a Parigi, dall'aprile 1910 al novembre 1916.\nFu poi per la terza volta Ministro degli Esteri nel Governo Nitti dal 23 giugno 1919 al dicembre dello stesso anno, e fu anche Capo della Delegazione Italiana alla Conferenza di Pace di Parigi fino alle dimissioni del Governo il 21 maggio 1920.\nAccordo Tittoni-Venizelos.\nDa Ministro degli Esteri nel Governo Nitti, il 29 luglio 1919 concluse l'accordo segreto Venizelos-Tittoni con il governo greco di Eleutherios Venizelos, in modo da poter coordinare il comportamento greco alla Conferenza di pace di Parigi sulla questione albanese e contenere le ambizioni della Serbia.\nCon l'istituzione del regno dei Serbi, Croati e Sloveni, l'Italia si vedeva nuovamente minacciata nell'Adriatico, cos\u00ec la sicurezza in quel mare divenne il leitmotiv del comportamento italiano alla Conferenza di pace e negli anni immediatamente successivi: Roma non poteva tollerare, dopo aver eliminato il pericolo austriaco, di ritrovarsi con un'altra minaccia alle sue coste. Gli slavi infatti si erano ingranditi notevolmente, mentre il Governo italiano aveva stimato che al massimo il loro allargamento si sarebbe limitato al Montenegro.\nPer contrastare gli jugoslavi, che godevano dell'appoggio del presidente statunitense Woodrow Wilson, Tittoni concluse l'accordo con i Greci: la Grecia avrebbe appoggiato le richieste italiane di un mandato in Albania e dell'annessione di Valona, mentre l'Italia avrebbe acconsentito a rettifiche territoriali nel nord dell'Epiro e appoggiato la Grecia per l'annessione di territori gi\u00e0 facenti parte dell'Impero ottomano (Epiro, Macedonia, Tracia meridionale). Inoltre, l'Italia s'impegnava a cedere progressivamente alla Grecia le isole del Dodecaneso, che aveva strappato alla Turchia nel 1912.\nL'accordo era evidentemente sbilanciato a sfavore dell'Italia, in quanto l'Albania era stata riconosciuta come Stato indipendente sin dal 1912, e non aveva partecipato alla prima guerra mondiale; di conseguenza, la limitazione della sua sovranit\u00e0, da parte dell'Italia, produceva un altro caso di violazione del principio di nazionalit\u00e0, nel settore balcanico, scoprendo ulteriormente il fianco alle critiche concernenti un presunto imperialismo italiano. La Grecia, al contrario, si garantiva l'appoggio per l'annessione di territori gi\u00e0 facenti parte dello sconfitto Impero Ottomano, parte dei quali conquistati proprio grazie al sacrificio dell'esercito italiano.\nIl mese successivo, i Greci resero pubblico l'accordo. Le conseguenze furono disastrose per l'Italia, che fu costretta a fronteggiare una rivolta anti-italiana a Valona, mentre il Governo filo-italiano nell'Albania del Sud, con sede a Durazzo, veniva rovesciato; nel frattempo, a Tirana si installava un Governo ostile all'Italia. L'espansione della rivolta di Valona, che vedeva la guarnigione italiana assediata, port\u00f2 Carlo Sforza, Ministro degli Esteri nel successivo Governo Giolitti V a denunciare l'Accordo Tittoni-Venizelos e a concludere un trattato di amicizia con gli Albanesi (2 agosto 1920); il trattato sanc\u00ec l'abbandono di Valona, pur mantenendo l'isolotto di Saseno, a garanzia del controllo militare italiano sulle due sponde del canale di Otranto.\nNel fascismo.\nDal 1\u00ba dicembre 1919 al 21 gennaio 1929 fu Presidente del Senato.\nDopo la Marcia su Roma, Tittoni appoggi\u00f2 Mussolini. Alla Marcia su Roma partecip\u00f2 anche Attilio Pozzi, suo nipote (Tittoni era fratello di sua madre), che nel 1944 sar\u00e0 podest\u00e0 di Montopoli di Sabina (comune fino al 1929 in provincia di Perugia, poi incluso nella provincia di Rieti istituita in quell'anno).\nSocio dell'Accademia dei Lincei, fu scelto come il primo Presidente dell'\"Accademia d'Italia\" (28 ottobre 1929 - 16 settembre 1930), la pi\u00f9 importante istituzione culturale dell'Italia fascista. Fra il 1928 ed il settembre 1930, in virt\u00f9 dei suoi incarichi, fece parte del Gran consiglio del fascismo in qualit\u00e0 di componente di diritto. L'8 aprile 1923 fu nominato Cavaliere dell'Annunziata dal re Vittorio Emanuele III di Savoia.\nFu membro della Massoneria."}
{"id": "47321", "revid": "1005847", "url": "https://it.wikipedia.org/wiki?curid=47321", "title": "Alessandro Fortis", "text": "Alessandro Fortis \u00e8 stato, nella storia del Regno d'Italia e poi della Repubblica, uno dei pochi presidenti del Consiglio ebrei insieme ad Luigi Luzzatti e Sidney Sonnino.\nBiografia.\nOrigini e giovinezza.\nAlessandro Fortis nacque il 16 settembre 1841 a Forl\u00ec, da Luigi Carlo Fortis, proveniente da un'agiata famiglia di origini ebraiche, e Francesca Ghinassi. Dopo la morte del padre, Alessandro fu affidato alla custodia di uno zio materno, Gaetano Ghinassi, di sentimenti liberali; nel 1856, a 15 anni, fu iscritto al Convitto Tolomei di Siena, gestito dagli scolopi, mentre successivamente frequent\u00f2 l'\"Apollinare\" di Roma per approfondire gli studi di filosofia. I suoi ideali patriottici affiorarono quando, il 20 giugno 1859, indignato per la repressione pontificia seguita alle Stragi di Perugia, fu arrestato e messo al bando per la partecipazione ad una manifestazione sediziosa. Riparato a Pisa, dove frequent\u00f2 la facolt\u00e0 di giurisprudenza, Fortis vi incontr\u00f2 Sidney Sonnino e Cesare Parenzo, futuro deputato radicale, grazie ai quali rafforz\u00f2 le sue convinzioni nazionali.\nGaribaldino e repubblicano.\nFortis esord\u00ec ben presto in politica su posizioni di Sinistra molto accese, facendo parte dei circoli democratici mazziniani (come il Circolo democratico fondato a Pisa nel 1862 con Parenzo); per le sue idee fu facilmente attratto dallo spirito d'azione di Giuseppe Garibaldi, militando nelle formazioni volontarie garibaldine. Come garibaldino combatt\u00e9 in Trentino nel 1866 durante la Terza Guerra d'Indipendenza, nella battaglia di Monte Suello, agli ordini di Giacinto Bruzzesi, comandante del 3\u00ba Reggimento del Corpo Volontari Italiani, e successivamente nella Campagna dell'Agro romano per la liberazione di Roma nel 1867, nel corso della quale per\u00ec suo cugino Achille Cantoni, caduto nella battaglia di Mentana. La sua ultima impresa da volontario garibaldino avvenne nel 1870, quando segu\u00ec Garibaldi in Francia per accorrere in aiuto della Terza Repubblica francese, nata sulle ceneri del Secondo Impero francese di Napoleone III, disgregatosi nel corso della Guerra franco-prussiana.\nDi ritorno in Italia, Fortis, che nel 1864 si era laureato in giurisprudenza ed era divenuto avvocato, torn\u00f2 a militare in politica tra i democratici radicali mazziniani: infatti il 2 agosto 1874 fu, insieme ai democratici forlivesi Aurelio Saffi e Antonio Fratti, arrestato in una retata durante il raduno radicale di Villa Ruffi, in Romagna, con l'accusa di organizzare un'insurrezione anti - monarchica. Incarcerato a Spoleto e poi assolto perch\u00e9 il fatto non sussisteva, Fortis cominci\u00f2 ad avvicinarsi alle posizioni pi\u00f9 moderate della Sinistra storica, che aveva come programma la tutela e il rafforzamento delle istituzioni statutarie. Ci\u00f2 emerse nel settembre del 1876, durante il congresso nazionale delle societ\u00e0 operaie tenutosi a Genova, organizzato per decidere il nuovo corso elettorale da tenere dopo la \"rivoluzione parlamentare\" del 18 marzo dello stesso anno, che aveva visto la caduta della Destra storica dal governo del Paese e l'avvento della Sinistra al potere, nella persona del suo \"leader\" Agostino Depretis. Prevalse la linea tenuta da Fratti, favorevole all'astensione, mentre altri, come Saffi e Fortis, decisero di partecipare alle elezioni, scorgendo nel programma del nuovo governo il cambio del ceto dirigente italiano.\nLa carriera politica.\nBattuto dal candidato moderato nelle elezioni dell'ottobre del 1876 nel collegio di Forl\u00ec, riusc\u00ec ad entrare alla Camera dei deputati il 26 maggio 1880, dopo le elezioni per la XIV legislatura del Regno d'Italia, segnalandosi cinque giorni dopo per l'appoggio dato alla mozione del deputato radicale Felice Cavallotti per sollecitare l'accelerazione della riforma elettorale. Ben presto Fortis si convert\u00ec politicamente alla monarchia dei Savoia, accostandosi lentamente alle posizioni di Francesco Crispi, anch'egli originariamente mazziniano poi divenuto monarchico.\nQuando Crispi divenne Presidente del Consiglio in sostituzione di Depretis, deceduto durante il mandato, Fortis divenne sottosegretario all'interno nel governo Crispi: tale nomina, avvenuta il 2 febbraio 1888, fu dovuta all'appoggio dato dal deputato romagnolo alla politica coloniale crispina e all'organizzazione del viaggio di re Umberto I in Romagna, nel segno di una pacificazione tra la Corona e un territorio fortemente intriso di ideali repubblicani, culminata con l'amnistia concessa dal sovrano all'anarchico Amilcare Cipriani dietro la mediazione di Fortis. Rest\u00f2 sottosegretario anche nel secondo governo Crispi, al governo fino al 1890.\nNel 1891, con l'avvento di Giovanni Giolitti, il politico italiano fu uno dei primi a nutrire simpatie per l'emergente statista piemontese, allora inviso alla maggioranza parlamentare per il suo grigiore burocratico, durata anche dopo lo Scandalo della Banca Romana del 1893, che port\u00f2 la caduta del Governo Giolitti I e il ritorno sulla scena politica di Crispi. Quando questi, in seguito alla battaglia di Adua, si ritir\u00f2 definitivamente dall'agone parlamentare, Fortis fu momentaneamente in difficolt\u00e0 per l'emarginazione politica operata dagli antichi colleghi repubblicani, tanto da rischiare di non risultare eletto alle elezioni politiche del marzo del 1897 nel suo collegio (fu eletto invece in quello di Poggio Mirteto).\nPur essendo di sinistra, Fortis accett\u00f2 nel giugno 1898 il ministero dell'Agricoltura nel primo governo Pelloux, sostenuto dall'esterno dai gruppi parlamentari di Zanardelli e di Giolitti, opponendosi tuttavia ai provvedimenti repressivi di Pelloux, dimessosi nel 1899 a causa dell'ostruzionismo delle opposizioni che bloccarono le sue leggi liberticide. Subito dopo appoggi\u00f2 i governi Zanardelli e Giolitti, divenendo un intimo amico e collaboratore di quest'ultimo.\nPresidente del Consiglio.\nIl 28 marzo 1905, su indicazione di Giolitti, form\u00f2 il suo primo governo, legato soprattutto alla nazionalizzazione delle ferrovie. Nel governo mantenne anche il ministero degli esteri.\nIl problema legato alla statizzazione della rete ferroviaria nazionale era da tempo dibattuto e toccava interessi talmente profondi e intrecciati che lo stesso Giolitti vi rinunci\u00f2, dimettendosi e indicando la figura di Fortis come possibile esecutore delle sue direttive. Il progetto di nazionalizzazione, pur approvato, suscit\u00f2 vivaci proteste sia tra i conservatori che tra i radicali: i primi contestavano l'eccessivo indennizzo dato alle compagnie private per il riscatto delle linee ferrate, mentre i radicali protestavano per il fatto che, con la nazionalizzazione, i dipendenti delle ferrovie non avessero pi\u00f9 il diritto di sciopero, proibito per i dipendenti pubblici.\nLa maggioranza giolittiana della Camera per\u00f2 si sfald\u00f2 presto: lo si vide quando, l'8 novembre 1905, il suo governo venne battuto alla Camera, che respinse un trattato commerciale con la Spagna, il quale riduceva i dazi sull'importazione dei vini spagnoli, cosa che avrebbe danneggiato i viticultori piemontesi e pugliesi. Fortis allora si dimise il 24 dicembre, ma ricevette il reincarico dal re Vittorio Emanuele III e form\u00f2 un nuovo governo, dove tenne il dicastero dell'interno, governo che per\u00f2 non ottenne la fiducia della Camera; pertanto, l'8 febbraio 1906 il primo ministro present\u00f2 definitivamente le dimissioni.\nGli ultimi anni.\nNegli anni che seguirono Fortis appoggi\u00f2 sempre la politica giolittiana, lavorando alla commissione parlamentare per l'approvazione della conversione della rendita, anche se si discost\u00f2 dalla politica estera del ministero sulla Triplice Alleanza, dopo l'annessione della Bosnia da parte di Vienna nel 1908, parlando di violazione del trattato da parte degli austriaci, pur votando subito dopo la fiducia al governo sulla politica estera.\nColpito, nell'estate del 1909, da setticemia uricemica, Fortis, che lo costrinse ad una lenta agonia, protrattasi fino alla morte, avvenuta il 4 dicembre dello stesso anno a Roma, a 68 anni. Le sue scelte politiche furono molto discusse nel Partito Repubblicano, tanto che la partecipazione di Giuseppe Bellini, allora sindaco repubblicano di Forl\u00ec, al suo funerale provoc\u00f2 tale clamore da spingere il Bellini alle dimissioni da Sindaco.\nVita privata.\nAlessandro Fortis fu il primo esponente politico di origine ebraica ad assurgere alla carica di Presidente del Consiglio dei ministri del Regno d'Italia.\nSua figlia Maria Fortis spos\u00f2 il forlivese conte Rinaldo Girolamo Saffi (1868-1929), figlio del celebre politico conte Aurelio Saffi (1819-1890). La coppia ebbe due figli: Giorgio Aurelio Saffi (poi sposato con Maria Maddalena dei conti Forcioli) ed Elide Saffi (poi sposata al russo Andr\u00e9 Boesch).\nIl cantautore Alberto Fortis \u00e8 un suo parente.\nDi origine ebraica (anche se non fu mai praticante) e inizialmente anticlericale e affiliato alla Massoneria (dapprima al Grande Oriente d'Italia, poi dopo il 1909, alla Gran Loggia d'Italia), nella quale raggiunse il 33\u00ba grado del Rito scozzese antico ed accettato e fu membro del suo Supremo Consiglio, si convertir\u00e0 al cattolicesimo in tarda et\u00e0 e mor\u00ec confortato dall'assistenza spirituale di don Luigi Orione, come racconta lo stesso sacerdote.\nRiconoscimenti e celebrazioni.\nIl busto di Alessandro Fortis, opera dello scultore Emilio Gallori, si trova alla Camera dei deputati.\nDiverse citt\u00e0 gli hanno dedicato una via, come: Forl\u00ec, Ravenna, Rimini, Roma, Canosa di Puglia."}
{"id": "47322", "revid": "1005847", "url": "https://it.wikipedia.org/wiki?curid=47322", "title": "Luigi Luzzatti", "text": "Luigi Luzzatti \u00e8 stato, nella storia del Regno d'Italia e poi della Repubblica, uno dei pochi presidenti del Consiglio ebrei insieme ad Alessandro Fortis e Sidney Sonnino. Fu durante il mandato di Luzzatti che, il 17 marzo 1911, si inaugur\u00f2 il cinquantesimo anniversario dell'Unit\u00e0 d'Italia, festeggiato con mostre ed eventi pubblici. \nInsieme con Edoardo Deodati e Francesco Ferrara fu fondatore della Universit\u00e0 Ca' Foscari di Venezia. \nFu altres\u00ec il fondatore della Banca Popolare di Milano e, dalla sua nascita nel 1865 al 1870, Presidente di questo istituto di credito; dal 1870 al 1927 ne fu Presidente Onorario. \u00c8 stato inoltre fondatore nel 1864 della Banca Popolare di Lodi, insieme con Tiziano Zalli. Nel 1903 fond\u00f2 anche l'Istituto Autonomo Case Popolari. \u00c8 sepolto nel Cimitero del Verano, a Roma.\nDopo la sua morte gli eredi donarono le sue carte all'Istituto veneto di scienze, lettere ed arti di cui in vita era stato membro, e dove, nella sede di Palazzo Loredan (Campo Santo Stefano), l'archivio \u00e8 ancora custodito.\nBiografia.\nOrigini e formazione.\nNato a Venezia da una importante famiglia ebraica, dopo aver completato la laurea in giurisprudenza presso l'Universit\u00e0 degli Studi di Padova attir\u00f2 su di s\u00e9 l'attenzione della polizia austriaca a causa delle sue lezioni di economia politica, e fu costretto ad emigrare. \nLa carriera accademica.\nNel 1863 ottenne una cattedra presso l'Istituto Tecnico di Milano. Nello stesso anno, si affili\u00f2 alla loggia massonica milanese \"Cisalpina\". Nel 1867 fu nominato professore di diritto costituzionale all'Universit\u00e0 di Padova: Luzzatti tenne la cattedra fino al 1896.\nDotato di eloquenza ed energia, divulg\u00f2 le teorie economiche di Franz Hermann Schulze-Delitzsch (1808-1883). Con la pubblicazione nel 1863 dell'opera \"La diffusione del credito e le banche popolari\" divenne l'artefice della diffusione delle banche popolari in Italia. Partecip\u00f2 alla fondazione dell'Universit\u00e0 Ca' Foscari di Venezia, primo ateneo italiano per l'insegnamento dell'economia. Nel 1869, nel collegio di Oderzo, dal capo del governo di allora Marco Minghetti egli fu nominato Sottosegretario di stato all'agricoltura e al commercio e lui in tale veste abol\u00ec il controllo governativo sulle imprese commerciali e promosse un'indagine conoscitiva sulle condizioni dell'industria.\nBench\u00e9 in teoria sostenitore del libero commercio egli fu di fatto determinante nella creazione di un sistema economico protezionistico in Italia. Nel 1877 partecip\u00f2 ai negoziati commerciali con la Francia, nel 1878 compil\u00f2 il tariffario doganale italiano, e successivamente ebbe un ruolo di guida in tutti i trattati commerciali che l'Italia stipul\u00f2 con gli altri Paesi. Nominato Ministro del tesoro nel primo governo tecnico Antonio Starabba, marchese di Rudin\u00ec del 1891, con mossa avventata, abol\u00ec il sistema di compensazione della valuta fra istituti di emissione, misura che provoc\u00f2 la duplicazione di parte del denaro circolante e acceler\u00f2 la crisi del sistema bancario del 1893, che port\u00f2 allo scandalo della Banca Romana.\nLa carriera politica e la legge sugli istituti di edilizia popolare.\nNel 1896 entr\u00f2 nel terzo governo del marchese di Rudin\u00ec come Ministro del tesoro e, tempestivamente legifer\u00f2 in modo da salvare dal fallimento il Banco di Napoli. Dopo aver lasciato l'incarico nel 1898 la sua principale occupazione fu di condurre il negoziato commerciale franco-italiano, mentre come deputato, giornalista e professore, continu\u00f2 a partecipare attivamente alla vita politica ed economica del paese. Fu nuovamente Ministro del tesoro dal novembre 1903 al marzo 1905 nel secondo gabinetto Giolitti, e per la quarta volta dal febbraio al maggio 1906 nel primo gabinetto Sonnino. Alla fine del suo mandato ottenne la conversione del tasso d'interesse sul debito pubblico italiano dal 5% (ridotto al 4% al netto delle imposte) al 3,5% e successivamente al 3%, operazione che altri ministri avevano tentato senza successo; sebbene la conversione non fu completamente portata a termine durante il suo dicastero, gliene va attribuito gran parte del merito.\nFu su sua proposta che venne approvata la legge 31 maggio 1903, n. 254 che istituiva l\"'Istituto Case Popolari\", che in seguito divenne Istituto Autonomo Case Popolari, destinato a sovvenire alle necessit\u00e0 abitative dei ceti italiani meno abbienti. Nel 1907 fu presidente del Congresso delle Cooperative di Cremona. Nel secondo gabinetto Sonnino fu Ministro dell'agricoltura, dell'industria e del commercio.\nNel 1906 venne nominato Presidente Onorario della Societ\u00e0 \"A. Pontremoli &amp; Associati\", societ\u00e0 Radio-Telegrafica fondata dal nipote Aldo Pontremoli con suo cugino Mario Pontremoli.\nGli ultimi anni e la morte.\nIl 31 marzo 1910 Luzzatti fu nominato presidente del Consiglio dei ministri dal re Vittorio Emanuele III dietro indicazione Giovanni Giolitti. Durante il suo governo fu varata, all'inizio del 1911, la legge Daneo-Credaro, che rendeva obbligatoria la frequenza scolastica fino a 12 anni, mentre la scuola elementare non fu pi\u00f9 dipendente dai Comuni, bens\u00ec dallo Stato, che ne assumeva la gestione. In questo modo le scuole di molti Comuni che non potevano permettersi la manutenzione degli edifici scolastici furono migliorate, permettendo una maggiore alfabetizzazione delle masse popolari, specie quelle rurali. A questa riforma, Luzzatti volle far seguire quella elettorale, che prevedeva l'estensione del suffragio a quattro milioni e mezzo di nuovi elettori; la sua proposta fu accantonata per l'opposizione dell'Estrema Sinistra, che chiedeva invece il suffragio universale. Sfumato il suo progetto, Luzzatti rassegn\u00f2 le dimissioni il 29 marzo 1911, e gli succedette Giolitti, che ritorn\u00f2 ad essere capo di governo; dopo esser stato nominato senatore nel 1921, mor\u00ec il 29 marzo 1927."}
{"id": "47323", "revid": "125918136", "url": "https://it.wikipedia.org/wiki?curid=47323", "title": "Antonio Salandra", "text": "Biografia.\nDocente universitario di Giurisprudenza, nel 1886 fu eletto per la prima volta deputato alla Camera del Regno (XVI legislatura) nel collegio di Foggia e sempre rieletto fino alla XXVII legislatura. Nel 1891 fu sottosegretario alle finanze nel governo Di Rudin\u00ec e ancora nel III e IV governo Crispi fino al 1896. Diviene ministro dell'agricoltura, industria e commercio nel II governo Pelloux dal 1899 al 1900.\nNel 1901 fonda, insieme all'ex ministro (all'epoca) Sidney Sonnino, un nuovo quotidiano a Roma: il \"Giornale d'Italia\". Torn\u00f2 al governo nel 1906 nel I e II governo Sonnino come Ministro delle finanze e poi del tesoro.\nPresidente del Consiglio.\nSalandra, esponente della destra liberale, divenne presidente del consiglio dei ministri nel marzo 1914, dopo la caduta del governo di Giovanni Giolitti, e scelto dallo stesso Giolitti che ancora guidava la maggioranza in parlamento. Decise di mantenere l'Italia neutrale (31 luglio 1914), ma nei mesi successivi, e specialmente dopo il rimpasto governativo del novembre (che port\u00f2 al ministero degli esteri Sidney Sonnino), si distacc\u00f2 ben presto da Giolitti sulla questione della partecipazione italiana alla Prima Guerra Mondiale.\nMentre Giolitti era schierato a favore della neutralit\u00e0, Salandra e il suo ministro degli esteri Sonnino appoggiavano l'intervento a fianco della Triplice Intesa e furono responsabili dell'entrata in guerra dell'Italia, nonostante l'opposizione della maggioranza del parlamento (vedi Neutralit\u00e0 italiana nel primo anno di guerra) e la mancanza di fondi. La guerra costava e dato che le entrate non erano sufficienti l'enorme costo venne pagato con l'accensione di debiti. In primo luogo aprendo un debito pubblico di circa 20 miliardi di lire e poi prestiti esteri, nei confronti della Gran Bretagna (pari a 611 milioni di sterline) e degli Stati Uniti (pari a 1648 milioni di dollari).\nSalandra si aspettava che l'entrata nel conflitto a fianco dell'Intesa avrebbe portato a una rapida soluzione della guerra, ma in realt\u00e0 poco cambi\u00f2, e il primo anno di guerra dell'Italia fu segnato da pochi successi a fronte di un indebitamento smisurato. A seguito di questi errori, con la scusa di una riuscita offensiva austriaca dal Trentino nel giugno del 1916, Salandra fu messo in minoranza in Parlamento e costretto a dimettersi. Durante i suoi due governi fu anche Ministro degli interni e per brevi periodi degli esteri e della marina.\nDopo la fine della prima guerra mondiale, fu delegato alla conferenza di Parigi e poi rappresentante dell'Italia a Ginevra. In seguito appoggi\u00f2 il governo di Mussolini nell'ottobre 1922. Eletto alla Camera nel 1924 nel listone fascista, fu presidente della giunta del bilancio fino al 1925. Fu poi nominato senatore del Regno d'Italia nel 1928, fino alla morte.\nAttivit\u00e0 accademica.\nProfessore ordinario di Diritto amministrativo e Scienza dell'amministrazione nella Universit\u00e0 di Roma, fu Preside della Facolt\u00e0 di Giurisprudenza e socio nazionale dell'Accademia dei Lincei.\nDecesso.\nMor\u00ec nel 1931; riposa nella tomba di famiglia nel cimitero di Troia.\nI suoi diari ritrovati fortunosamente dal bibliotecario di Lucera, sono oggi conservati alla biblioteca \"Ruggero Bonghi\" di Lucera, suo collegio elettorale."}
{"id": "47324", "revid": "466539", "url": "https://it.wikipedia.org/wiki?curid=47324", "title": "Vittorio Emanuele Orlando", "text": "\u00c8 noto per aver rappresentato l'Italia nella Conferenza di pace di Parigi del 1919 con il suo ministro degli esteri Sidney Sonnino a seguito della vittoria italiana al fianco della Triplice intesa contro gli Imperi centrali nella prima guerra mondiale, ruolo simbolico che gli valse l'appellativo di \"Presidente della Vittoria\".\nNel 1946, dopo la fine della seconda guerra mondiale e della dittatura fascista, Orlando fu membro e presidente dell'Assemblea Costituente che all'indomani del referendum aveva il compito di formalizzare il cambio di forma dello Stato italiano in Repubblica.\nOltre al suo importante ruolo politico, Orlando \u00e8 anche noto per i suoi scritti, oltre un centinaio di lavori, su questioni legali e giudiziarie. Insigne giurista e politico italiano, fu professore di diritto costituzionale e diritto amministrativo nelle universit\u00e0 di Messina, di Modena, di Palermo, e di Roma. Fu inoltre il fondatore della scuola italiana di diritto pubblico. Dette contributi profondamente innovativi alla scienza giuridica; cur\u00f2 la stesura del Primo trattato completo di diritto amministrativo (1897-1925), in cui furono inclusi i contributi degli autori pi\u00f9 autorevoli della materia. In particolare, nell\u2019opera \u00e8 esposto il cosiddetto \u00abmetodo descrittivo\u00bb che indica i principi dell\u2019organizzazione e dell\u2019attivit\u00e0 amministrativa ed esamina le finalit\u00e0 dell\u2019amministrazione.\nBiografia.\nGiovinezza ed educazione.\nNato pochi giorni dopo lo sbarco dei Mille a Marsala, figlio di Camillo Orlando, avvocato, e di Carmela Barabbino, si dedic\u00f2 con passione agli studi giuridici. Frequent\u00f2 il liceo classico Vittorio Emanuele II di Palermo. Nel 1880, non ancora laureato, vinse un concorso indetto dall'Istituto Lombardo di Scienze e Lettere per uno studio sulla riforma elettorale, tema in quegli anni molto dibattuto, che fu pubblicato con il titolo \"Della riforma elettorale\" nel 1881; l'anno successivo la riforma elettorale fu approvata dal Parlamento. Questo stesso studio gli permise, una volta laureato, di ottenere la libera docenza con la cattedra di diritto costituzionale all'Universit\u00e0 di Palermo, poi a Modena, Messina, e poi ancora a Palermo nel 1889 alla cattedra di diritto amministrativo, dove insegn\u00f2 per un periodo anche Istituzioni di diritto romano (scrisse anche un manuale della materia).\nLe sue due opere pi\u00f9 importanti, tuttavia risalgono alla fine del decennio e sono i \"Principi di diritto costituzionale\" del 1889 e i \"Principi di diritto amministrativo\" del 1890. Queste due opere di manualistica generale sono probabilmente l'atto fondativo della moderna giuspubblicistica italiana. Con esse Orlando metteva in pratica una vera e propria rivoluzione metodologica, al centro della quale stava la necessit\u00e0 di espellere dallo studio del diritto pubblico, ogni sociologismo e ogni osservazione di carattere politico storico o filosofico. Lo scopo di Orlando era quello di rendere il diritto pubblico (in particolare quello costituzionale) una disciplina veramente scientifica, al pari del diritto privato. Ma creare un diritto pubblico italiano non bastava. Occorreva anche creare un ceto di giuristi preparati ad interpretarlo. Per questo Orlando fond\u00f2 una vera e propria scuola giuridica nazionale, palestra della quale fu la rivista \"Archivio di diritto pubblico\", fondata dallo stesso giurista a Palermo nel 1891.\nIl merito principale di Orlando \u00e8 quello di aver costruito una teoria generale dello Stato di diritto italiano, in linea con quanto la dottrina tedesca andava facendo in Germania sulla direttrice teorica che da Gerber conduceva a Laband e infine a Jellinek. I principali capisaldi di questa teoria furono: la distinzione tra ordine politico e ordine giuridico, l'affermazione della personalit\u00e0 giuridica dello Stato, la teoria del governo di gabinetto (fondata sul principio della doppia investitura, parlamentare e monarchica) e, infine, il diritto di voto interpretato non gi\u00e0 come diritto individuale ma come esercizio di una pubblica funzione.\nLo statualismo di Orlando, condiviso dall'intera giuspubblicistica liberale europea, presupponeva necessariamente una netta separazione tra Stato e societ\u00e0, nonch\u00e9 l'interpretazione della sovranit\u00e0 come attributo proprio dello Stato stesso. Nonostante l'assoluta centralit\u00e0 dello Stato, occorreva per\u00f2 trovare una collocazione teorica anche alla dimensione sociale. A questo scopo, Orlando ricorre al concetto di popolo, un concetto anch'esso derivato dalla dottrina tedesca e pi\u00f9 in particolare dalla lezione di Savigny. Un popolo, quello di Orlando, che quindi va interpretato non in senso volontaristico, ma come una realt\u00e0 storico-naturale, custode dei costumi, delle tradizioni, della lingua (e perch\u00e9 no anche dei diritti) propri della nazione.\nNel 1903 assunse la cattedra di diritto pubblico all'Universit\u00e0 di Roma, dove rest\u00f2 fino al 1931.\nCarriera politica.\nNel 1897 fu eletto deputato del collegio di Partinico, vicino a Palermo, dove fu sempre rieletto fino al 1925, quando si dimise da parlamentare. Schierato con Giolitti, dovette subito affrontare da parlamentare, nel periodo politico pi\u00f9 agitato e pericoloso del Regno, prima dell'avvento del fascismo, il compito di sventare, insieme con socialisti, repubblicani, radicali e giolittiani, mediante il ricorso all'ostruzionismo parlamentare, il tentativo reazionario del Pelloux.\nNel 1902 venne istituita, a Roma, con Decreto Reale del 12 marzo 1905, su proposta del Ministro della Pubblica Istruzione, Vittorio Emanuele Orlando, la Commissione per l'Edizione Nazionale dei Manoscritti e dei disegni di Leonardo da Vinci, detta anche Commissione Nazionale Vinciana o Reale Commissione Vinciana per la creazione di un'opera che raccogliesse tutti i codici e di disegni di Leonardo da Vinci.\nNel 1903 fu ministro della Pubblica Istruzione nel governo Giolitti; dal 1907 resse il dicastero di Grazia e Giustizia, che allora aveva anche il compito - in mancanza di rapporti diplomatici - di tenere relazioni ufficiose con la Santa Sede. Alla caduta del governo Giolitti nel 1909 ottenne l'apprezzamento di Pio X, che egli aveva appoggiato nella sua opera di repressione del movimento modernista.\nTorn\u00f2 ad assumere un incarico ministeriale - quello di Grazia e Giustizia - nel novembre 1914, con il gabinetto Salandra, decisamente favorevole all'entrata in guerra dell'Italia a fianco delle potenze dell'Intesa. Orlando, gi\u00e0 neutralista, dopo l'intervento si dichiar\u00f2 apertamente favorevole alla guerra ed esalt\u00f2 le violente manifestazioni di piazza del maggio 1915.\nCaduto anche il governo Salandra nel 1916, Orlando fu Ministro dell'interno nel successivo gabinetto Boselli.\nPresidente del Consiglio dei ministri.\nDopo il disastro di Caporetto, il 30 ottobre 1917 fu chiamato a sostituire il debole Boselli. Oltre alla Presidenza del Consiglio dei ministri - era all'apice della sua carriera politica alla guida del Paese - egli mantenne anche il dicastero degli Interni nella drammatica situazione di guerra.\nUna delle sue prime iniziative fu di telegrafare al generale Cadorna, per riconfermargli la sua fiducia e la sua stima; in realt\u00e0 aveva gi\u00e0 deciso la sua sostituzione a capo delle forze armate con il generale Diaz.\nCon la pubblicazione nella fine del 1917 da parte del governo bolscevico del testo, fino ad allora segreto, del Patto di Londra, ove si rivelavano gli accordi sulla spartizione dei territori delle potenze nemiche, si cre\u00f2 un ulteriore incidente con il Vaticano, dopo quello creato dal sequestro di Palazzo Venezia, gi\u00e0 ambasciata austriaca presso la Santa Sede. La stampa inglese, traducendo malamente il testo dal russo, faceva erroneamente apparire che l'art. 15 del Patto escludesse il Vaticano dalle trattative di pace; Orlando voleva autorizzare la pubblicazione del testo di quell'articolo, ma il ministro degli Esteri Sidney Sonnino si rifiut\u00f2.\nIl 4 novembre 1918 l'Impero austro-ungarico si arrese; la guerra, costata 650.000 morti e 148 miliardi di lire - il doppio di quanto complessivamente speso dallo Stato unitario dal 1861 al 1913 - era finita.\nNonostante l'esito delle trattative da lui condotte a Versailles fosse stato giudicato da larghi settori dell'opinione pubblica come una \"vittoria mutilata\", Orlando si consider\u00f2 soddisfatto degli esiti politici della guerra: il 15 dicembre 1918 dichiar\u00f2 al Senato che \"l'Italia \u00e8 oggi un grande Stato, non gi\u00e0 per virt\u00f9 di un'indulgente concessione diplomatica, ma perch\u00e9 essa ha rivelato una capacit\u00e0 di azione e di volere che la pareggia effettivamente ai pi\u00f9 grandi Stati storici e contemporanei. \u00c8 questo, secondo me, il primo e principale ingrandimento...non vi sono solo questioni economiche e territoriali che senza dubbio hanno per l'Italia un'importanza incomparabile ma vi \u00e8 altres\u00ec tutto l'assetto etico e politico del mondo...\".\nSostenitore del riconoscimento delle nazionalit\u00e0 in opposizione alla politica decisamente imperialistica del Sonnino, alla conferenza di pace tenuta a Parigi nel 1919 con i rappresentanti di Francia, Inghilterra e Stati Uniti, il contrasto fra i due politici italiani fu fatale; se Orlando, disposto a rinunciare alla Dalmazia, richiedeva l'annessione di Fiume, Sonnino non intendeva cedere sulla Dalmazia, cosicch\u00e9 l'Italia fin\u00ec col richiedere entrambi i territori, senza ottenere nessuno dei due.\nIl presidente statunitense Woodrow Wilson lo umili\u00f2 pubblicamente in aprile, dichiarando di dubitare che egli avesse la fiducia del suo Paese e che ne interpretasse la volont\u00e0: Orlando reag\u00ec abbandonando la conferenza. La sua carriera di uomo politico di primo piano fin\u00ec con le dimissioni date il 23 giugno 1919.\nAvvento del fascismo.\nLasciato il governo, dal 1919 al 1920 fu presidente della Camera dei deputati e nel 1921 fu rieletto alla Camera.\nL'avvento del fascismo vide Orlando tra i benevoli sostenitori del governo Mussolini: fece parte, con Antonio Salandra e Gaetano Mosca, della commissione incaricata di esaminare il progetto di legge Acerbo, che dava al partito o alla coalizione che avesse ottenuto alle elezioni almeno il 25% dei voti i due terzi dei seggi parlamentari. Don Sturzo scrisse in seguito a questo proposito: \nFu eletto in Sicilia nel \"listone fascista\" per le elezioni dell'aprile 1924, ma sostenne di essere rimasto il liberale democratico di sempre; neanche l'omicidio di Giacomo Matteotti del 10 giugno lo spinse all'opposizione, alla quale ader\u00ec solo dopo il famoso discorso del 3 gennaio 1925 di Mussolini, che segn\u00f2 la formale instaurazione della dittatura, con la successiva messa fuori legge dei partiti e gli altri provvedimenti autoritari.\nA questo discorso si rifece tuttavia il 28 giugno 1925 al Teatro Massimo di Palermo, nel comizio elettorale per la Unione palermitana per la libert\u00e0 di cui era capolista e che competeva con le formazioni fasciste capeggiate da Alfredo Cucco nel quadro delle elezioni amministrative. In quei frangenti era iniziata la campagna di repressione della mafia guidata dall'allora prefetto di Trapani Cesare Mori, ed Orlando cos\u00ec argoment\u00f2 alla platea:\nDopo aver raccolto con la sua lista 16.616 voti, contro i 26.428 della lista fascista, il 6 agosto 1925 si dimise dall'incarico di parlamentare. La dichiarazione fu invece usata nella polemica politica come riscontro dell'inquinamento mafioso della vecchia classe politica.\nNel 1931 il collocamento a riposo dall'insegnamento universitario per raggiunti limiti d'et\u00e0 gli risparmi\u00f2 di dover giurare fedelt\u00e0 al regime, e nel 1934 si dimise insieme a Benedetto Croce dall'Accademia dei Lincei per non farlo.\nIl 3 ottobre 1935, per\u00f2, in una lettera testimoni\u00f2 a Mussolini solidariet\u00e0 per la sua guerra etiopica scrivendo: \u00abEccellenza, nel momento attuale ogni italiano deve essere presente, per servire. Se l'opera mia, nella pura forma del servizio, potesse essere utile, voglia l'E.V. disporne\u00bb. Mussolini, per motivi propagandistici, fece pubblicare dai giornali la lettera privata di Orlando.\nRitorno in Parlamento.\nOrlando, con altri esponenti del prefascismo, fu consultato in segreto nel luglio 1943 da Vittorio Emanuele III nel corso della preparazione della defenestrazione di Mussolini. Redasse di suo pugno il testo del proclama firmato da Badoglio che annunciava la caduta del fascismo e la continuazione della guerra; appoggi\u00f2 i governi di unit\u00e0 nazionale, ma fu diffidente verso i successivi governi centristi, cui rimproverava di non porre in primo piano i motivi politici dell'indipendenza e della dignit\u00e0 nazionale. Nell'agosto 1943 il governo Badoglio I gli affid\u00f2 le funzioni amministrative di presidente della soppressa Camera dei Fasci e delle Corporazioni.\nCon il decreto legge luogotenenziale 25 giugno 1944, n. 151, il Presidente del Consiglio Ivanoe Bonomi lo nomin\u00f2 Presidente della Camera dei Deputati, fino al 25 settembre 1945.\nConsultore nazionale dal novembre 1945 al giugno 1946, dove fu presidente della commissione esteri, fu eletto deputato alla Costituente nella lista \"Unione Democratica Nazionale\", dal 1946 al 1948. Fece clamore, nel 1947, il suo discorso in occasione del dibattito parlamentare per la ratifica del trattato di pace, in cui accus\u00f2 De Gasperi di \"cupidigia di servilismo\".\nUltimi anni e morte.\nFu senatore di diritto nella I legislatura, dal 1948 alla morte. Fece la sua ultima battaglia parlamentare a 92 anni, in opposizione alla riforma della legge elettorale che introduceva il premio di maggioranza, proposta dalla maggioranza centrista, nota come \"legge truffa\". Dal 1950 al 1952 fu anche presidente del Consiglio Nazionale Forense.\nMassone, fu membro della Loggia \"Propaganda\", appartenente al Grande Oriente d'Italia.\nMor\u00ec nel 1952 e venne inumato nella Basilica di Santa Maria degli Angeli e dei Martiri, a Roma."}
{"id": "47325", "revid": "1318658", "url": "https://it.wikipedia.org/wiki?curid=47325", "title": "Francesco Saverio Nitti", "text": "Presidente del Consiglio dei ministri del Regno d'Italia, pi\u00f9 volte ministro. Fu il primo Presidente del Consiglio proveniente dal Partito Radicale Italiano e il primo nato dopo l'unit\u00e0 d'Italia. La sua attivit\u00e0 di economista fu apprezzata a livello internazionale e diverse sue opere furono distribuite anche all'estero.\nTra i massimi esponenti del Meridionalismo, approfond\u00ec le cause dell'arretratezza del sud a seguito dell'unificazione nazionale, elabor\u00f2 diverse proposte per affrontare la questione meridionale e analizz\u00f2 le ragioni del brigantaggio nel Sud Italia. Durante il fascismo, a causa di violente persecuzioni da parte degli squadristi fu costretto all'esilio all'estero, da dove sostenne e finanzi\u00f2 attivit\u00e0 antifasciste.\nBiografia.\nInizi.\nNato a Melfi da Vincenzo e Filomena Coraggio, suo padre fu professore di matematica nella \"Scuola di agronomia e agrimensura\" di Melfi, ispettore dei Monti Frumentari e commissario prefettizio. I suoi ascendenti, di ideali laico-patriottici, parteciparono attivamente a rivoluzioni di stampo liberale. Suo padre, convinto repubblicano di tendenze socialiste, fu un volontario garibaldino, milite della Guardia Nazionale, membro della Giovine Italia e della Falange Sacra di Giuseppe Mazzini e affiliato all'Associazione Emancipatrice Italiana di Giuseppe Garibaldi. Due zii paterni furono condannati a morte durante l'insurrezione antiborbonica a Napoli nel 1848, ma riuscirono a salvarsi con la fuga e l'esilio. Il nonno paterno Francesco Saverio, medico con un passato da carbonaro, fu ucciso dalle bande di Carmine Crocco durante l'assedio di Venosa, il 10 aprile 1861.\nLa vita della famiglia non fu mai serena, a causa di deboli condizioni economiche, peggiorate dal carattere ribelle e tutt'altro che acquiescente del padre, il quale era spesso protagonista di risse che finivano in guai giudiziari. All'et\u00e0 di sei anni, Nitti si trasfer\u00ec ad Ariano per frequentare le scuole elementari e nell'autunno del 1877 entr\u00f2 nel Convitto Nazionale \"Salvator Rosa\" di Potenza ove continu\u00f2 gli studi fino al ginnasio. Nel 1882, Nitti si trasfer\u00ec a Napoli per concludere il liceo e intraprendere gli studi universitari. Durante la sua permanenza a Napoli ebbe modo di conoscere Giustino Fortunato, anch'egli originario della Basilicata, che sar\u00e0 una grande influenza per la formazione culturale e politica del giovane Nitti.\nNel 1888, ancora studente universitario, divenne redattore del \"Corriere di Napoli\" e corrispondente della \"Gazzetta Piemontese\". Nello stesso anno pubblic\u00f2 il saggio \"L'emigrazione italiana e i suoi avversari\", che Nitti volle dedicare al suo mentore Fortunato. Nel 1890 consegu\u00ec la laurea in giurisprudenza con una tesi sul \"Socialismo cattolico\" e collabor\u00f2 per i giornali \"La Scuola Positiva\" e \"Il Mattino\". Insieme a Benedetto Croce e ad altri intellettuali napoletani fond\u00f2 la Societ\u00e0 dei Nove Musi. Nel 1894 divenne direttore della rivista \"La Riforma Sociale\". Nel 1899 ricevette l'incarico di professore di scienza delle finanze e diritto finanziario presso l'Universit\u00e0 di Napoli e pratic\u00f2 l'insegnamento anche alla Scuola superiore di agricoltura di Portici. In questo periodo, Nitti si dedicher\u00e0 strenuamente al tema meridionalista ma anche all'economia italiana e ai destini delle democrazie in Europa.\nAttivit\u00e0 meridionalista.\nNitti affront\u00f2 diversi temi per risolvere l'emergenza economica del sud, come lo sviluppo industriale di Napoli e la valorizzazione delle risorse naturali presenti nel territorio meridionale, con particolare riferimento alla sua terra di origine, la Basilicata, e inoltre propose molte leggi speciali per il progresso del mezzogiorno. Proprio su questa materia elabor\u00f2 un programma organico e innovativo di solidariet\u00e0 sociale e di interventi per l'espansione delle forze produttive.\nNei suoi saggi \"Nord e Sud\" (1900) e il successivo \"L'Italia all'alba del secolo XX\" (1901), Nitti espose la sua tesi sulle origini del dislivello economico e sociale tra settentrione e meridione italiano e critic\u00f2 il procedimento in cui avvenne l'unit\u00e0 nazionale, che per lui non produsse benefici in maniera equa in tutto il paese e lo sviluppo dell'Italia settentrionale fu dovuto in grande misura ai sacrifici del Mezzogiorno. Fu molto polemico con i governi del suo tempo che, oltre a stanziare fondi di sviluppo maggiormente nelle zone settentrionali, istituirono un regime doganale che favoriva Liguria, Piemonte e Lombardia, accentuando cos\u00ec il divario tra le due parti e mantenendo il sud, a sue parole, come un \u00abfeudo politico\u00bb.\nAttraverso le sue ricerche, osserv\u00f2 una grande disparit\u00e0 a livello fiscale tra nord e sud, notando che citt\u00e0 meridionali come Potenza, Bari, Campobasso avevano una pressione tributaria superiore a citt\u00e0 settentrionali come Udine, Alessandria e Arezzo. Nitti, tuttavia, non lesin\u00f2 critiche anche alla classe politica del meridione stesso, accusandola di mediocrit\u00e0 e disonest\u00e0.\n\"La scienza delle finanze\" (1903) fu tra le sue opere di economia pi\u00f9 rappresentative ed ebbe una distribuzione a livello mondiale. Fu tradotta in diverse lingue (russo, francese, giapponese, spagnolo e portoghese) e adottata in diverse universit\u00e0, in Italia (fin quando il fascismo lo rese possibile), Russia, Europa centrale e Sudamerica.\nCon \"La conquista della forza\" (1905), Nitti cerc\u00f2 una soluzione per sopperire allo sfruttamento di risorse minerarie come ferro e carbone (di cui l'Italia \u00e8 carente), puntando sulle potenzialit\u00e0 delle risorse idriche, criticandone la scarsa attenzione della classe politica nei confronti dell'acqua e proponendo una nazionalizzazione del settore idroelettrico.\nAttivit\u00e0 di deputato e ministro.\nNitti esord\u00ec in politica nel 1904, con l'elezione a deputato nel Collegio di Muro Lucano. Il suo inizio si rivel\u00f2 tutt'altro che facile a causa degli strascichi polemici della sua attivit\u00e0 meridionalista, i quali resero complesso il suo rapporto\ncon gli altri deputati della Camera e dove il suo primo intervento fu denigrato dal ministro Francesco Tedesco. In questo periodo, Giovanni Giolitti si avvale della sua consulenza tecnica per elaborare la legge sullo sviluppo di Napoli, ispirata al suo saggio \"Napoli e la questione meridionale\" (1903). Il progetto nittiano verr\u00e0 solo realizzato in parte, con la nascita dell'Ente Volturno per la produzione di energia elettrica e di uno stabilimento Ilva a Bagnoli per la produzione dell'acciaio.\nAssieme ad Antonio Cefaly e Giovanni Raineri, partecip\u00f2 alla stesura dell'inchiesta sulla Basilicata e la Calabria, interrogando direttamente il ceto popolare per poter migliorare la sua ricerca. Nitti critic\u00f2 la Legge speciale sulla Basilicata (1904), poich\u00e9 riteneva superfluo il piano di lavori pubblici, considerando la formazione del\ncommercio dei prodotti agricoli e la diffusione dell'istruzione come alternativa migliore per lo sviluppo regionale.\nNel 1911 fu nominato da Giolitti Ministro dell'agricoltura, dell'industria e del commercio del suo quarto governo, divenendo cos\u00ec il primo meridionalista a ricoprire incarichi ministeriali. Nell'aprile dello stesso anno, Nitti present\u00f2 alla Camera il progetto di legge sulla monopolizzazione delle assicurazioni sulla vita, che produsse forti dissensi da parte delle grandi compagnie private e di economisti di pensiero liberista come Luigi Einaudi. La proposta divenne comunque legge nel 1912 e port\u00f2 alla nascita dell'Istituto Nazionale delle Assicurazioni (INA), conosciuto oggi come INA Assitalia.\nNel 1914 elabor\u00f2 il progetto per la sistemazione idraulica della fiumara di Muro Lucano, che permise la distribuzione di energia elettrica per far funzionare nuovi opifici e industrie. Grazie al suo impegno l'opera fu ribattezzata con il nome di \"Lago Nitti\". A lui si deve anche la nascita dell'Istituto Zootecnico a Bella, a tutt'oggi punto di riferimento per studi e ricerche universitarie a carattere nazionale e internazionale.\nNel 1917, durante la prima guerra mondiale, fu ministro del tesoro del governo Orlando, dedicandosi ai problemi della guerra e della ripresa economica. Uno dei suoi atti come capo del dicastero del tesoro fu, con la collaborazione di Armando Diaz, la creazione di una polizza gratuita d'assicurazione di 500 lire per i soldati e di 1.000 per i graduati. Con il termine del conflitto, segu\u00ec le vicende del trattato di pace intravedendo le conseguenze drammatiche per il futuro dell'Europa provocate dall'eccessiva chiusura dei paesi vincitori (compresa l'Italia) in difesa degli interessi nazionali. Sotto il governo Orlando, Nitti istitu\u00ec nel 1917 l'\"Istituto Nazionale per i Cambi con l'estero\", al fine di arginare la speculazione dei cambi e quindi l'aggravamento della situazione finanziaria del Paese. Nello stesso anno, con la collaborazione di Alberto Beneduce, fond\u00f2 l'Opera Nazionale Combattenti, con il compito di elargire assistenza economica e morale ai combattenti e attuare programmi di bonifica delle terre incolte.\nPresidenza del Consiglio.\nIn veste di Presidente del Consiglio, fra il 1919-1920, Nitti si oppose in particolare ad atteggiamenti punitivi nei confronti della Germania e alla politica delle riparazioni imposte a quel paese dal Trattato di Versailles. Il 10 settembre 1919, sottoscrisse il Trattato di Saint-Germain, che definiva i confini italo-austriaci (quindi il confine del Brennero), ma non quelli orientali. Le potenze alleate, infatti, avevano rinviato all'Italia e al neo-costituito regno dei Serbi, Croati e Sloveni (che nel 1929 avrebbe assunto il nome di Jugoslavia) la congiunta definizione dei propri confini.\nIl governo Nitti si trov\u00f2 davanti a questioni molto delicate come la crisi economica postbellica e l'occupazione di Fiume da parte di Gabriele D'Annunzio. Sul piano pi\u00f9 strettamente politico Nitti si impegn\u00f2 in quell'opera di cancellazione ed eliminazione delle vecchie clientele giolittiane che contrastavano con le sue convinzioni spiccatamente democratiche, sostituendo il vecchio sistema elettorale uninominale con il sistema proporzionale, richiesto con entusiasmo dai gruppi popolari e socialisti. Per risollevare l'economia, il primo ministro attu\u00f2 una politica che prevedeva misure per favorire le esportazioni, processi di riconversione delle industrie da belliche a pacifiche, e misure fiscali rigide per i ceti pi\u00f9 alti. Al fine di andare incontro ai bisogni degli ex-combattenti (nel frattempo inquadratisi nell'Associazione nazionale combattenti), venne promulgata la prima legge per le pensioni ai mutilati e agli invalidi di guerra, legge che fu ritenuta fra le migliori d'Europa, ad opera del Ministro per l'Assistenza Militare e Pensioni di Guerra Ugo Da Como; infine varo', il 2 settembre 1919, il decreto legge n. 1633 noto anche come Decreto Visocchi, dal nome dell'allora Ministro dell'Agricoltura, teso a favorire la concessione di propriet\u00e0 di terra ai contadini reduci dalla prima guerra mondiale. Tuttavia le scelte adottate dal suo governo non sortirono grandi effetti e i problemi economici e sociali, ancora persistenti, sfociarono in violenti scontri politici e sindacali (il cosiddetto Biennio Rosso).\nLa presidenza di Nitti si trov\u00f2 sempre pi\u00f9 in bilico quando il 12 settembre 1919, una forza volontaria irregolare di nazionalisti ed ex-combattenti italiani, guidata dal poeta Gabriele d'Annunzio, occup\u00f2 militarmente la citt\u00e0 di Fiume chiedendo l'annessione all'Italia.\nD'Annunzio detestava Nitti e lo accusava di non tutelare gli interessi dello Stato, tanto che il poeta lo soprannomin\u00f2 con l'epiteto di \"Cagoja\" (\"chiocciola\" in dialetto giuliano), nomignolo in origine affibbiato ad un rivoltoso triestino che, una volta arrestato, divenne noto al tempo per essere una persona sottomessa. Le tensioni con il poeta e le aspre rivolte sociali indebolirono sempre pi\u00f9 la sua legislatura. Il 2 ottobre 1919, istitu\u00ec la Regia Guardia per la Pubblica Sicurezza, corpo di polizia destinato a mitigare le agitazioni e i tumulti popolari e che sostitu\u00ec il Corpo delle Guardie di Citt\u00e0.\nLe elezioni politiche decretarono la vittoria dei socialisti e Nitti, nonostante gli fosse confermata la fiducia del governo, scelse di dimettersi il 16 novembre, preoccupato anche dalle agitazioni sul fronte interno degli operai e degli agricoltori, ma il re Vittorio Emanuele III lo conferm\u00f2 alla guida del governo. Nell'aprile 1920 Nitti partecip\u00f2 alla Conferenza di Sanremo, in cui figurarono i rappresentanti delle quattro nazioni vincitrici della prima guerra mondiale.\nIl 21 maggio 1920, Nitti form\u00f2 un nuovo governo ma il mandato fu breve. A Pallanza, il nuovo Ministro degli Esteri Vittorio Scialoja inizi\u00f2 i negoziati con i rappresentanti jugoslavi per la definizione del confine orientale; tali colloqui non ebbero esito in quanto la controparte insisteva per la fissazione dei confini sulla cosiddetta \u201cLinea Wilson\u201d, che portava il confine a pochi chilometri da Trieste e l'esclusione di Fiume dalle richieste italiane. Ne conseguirono le dimissioni del Governo Nitti II, nel giugno 1920 dopo essere stato anche messo in minoranza sul decreto di aumento del prezzo politico del pane. Il suo posto verr\u00e0 ripreso da Giolitti.\nNel 1922 Mussolini invit\u00f2 Nitti ad un'alleanza, con l'intento di formare una coalizione che comprendesse popolari, fascisti, socialisti e chiedendo un posto nel ministero. Nitti (interessato anche nel mettere fuori gioco il suo eterno rivale Giolitti) accett\u00f2 a due condizioni: niente ministeri politici e militari, scioglimento dei Fasci. Mussolini, concorde, si mostr\u00f2 interessato solo ad un posto come ministro del lavoro. Nitti (come gran parte dei politici della sua era) sottovalut\u00f2 la natura del fascismo e inizi\u00f2 ad opporsi fermamente all'imminente regime. Il 16 novembre 1922, Mussolini, neopresidente del consiglio, pronunci\u00f2 alla camera dei deputati il suo primo discorso, il cosiddetto discorso del bivacco. Mentre esponenti politici come Giolitti, Orlando, De Gasperi, Facta e Salandra diedero la fiducia a Mussolini, Nitti si rifiut\u00f2 di riconoscere la legittimit\u00e0 del governo fascista e abbandon\u00f2 l'aula per protesta. A causa della sua astensione, inizi\u00f2 ad essere vittima di intimidazioni fasciste e, nel frattempo, si ritir\u00f2 nella sua villa ad Acquafredda di Maratea, sul litorale tirrenico.\nLa persecuzione fascista e l'esilio.\nDurante il soggiorno ad Acquafredda, continu\u00f2 a svolgere l'attivit\u00e0 pubblicistica relativa alle problematiche internazionali e prosegu\u00ec la collaborazione con i pi\u00f9 prestigiosi quotidiani europei. In questo periodo si diede alla composizione di una trilogia sull'andamento politico in Europa composta da \"L'Europa senza pace\", \"La decadenza dell'Europa\" e \"La tragedia dell'Europa\", la quale verr\u00e0 ultimata nel 1923. In aggiunta, scrisse diversi articoli per la United Press International, agenzia di stampa statunitense e mantenne stretti contatti con alcune personalit\u00e0 politiche, in particolare con l'amico Giovanni Amendola.\nIn questo periodo, scamp\u00f2 ad un'aggressione di un gruppo fascista giunto davanti alla sua villa, il quale decise di andarsene a seguito della difesa dell'abitazione da parte di alcuni cittadini suoi amici, che vennero a conoscenza del loro arrivo. Gli squadristi rivolsero, tuttavia, minacce di un imminente ritorno. Dopo il soggiorno, Nitti torn\u00f2 a Roma tentando di fermare il governo fascista per l'ultima volta. Il 30 novembre 1923 Mussolini, non avendo digerito il dissenso di Nitti verso il fascismo, mand\u00f2 un gruppo di squadristi a devastare la sua casa nel quartiere Prati, oltrech\u00e9 minacciare lui e la sua famiglia. Nitti fu indotto a prendere la via dell'esilio. Fu il primo di tanti esuli antifascisti, a cui si aggiunsero in seguito Gaetano Salvemini, Luigi Sturzo, Piero Gobetti, Giuseppe Donati.\nSi rec\u00f2 con la famiglia prima a Zurigo e poi a Parigi dove, per 20 anni, si dedic\u00f2 all'attivit\u00e0 antifascista e la sua casa (in rue Vavin 26, dietro Montparnasse) fu punto di riferimento per diversi oppositori del regime, come Pietro Nenni, Filippo Turati, Carlo Rosselli e Gaetano Salvemini. Lui stesso riconoscer\u00e0 come la sua abitazione parigina sia stata \"centro di unione politica e morale tra italiani. Alla nostra modesta mensa sedevano spesso gli uomini che pi\u00f9 lottavano fra loro per diversit\u00e0 di programmi e di ideali: il sacerdote Sturzo e Modigliani di idee esageratamente anticlericali, Turati e Salvemini che si diffidavano tra loro, Treves e i repubblicani pi\u00f9 accesi, Chiesa e i diffidenti suoi avversari\". Nonostante non aderisse organicamente ai movimenti antifascisti in Francia, Nitti li sostenne finanziariamente e fu sua figlia Luigia a partecipare attivamente nel coordinare associazioni come la \"Lega Italiana per i Diritti dell'Uomo\" (LIDU), fondata da Luigi Campolonghi e Alceste De Ambris. Nitti viaggi\u00f2 anche in altre citt\u00e0 europee come Bruxelles, Londra, Berlino e Monaco di Baviera, dove tenne discorsi sulla libert\u00e0 e sulla democrazia.\nIl 5 maggio del 1925 Nitti scrisse una lettera al re Vittorio Emanuele III che fu, sostanzialmente, un'accusa di connivenza con Mussolini (che intanto aveva assunto poteri dittatoriali) e incit\u00f2 il monarca a prendere provvedimenti contro il suo governo. Durante il suo esilio, elabor\u00f2 il saggio \"La Democrazia\", una delle sue opere pi\u00f9 importanti, che costituisce, ancora oggi, una rilevante testimonianza della cultura politica liberal-democratica d'Italia.\nNell'agosto 1943, fu arrestato dalla Gestapo a Tolosa e fu deportato in Austria: a Itter e in seguito a Hirschegg, dove vennero in seguito reclusi anche la duchessa d'Aosta e il figlio. Durante la prigionia nazista, Nitti scrisse \"Meditazioni dell'esilio\", pubblicate successivamente nel 1947. Torn\u00f2 libero nel maggio 1945 grazie all'arrivo delle truppe francesi.\nRitorno in Italia.\nDopo la fine della seconda guerra mondiale e il ritorno alle istituzioni democratiche, rientr\u00f2 in Italia, tenendo un discorso al teatro San Carlo di Napoli, e si riaffacci\u00f2 sulla scena politica. Lucido ma affetto da problemi di deambulazione, non ricopr\u00ec incarichi ministeriali, sebbene nel 1945 fosse sul punto di essere incaricato di formare un governo di unit\u00e0 nazionale.\nDivenne membro della Consulta Nazionale dal 1945 al 1946, facendo parte della I Commissione Affari Esteri. Fu deputato all'Assemblea costituente dal 1946 al 1948 e senatore di diritto dal 1948 al 1953. Oltre a Giolitti, Nitti era in un particolare attrito con Vittorio Emanuele Orlando. Nel 1945, all'apertura dei lavori della Consulta Nazionale, Nitti, ormai settantasettenne e con difficolt\u00e0 motorie, dopo aver saputo che Orlando ironizzava sulla sua condizione di salute, disse \u00abLa vecchiaia a qualcuno offende le gambe e ad altri la testa\u00bb.\nNei suoi discorsi alla Costituente avvers\u00f2 il sistema dei partiti e vot\u00f2 contro l'introduzione delle Regioni, ritenendole uno spreco finanziario e un'inutile duplicazione di funzioni e di burocrazie. Nel maggio del 1947, dopo le dimissioni del terzo governo De Gasperi, il capo provvisorio dello Stato Enrico De Nicola gli affida il compito di formare un nuovo governo: lo statista lucano accetter\u00e0 tale incarico ma fallir\u00e0 nell'intento di formare una maggioranza - a causa dei veti di Saragat, Orlando e di ampi settori della Democrazia Cristiana - e sar\u00e0 costretto a rinunciare.\nNitti non partecip\u00f2 alle elezioni del 1948, a causa della morte della moglie avvenuta due mesi prima. Nella primavera del 1952 fu a capo di un cartello elettorale formato dai partiti laici e di sinistra, che si present\u00f2 alle elezioni per il rinnovo del consiglio comunale di Roma contro la DC. Fu anche tra gli ispiratori del movimento politico Alleanza Democratica Nazionale, che alle elezioni politiche del 1953 contribu\u00ec in modo decisivo a impedire l'attribuzione allo Scudo Crociato e ai suoi alleati del premio di maggioranza previsto dalla cosiddetta \"legge truffa\".\nNel 1947 divenne Presidente dell'Unione nazionale per la lotta contro l'analfabetismo, immaginata e voluta da Anna Lorenzetto. Il suo impegno nell'UNLA si inquadrava nella sua vocazione meridionalista. Egli infatti condivideva il pensiero della Lorenzetto di aiutare il popolo meridionale ad elevare il suo livello culturale, e quindi, in quegli anni e in quelli successivi, a partire dalla Basilicata e dalla Calabria, si aprirono i Centri Comunali di cultura ai quali si potevano iscrivere gli adulti analfabeti per conseguire il grado di istruzione minimo e a volte anche il titolo di studio. Nitti rest\u00f2 presidente fino al 1952 e fu sostituito da Vincenzo Arangio-Ruiz dal 1952 al 1964.\nNitti mor\u00ec a Roma il 20 febbraio 1953 per una congestione polmonare, nella sua casa nel centro storico, e fu sepolto nel Cimitero del Verano.\nVita privata.\nNel 1898 spos\u00f2 Antonia Persico, figlia del giurista Federico Persico (1829-1903). Dall'unione nacquero cinque figli: Vincenzo, Giuseppe, Maria Luigia, Federico e Filomena. Vincenzo, a 16 anni si arruol\u00f2 volontario nella prima guerra mondiale contro il volere del padre, fu fatto prigioniero a Caporetto, studi\u00f2 poi legge, diresse una miniera d'oro in Jugoslavia e un'altra in Romania, mor\u00ec di leucemia dopo la disfatta francese con i tedeschi. Giuseppe, avvocato, spos\u00f2 Maria Luigia Baldini detta Pimpa, la figlia di Nullo Baldini, e fu nel secondo dopoguerra deputato del Partito Liberale. Federico, morto in giovane et\u00e0, divenne un noto farmacologo. Anche Filomena fu una ricercatrice biologa, collaborando col marito Daniel Bovet, Premio Nobel per la medicina nel 1957. Francesco Fausto Nitti, suo pronipote, fu un volontario del primo conflitto mondiale, e in seguito, noto antifascista e partigiano, tra i fondatori del movimento Giustizia e Libert\u00e0.\nPensiero di Nitti.\nSituazione preunitaria.\nSecondo Nitti, tra il 1810 e il 1860, mentre gli stati dell'Europa occidentale del centro-nord (come Francia, Germania, Gran Bretagna e Belgio) e paesi extraeuropei come gli Stati Uniti stavano conoscendo il progresso, l'Italia preunitaria ebbe grandi problemi di crescita, a causa delle rivolte intestine e delle guerre d'indipendenza. La malaria, soprattutto nel Mezzogiorno, contribu\u00ec a compromettere lo sviluppo della penisola.\nNitti ritenne che, prima dell'unit\u00e0, vi erano marginali differenze tra nord e sud (le quali si sarebbero marcate nel periodo postunitario), nonostante il settentrione si trovasse in una posizione di privilegio rispetto al meridione:\nInoltre Nitti sostenne che tutta l'Italia preunitaria avvertiva la carenza della grande industria: \nNitti reput\u00f2 che il regno delle Due Sicilie seguiva un modello economico statico, dovuto, secondo il suo pensiero, alla mancanza di vedute e prospettive moderne. Egli ritenne che il governo borbonico, senza guardare all'avvenire, mirava al semplice scopo di riscuotere meno tasse possibili e mantenere una pressione fiscale bassa, credendo di garantire il bene del popolo, una concezione da lui considerata retriva. Bench\u00e9 apprezzasse l'operato politico-amministrativo del re Ferdinando II tra il 1830 e il 1848 e criticasse i suoi detrattori che ricordavano solamente gli aspetti negativi del suo mandato, egli sostenne che, fra il 1848 e il 1860, il governo borbonico aveva impostato una politica volta ad economizzare su tutto, pur di non creare nuove imposte, evitando anche le concessioni industriali, la formazione di banche e societ\u00e0 per azioni.\nNel regno vi era un'esigua spesa a livello infrastrutturale, le province versavano in una situazione piuttosto retrograda, quasi prive di scuole e strade (\u00abuna grandissima citt\u00e0 per capitale con un gran numero di province quasi impenetrabili\u00bb disse Nitti). Egli ritenne per\u00f2, al tempo stesso, che \u00abvi era uno stato di grossolana prosperit\u00e0, che rendeva la vita del popolo meno tormentosa di ora\u00bb. Inoltre si espresse positivamente sugli ordinamenti amministrativi e finanziari dello stato borbonico, giudizio sostenuto anche dal senatore Vittorio Sacchi, inviato a Napoli da Cavour dopo l'unit\u00e0 nazionale. Tale regime economico avrebbe reso il regno delle Due Sicilie lo stato preunitario con minori imposte, con maggiori beni demaniali ed ecclesiastici e con una quantit\u00e0 di moneta due volte superiore a quella di tutti gli altri stati della penisola messi assieme, ma allo stesso tempo il pi\u00f9 arretrato del resto d'Italia. Vide in tutto questo accumulo di ricchezza un'occasione mancata per uno slancio economico nel Meridione al momento dell'unit\u00e0. Sinteticamente Nitti disse:\nPer quanto riguarda il Regno di Sardegna, Nitti intravide un'economia pi\u00f9 dinamica rispetto al regno delle Due Sicilie e una maggiore propensione alla trasformazione e alla modernit\u00e0, sebbene i suoi barlumi di progresso (e del nord in generale) furono, secondo i suoi studi, favoriti maggiormente dall'impulso degli stati e dei capitali dell'Europa centrale e le prime grandi industrie sorte al Nord furono costruite nella maggior parte dei casi da francesi, tedeschi e svizzeri. Nitti imput\u00f2 la grave crisi economica del regno sardo ad ingenti spese pubbliche. Dopo aver paragonato le diverse voci di spesa, fra i bilanci degli stati preunitari, egli rilev\u00f2 che la depressione finanziaria del Piemonte, iniziata prima del 1848, si aggrav\u00f2 tra il 1849 e il 1859 a causa di un'enorme quantit\u00e0 di lavori pubblici improduttivi, anche se riconobbe che, al 1860, il Piemonte possedeva \u00abgrandissima rete stradale; numerose ferrovie e canali, e opere pubbliche di grande importanza\u00bb.\nLe sue tesi \"controcorrente\" sulla rivisitazione dell'Italia preunitaria, suscitarono polemiche non solo da parte di numerosi esponenti politici, che vedevano nelle sue parole un revanscismo borbonico e una messa in discussione del mito risorgimentale, ma anche degli stessi meridionalisti. Lo stesso Fortunato non condivise in toto le elaborazioni di Nitti, dichiarando che l'Italia meridionale entr\u00f2 a far parte del nuovo Regno in condizioni differenti da quelle da lui sostenute, anche se era concorde sul fatto che lo Stato italiano beneficiava maggiormente le province settentrionali a discapito delle meridionali. Anche Salvemini dubitava delle cifre ricavate da Nitti, poich\u00e9 le riteneva \"falsificate\" ma, come Fortunato, considerava innegabili i danni economici inflitti al sud dopo l'unit\u00e0.\nNitti sment\u00ec le accuse, ricordando il passato antiborbonico dei suoi ascendenti: \nMoti risorgimentali.\nNitti, differentemente dai suoi coevi, non riteneva il Risorgimento un movimento scaturito da sentimenti popolari ma il frutto del pensiero delle classi erudite. Egli sostenne che il popolo meridionale, ogni qual volta fosse avvenuta un'invasione, dimostr\u00f2 sempre fedelt\u00e0 al re borbonico, anche se manipolato per fini machiavellici, poich\u00e9 la monarchia, nella sua concezione retrograda, mirava a garantire il suo benessere:\nPer evitare il fallimento, la crisi del regno sardo poteva, secondo Nitti, essere risolta solo tramite la fusione della propria finanza con un'altra di uno \u00abstato pi\u00f9 grande\u00bb ma escluse la tesi di una mera occupazione, poich\u00e9 Cavour voleva \u00abfare di Napoli a ogni costo e con ogni sacrifizio una grande citt\u00e0 industriale: e sviluppare nello stesso tempo le risorse agrarie del Mezzogiorno\u00bb. Nitti imput\u00f2 la piaga del mezzogiorno ai politici che lo sostituirono, ipotizzando tra i responsabili anche i meridionali stessi:\nInoltre, rilev\u00f2 l'ipocrisia di tanti esuli meridionali rientrati in patria e che in passato avevano sostenuto la dinastia borbonica:\nMa Nitti non rinneg\u00f2 l'operato dei patrioti e che, nel bene o nel male, l'unit\u00e0 nazionale port\u00f2 una grande evoluzione sociale:\nBrigantaggio meridionale.\nNitti considerava il brigantaggio un fenomeno complesso, originato da diverse cause. Per lui il brigantaggio poteva assumere diverse forme: banditismo comune per sfogare i propri istinti, reazione dovuta alla fame e alle ingiustizie della societ\u00e0 o rivolta di natura politica in cui le masse sostengono il proprio governo. Egli era contrario ai luoghi comuni del brigante dedito esclusivamente a delitti e grassazioni, definendolo semplicemente \u00abun rivoltato e fra i rivoltati vi erano, come vi sono oggi, i sofferenti, gli idealisti e i perversi\u00bb. Quindi tra i briganti Nitti vide diverse personalit\u00e0, oltre a ladri e assassini, persone desiderose di diritti pi\u00f9 umani e bramose di giustizia, che seppero guadagnarsi le simpatie dei ceti pi\u00f9 bassi.\nEgli cita un esempio fra tanti, Angelo Duca (noto come Angiolillo), operante nella Basilicata settentrionale, in Capitanata e nelle province di Avellino e Salerno, per lui \u00abil tipo pi\u00f9 singolare, pi\u00f9 interessante e quasi pi\u00f9 leggendario del brigantaggio meridionale\u00bb. Menzion\u00f2 altri briganti, sebbene da lui considerati non al livello di Angiolillo, come Abate Cesare e Peppe Mastrillo, anch'essi dediti ad opere caritatevoli.\nNitti individua l'origine del brigantaggio politico nel 1799, quando il re Ferdinando I di Borbone fu cacciato da Napoli dall'esercito francese e rifugiatosi in Sicilia. Egli aveva bisogno di una guida che accendesse gli animi popolari contro l'invasore, individuandola nel cardinale Fabrizio Ruffo, che Nitti, nonostante non sembri ricordarlo positivamente, consider\u00f2 \u00abpi\u00f9 onesto dei suoi sovrani\u00bb. Ruffo riusc\u00ec a sobillare le classi proletarie, in cui vi erano sia banditi che miserabili.\nBrigantaggio politico fu anche, secondo Nitti, la sua recrudescenza nel 1806, quando il Regno di Napoli fu occupato ancora una volta dai francesi e governato prima da Giuseppe Bonaparte e poi da Gioacchino Murat. I Borboni, fuggiti di nuovo in Sicilia, aizzarono le masse contro i francesi. Tra il 1810 e il 1860, egli constat\u00f2 un ritorno del brigantaggio come banditismo comune ma vide alcune eccezioni a carattere sociale come Gaetano Vardarelli. In questo periodo Nitti vide fiorire il cosiddetto manutengolismo. Il brigante doveva avere un protettore, un informatore per compiere al meglio i suoi atti. Il manutengolo lo proteggeva per certi aspetti a causa della paura ma anche dell'avidit\u00e0, poich\u00e9 vi erano coloro che speculavano sui briganti e che qualche volta si arricchivano sul loro operato.\nAll'indomani dell'unit\u00e0 d'Italia, Nitti vide una situazione simile a quella avvenuta nel 1799:\nSi riformarono cos\u00ec bande di briganti, con i loro capi e i loro manutengoli, e il loro bersaglio principale era la borghesia. Il governo borbonico in esilio sfrutt\u00f2 il malcontento popolare nella speranza di riprendersi il trono e il neogoverno italiano ricorse ad espedienti molto cruenti, che Nitti denunci\u00f2:\nQuestione meridionale.\nNitti considerava la questione meridionale determinata da diversi fattori. Egli accus\u00f2, in primis, i governi dell'Italia unita di aver sfruttato le risorse meridionali per soddisfare gli interessi settentrionali: \nSecondo il pensiero nittiano, le risorse finanziarie che lo Stato prelev\u00f2 dai contribuenti furono in massima parte versate nell'Italia settentrionale, consentendo al Nord non solo un maggiore incremento economico e sociale ma anche una maggiore educazione industriale. Nitti lament\u00f2 inoltre una maggiore presenza di settentrionali nella pubblica amministrazione e di come il sud non avrebbe funto solo da \"colonia\" economica ma anche elettorale:\nMa Nitti non escluse anche la responsabilit\u00e0 delle amministrazioni meridionali, le quali furono da lui criticate di preoccuparsi di cose meno rilevanti:\nNon fu esente da critiche anche il popolo del sud che, per lui, mostr\u00f2 di avere \u00abqualit\u00e0 dissociali o antisociali: poco spirito di unione e di solidariet\u00e0, tendenza a ingrandire le cose o addirittura a celarle, per amore di falsa grandezza; per poco spirito di verit\u00e0\u00bb. Ritenne che mancasse uno spirito del lavoro nelle classi medie, un'educazione industriale, la buona fede commerciale, l'interesse di ogni cosa pubblica e che i meridionali fossero acquiescenti verso l'amministrazione e la politica in mano alle \u00abpersone indegne\u00bb, pur di trarne piccoli vantaggi individuali. Infatti Nitti riteneva che \u00abla questione meridionale \u00e8 una questione economica, ma \u00e8 anche una questione di educazione e di morale\u00bb. A chiusura del suo saggio \"Nord Sud\" scrisse:\nPer fronteggiare la questione meridionale, Nitti era contrario alla consolidazione del settore industriale al nord per poi essere estesa al sud con interventi statali, in cui si sarebbe tratto vantaggio dal minore costo della manodopera. Il pensiero nittiano individua quindi in Napoli il centro propulsore per fare decollare il processo di industrializzazione in tutto il Meridione. In riferimento alla sua natia Basilicata, egli intravide come panacea innanzitutto la conduzione del popolo verso un'educazione industriale e poi la regolarizzazione dei corsi d'acqua, la costruzione di dighe, canali e laghi artificiali che avrebbero funto da base per lo sviluppo industriale della regione. Necessaria era anche una vasta opera di rimboschimento, che avrebbe ridotto la percentuale di terreni franosi.\nEmigrazione.\nNel dibattito sviluppatosi intorno alla questione dell'emigrazione, Nitti assunse un atteggiamento controcorrente. I pensatori suoi contemporanei, quali Carpi, Robustelli e Florenzano, la consideravano una possibile causa di sfascio della societ\u00e0 contadina e possibile generatrice di un preoccupante spopolamento nazionale, mentre Nitti, nel primo lavoro in cui affront\u00f2 l'argomento (su cui, si deve ricordare, ebbe tutt'altro che un pensiero rigido e statico) dal titolo \"L'emigrazione italiana e i suoi avversari\" (1888), si espresse in maniera differente.\nCondividendo il pensiero di Giustino Fortunato (a cui l'opera \u00e8 dedicata) nella stessa materia, difese il diritto ad emigrare analizzando e contrapponendosi alle principali argomentazioni contro il fenomeno. In occasione del disegno di legge presentato il 15 dicembre 1888, consider\u00f2 la proposta, che voleva autorizzare il Ministero dell'interno ad intervenire per bloccare l'emigrazione quando questa raggiungeva un dato limite, come:\nPer Nitti tutti i malefici effetti attribuiti al fenomeno dell'emigrazione erano da considerarsi irreali, frutto per lo pi\u00f9 di analisi sbagliate oppure dolosamente create per andare incontro ad interessi di classe. Non si poteva, secondo il meridionalista, ritenere che l'emigrazione avrebbe creato uno spopolamento nazionale, in quanto nel Regno d'Italia vi era un alto tasso di natalit\u00e0, e per quanto concerne ai danni economici, all'aumento dei salari o alla svalutazione dei terreni, sostenne che rilevazioni attente e sistematiche non avevano documentato nulla di ci\u00f2, e in relazione all'accusa di non riuscire di fatto a migliorare le condizioni degli emigrati, Nitti afferm\u00f2 che ci\u00f2 poteva essere accaduto nell'America del Nord (a causa della \u201cconcorrenza\u201d degli emigrati irlandesi, inglesi e tedeschi ma ci\u00f2 non poteva essere affatto vero per gli italiani che si erano recati nell'America Latina.\nPer le cause della specifica emigrazione nelle provincie meridionali, Nitti si sofferm\u00f2 sulle condizioni economiche, ai rapporti di classe e all'assetto della distribuzione fondiaria del Mezzogiorno.\nPer Nitti, quindi, l'emigrazione degli italiani meridionali era la risposta sociale alle condizioni socio-economiche esistenti nel Mezzogiorno, una risposta spontanea, ineluttabile e inderogabile, \u00abpoich\u00e9 se per alcune parti dell'Italia superiore, l'emigrazione \u00e8 un bisogno sociale, per molte province dell'Italia meridionale \u00e8 una necessit\u00e0, che viene dal modo come la propriet\u00e0 \u00e8 distribuita. Fino a che certe cause non si rimuovono, non si potranno evitare certi risultati\u00bb.\nIn questo modo il meridionalista arriv\u00f2 ad equiparare il fenomeno migratorio con un altro fenomeno endemico del Mezzogiorno, quello del brigantaggio, sostenendo la tesi che il voler limitare, o addirittura sopprimere, l'emigrazione, avrebbe potuto far sfociare nuovamente il malcontento della classe pi\u00f9 povera nella guerriglia:\nAzione politica.\nAnnotando meditazioni, pensieri e ricordi, durante la prigionia Nitti espresse pi\u00f9 volte il desiderio di scrivere le sue memorie \u2013 ma ci\u00f2 non avvenne. La ragione sta nella sua mentalit\u00e0 positiva, alla quale erano venuti a mancare i punti esatti di riferimento. Trovandosi Nitti rifugiato a Tolosa durante l\u2019occupazione tedesca, temendo perquisizioni il figlio Federico rimasto a Parigi, incompetente di cose politiche e incapace di fare una cernita, prefer\u00ec incenerire nei forni dell\u2019Istituto Pasteur i registri, le agende e tutta la corrispondenza del padre dal 1924 al 1940. Senza quei riferimenti precisi Nitti si sent\u00ec probabilmente incapace di accingersi all\u2019opera.\nProprio nell\u2019epoca in cui l\u2019idealismo si afferm\u00f2 contro il positivismo l\u2019opera di Nitti dava ancora prova di quali fossero le migliori risorse politecniche delle scienze positive in materia politica e amministrativa, energetica e finanziaria, economica e demografica. \u201cGrande male di molti uomini pi\u00f9 rappresentativi della Francia \u00e8 la mancanza o la deficienza di studi economici e finanziari, e ancor pi\u00f9 demografici (...) Questa tendenza \u00e8 tanto pi\u00f9 pericolosa in quanto toglie la sensazione della realt\u00e0\u201d. L\u2019abitudine all\u2019uso di metodi quantitativi si vede in questo suo bilancio storico: \u201cSe tutte le rivoluzioni hanno il loro attivo e il loro passivo, si pu\u00f2 dire che la rivoluzione inglese, in rapporto alla civilt\u00e0 mondiale, ha un passivo molto limitato e per l\u2019Inghilterra ha un attivo molto considerevole. La rivoluzione americana ha un attivo e quasi nessun passivo. La rivoluzione francese, di ben pi\u00f9 grande estensione e intensit\u00e0, ha un enorme attivo e un enorme passivo, e la Francia e l\u2019Europa intera ne risentono ancora l\u2019azione\u201d. Questo Salvemini di centro riassunse il suo pensiero politico generale cos\u00ec: \u201cL\u2019Inghilterra non \u00e8 mai stata un paese democratico... La Francia non \u00e8 mai stata un paese liberale... La democrazia, se non \u00e8 temperata da uno spirito di conservazione e di tradizione, \u00e8 molto spesso disposta a sacrificare la libert\u00e0\u201d.\nI pregi della sua formazione positiva si videro al momento dell\u2019entrata in guerra dell\u2019Italia. Essa andava discussa con ragioni logiche e non ideologiche:\n\u201cAlleati come eravamo dell\u2019Austria-Ungheria e della Germania, si doveva rimanere estranei al conflitto. Ma non si poteva rimanere estranei provvisoriamente e condizionalmente. Del resto l\u2019astensione condizionale era assurda, perch\u00e9 o la Germania e i suoi alleati vincevano la guerra, o la perdevano. Se la vincevano avrebbero considerato nulle e immorali le concessioni fatte all\u2019Italia in un momento di difficolt\u00e0, come per ricatto, e non le avrebbe mantenute. O perdevano la guerra, e allora i paesi dell\u2019Intesa, animati da spirito ostile, non avrebbero riconosciuta nessuna delle concessioni. Il solo modo di non volere la guerra, fino a quando era possibile, era di mettersi fuori dalla guerra senza domandare nulla. Questa fu la mia azione nel 1915\u201d.\nMa dopo averla osteggiata, la guerra divenne per Nitti un fatto dal quale era impossibile ritrarsi; ed egli si assunse responsabilit\u00e0 non sue soprattutto dopo Caporetto quando, per scongiurare il panico, come ministro del tesoro annunci\u00f2 che non vi sarebbe stata alcuna moratoria dei crediti bancari \u201cperch\u00e9 la responsabilit\u00e0 cadesse tutta su di me. Volli scrivere quel documento di mio pugno\u201d.\nPer il positivista Nitti la politica e la storia si riducevano a fatti. Come la guerra, anche la rivoluzione russa fu un fatto. Contro l\u2019opinione di Clemenceau, che considerava i russi dei barbari ignoranti perfettibili e i tedeschi dei barbari istruiti imperfettibili, Nitti domandava che cosa avrebbe impedito di andare d'accordo con la Russia bolscevica, dopo che s\u2019era andati d'accordo con la Russia degli zar: \u201cTrapiantare i princ\u00ecpi e i metodi della rivoluzione russa in un paese come l\u2019Italia... sarebbe sicura rovina. Ma si pu\u00f2 aggiungere che nello spirito della rivoluzione russa vi \u00e8 qualche cosa che anche l\u2019Italia non pu\u00f2 ignorare\u201d. Questo \u201cqualche cosa\u201d era la volont\u00e0 di modernizzazione d\u2019un paese arcaico al quale, per certi aspetti, l'Italia poteva somigliare.\nI pregi della sua formazione positiva furono talvolta un limite positivistico. Anche in politica per Nitti contarono sempre e soltanto i fatti, scevri d\u2019ogni valore simbolico: il si e il no senza artifici correttivi giuridici o diplomatici, che egli non seppe mai proporre perch\u00e9 non li sapeva concepire. Il trattato di Versailles rest\u00f2 sempre per lui la sola causa del secondo conflitto mondiale. Il suo pensiero pragmatico si riassume in queste parole: \u201cCome si pu\u00f2 parlare di pace se le stesse cose sono concepite diversamente, secondo che siano fatte a danno o a vantaggio di una nazione o dei suoi avversari?\u201d Egli conosceva assai bene la Francia, conosceva abbastanza bene il Regno Unito e un poco anche gli Stati Uniti. Questi (e soprattutto il revanscismo e gl\u2019interessi siderurgici e carboniferi francesi) erano per lui dei fatti. Ma Nitti non conosceva la Germania, ed essa dunque non era un fatto: non conosceva il piano Schlieffen, per esempio, e non menziona neppure Weimar. Alla crisi del 1929 che, quando si abbatt\u00e9 sulla Germania, la propaganda di Hitler seppe retrodatare in senso nazionalistico come crisi del 1919, non dedica neppure una parola. Nulla, del pari, egli dice sul rifiuto di riconoscere la sconfitta con cui Hindenburg e Ludendorff prepararono la leggenda della \u201cpugnalata alle spalle\u201d. Il positivismo giuridico di Nitti si accanisce invece sugli articoli 227 e 228 del Trattato di Versailles che imponevano alla Germania riparazioni e la consegna al giudizio dei criminali di guerra. Entrambe le richieste erano, per Nitti, d\u2019impossibile attuazione: non gli venne mai in mente la possibilit\u00e0 d\u2019una soluzione mediante un parziale assolvimento dotato di significato simbolico. Quando la Germania si offr\u00ec di patteggiare a \"forfait\" 100 miliardi di marchi-oro, gli sembr\u00f2 che la cifra fosse eccessiva e che ne bastassero 60 o 70 da pagare con merci in trent\u2019anni. Nondimeno egli tace che il legname e il carbone richiesti non furono mai consegnati. Alla conferenza di Parigi Nitti propose che i principali imputati di crimini di guerra fossero giudicati a Lipsia da giudici tedeschi; ma poi ci ripens\u00f2: se tutte le potenze avessero aperto i loro archivi, \u201cnon era da attendersi sorprese?\u201d. Quando fu chiesto che almeno il solo Guglielmo II fosse esiliato nella colonia olandese di Cura\u00e7ao come pena simbolica per le sue responsabilit\u00e0, gli sembr\u00f2 un atto giuridicamente eccepibile, e per giunta inumano: gli inglesi avevano esiliato Napoleone a Sant\u2019Elena \u201csenza la farsa di alcun processo\u201d; ma \u201cnel caso del Kaiser si arrivava subito alla soluzione di Santa Elena senza l\u2019intermezzo dell\u2019isola d\u2019Elba\u201d; e \u201ca Cura\u00e7ao poteva essere sicuro di vivere anche meno che Napoleone a Sant\u2019Elena\u201d. La completa ignoranza dei valori simbolici o ideologici, e il disinteresse per la storia come qualcosa di non sempre attuale o fattuale, fecero dimenticare a Nitti, per esempio, che nel 1871 Bismarck aveva avuto il cattivo gusto di proclamare la fondazione del Secondo Reich proprio a Versailles, e che per orgogliosa dignit\u00e0 la Francia aveva voluto saldare le riparazioni chieste dalla Prussia in anticipo sulla scadenza. Eppure egli riconosce che \u201cI tedeschi intelligenti avevano sottoscritto per necessit\u00e0 il trattato di Versailles, senza credere alla sua durata\u201d.\nL\u2019impresa di Fiume fu per lui, che l\u2019osteggi\u00f2, ancora un altro fatto. Sebbene ogni trattativa diplomatica al riguardo fosse esclusa a priori, quando D\u2019Annunzio minacci\u00f2 ritorsioni per mancanza di viveri Nitti, temendo il peggio, si affrett\u00f2 ad inviarli insieme con \u201cuna somma importante\u201d. Lasci\u00f2 invece cadere la proposta del generale Caviglia allorch\u00e9 si mise a sua disposizione per mettere fine all\u2019avventura a fucilate (come poi fece Giolitti). Quando una rappresentanza degli avventurieri gli chiese udienza, egli li ricevette dando del capogruppo Giuriati un giudizio indulgente. Si rifiut\u00f2 viceversa di ricevere una delegazione di \u201ccittadini fiumani rispettabili\u201d venuti a lamentare le malversazioni sub\u00ecte dai \u201ccosiddetti legionari\u201d.\nIl fascismo fu l\u2019ennesimo fatto che egli dovette riconoscere accettando, grazie alla mediazione di D\u2019Annunzio, di stipulare un patto con Mussolini, dal quale fu travolto.\nSebbene nelle \"Meditazioni dell\u2019esilio\" egli abbia finalmente, a malapena, riconosciuto il ruolo che l\u2019immaginazione pu\u00f2 svolgere nell\u2019azione politica, e sebbene abbia egli stesso fantasticato di un\u2019unione doganale dell\u2019Italia con Romania e Bulgaria attraverso la Jugoslavia, il limite positivistico della creativit\u00e0 giurispolitica di Nitti si vede bene nel suo giudizio sui mandati. Egli giudic\u00f2 con disprezzo i \u201cmiserabili giuristi\u201d che, con l\u2019istituzione dei mandati in Siria, Armenia, Mesopotamia e Palestina, si dedicarono alla \u201ccreazione di una forma giuridica che doveva accontentare tutti ... secondo i puri principii di diritto\u201d; e trattando l\u2019argomento confuse immediatamente \u201cil funesto equivoco dei mandati\u201d con la sottrazione alla Germania delle sue colonie africane Togo e Camerun. \u201cDopo la caduta della Turchia i francesi volevano la Siria come mandato, e interpretavano il mandato come una forma larvata di possesso da trasformare poi in dominazione diretta\u201d. Un'affermazione di tanta importanza non \u00e8 suffragata da alcuna prova anamnestica o documentale, e certamente Nitti l'avrebbe fornita se avesse potuto esibirla. Cos\u00ec le contingenze storiche diventavano per lui ragioni di consenso o di ripudio in sola linea di principio: le idee non avevano valore creativo della politica e del diritto, a meno che non si presentassero come fatti compiuti o come forze ideologiche organizzate.\nMeditazioni e ricordi.\nIn mancanza delle sue predilette fonti statistiche, epistolari o diaristiche, ma giovandosi delle pi\u00f9 diverse letture, durante la prigionia Nitti fu costretto a sintetizzare i suoi pensieri in liberi giudizi, i quali spalancano al lettore la mente in movimento d\u2019uno statista non preoccupato che dall\u2019eventuale indiscrezione dei suoi sorveglianti. \u00c8 cos\u00ec che su persone e su personalit\u00e0 nazionali noi possiamo conoscere i fulminanti giudizi che in opere accademiche o pubblicistiche egli avrebbe, e ha, sicuramente taciuto. Non per caso il sottotitolo delle \"Rivelazioni\" \u00e8: \"Dramatis personae\". A differenza della vita spesa nell\u2019azione, dunque, l\u2019attenzione dei pensieri e dei ricordi \u00e8 rivolta non tanto ai fatti quanto, piuttosto, ai loro risultati nel giudizio. A parte qualche riferimento frenologico (alcuni personaggi vengono definiti come \u201cepilettoidi\u201d, per esempio), i giudizi personali non hanno di \u2018positivo\u2019 che l\u2019intuizione psicologica e l\u2019esperienza della vita. Vale la pena di passare in rassegna i principali.\nA \"D\u2019Annunzio, la guerra e Fiume\" \u00e8 dedicato un lungo profilo di grande efficacia. Ci\u00f2 che D\u2019Annunzio diceva era del tutto indifferente:\n\u201cSapevo che tutto in lui era esteriore e che raramente diceva ci\u00f2 che pensava, e anche pi\u00f9 raramente pensava ci\u00f2 che diceva\u201d. \u201cMi sorprendeva che le sue abitudini personali fossero in tanto contrasto con la sua condotta di scrittore. Ammiravo la sua grande capacit\u00e0 di lavoro. Moltissime ore egli rimaneva curvo di fronte al tavolo, e preparava e rivedeva i suoi scritti con pazienza da benedettino. Nulla era in lui improvvisato\u201d. \u201cGiolitti senza molto esitare ordin\u00f2 di attaccare Fiume per mare e per terra e di cacciarne via D\u2019Annunzio e i suoi. Per quanto io non avessi alcuna stima n\u00e9 della morale n\u00e9 della seriet\u00e0 di D\u2019Annunzio, lo sapevo uomo di coraggio e credevo che, dopo tanti giuramenti, si sarebbe fatto uccidere piuttosto che uscire da Fiume. Invece, gli assalitori avendo sparato appena qualche colpo di cannone, D\u2019Annunzio ordin\u00f2 la resa e usc\u00ec da Fiume. Tante proclamazioni di eroismo non poteano finire in modo pi\u00f9 ridicolo. Se D\u2019Annunzio si fosse fatto uccidere sarebbe finito in bellezza. Ma egli tratt\u00f2 Fiume come le sue amanti, che abbandonava dopo averle sfruttate ed esaurite\u201d. \u201cNella sincerit\u00e0 del mio spirito nulla mi offendeva nell\u2019opera di D\u2019Annunzio come quel misticismo postribolare, quella confusione continua, secondo le circostanze, del sacro e del profano, della religione e del lupanare, qualche cosa come il \"bidet\" con l\u2019acqua santa\u201d.\n\u201cL\u2019intelligenza di Clemenceau aveva nella sua manifestazione qualche cosa di arido. Mai in tutti i rapporti che ebbi con lui ... notai altri sentimenti che di diffidenza e di avversione: mi pareva sempre che demolisse senza mai costruire. In realt\u00e0, nelle conferenze della pace non fece che demolire senza costruire. Vi erano sempre in lui pi\u00f9 risentimenti che sentimenti, pi\u00f9 volont\u00e0 di distruggere che volont\u00e0 di creare. Era in fondo un libertario, con una cultura larga ma frammentaria, con un\u2019ignoranza di studi economici e finanziari, e quindi nella impossibilit\u00e0 di vedere nelle lotte umane, sia interne che estere, altra cosa che un\u2019implacabile necessit\u00e0 e quindi la preparazione di nuove lotte: dominare per non essere dominati\u201d. \u201cClemenceau non rappresentava interessi, ma passioni\u201d.\n\u201cSonnino era l\u2019ebreo levantino, sempre agitato e sempre in stato d\u2019intimo fermento: abituato a dissimulare la sua cupidit\u00e0 con l\u2019austerit\u00e0 esteriore, ma sempre desideroso di successo quanto pi\u00f9 la sua azione lo destinava all\u2019insuccesso. Aveva l\u2019anima del ghetto, una specie di intimo rancore per tutto ci\u00f2 che non era il suo mondo. Ma le qualit\u00e0 ebraiche le migliori erano in lui distrutte o inutilizzate dalla eredit\u00e0 protestante, che gli dava una grande capacit\u00e0 di dissimulazione e un bisogno di affermazioni e atteggiamenti esteriori di virt\u00f9. Era la peggiore espressione del \"marrano\"\u201d.\nSalandra \u201cimbosc\u00f2 quanti erano intorno a lui, e imbosc\u00f2 soprattutto i suoi figli con ostinata perseveranza, ci\u00f2 che non giov\u00f2 al suo credito e determin\u00f2 a lui tante giustificate avversioni. Poche cose fra gli ufficiali che combattevano facea pi\u00f9 disastrosa impressione che il sapere come il principale autore della guerra mettesse tutto il suo sforzo nel tenerne lontani i suoi figli, pur facendo ogni giorno proclamazioni di eroica intransigenza\u201d.\n\u201cCadorna era un uomo c\u00f3lto e di buona fede, ma nella sua concezione si era forse fermato alle guerre di Napoleone di cui conosceva perfettamente la storia. Sacrific\u00f2 invano tante vite di soldati senza una idea ben definita che non fosse errata e fin\u00ec nel disastro di Caporetto dovuto, come Mussolini ebbe giustamente parecchie volte ad affermare, a incapacit\u00e0 dei capi\u201d.\nLa catastrofe francese nel 1940 \u201cnon fu una guerra, ma una specie di sciopero generale dell\u2019esercito\u201d.\nGli ebrei \u201channo contribuito alle loro persecuzioni. Gli ebrei, ci\u00f2 che \u00e8 pi\u00f9 grave, hanno essi stessi quella concezione razzista che rimproverano ora ai loro nemici\u201d. \u201cPersecuzioni di ebrei vi sono state in tutti i tempi: ve ne furono nell\u2019Egitto antico che pure li aveva accolti largamente, ve ne furono a Roma che pure fu cos\u00ec tollerante e quasi indifferente in materia di religione (...) Bisogna riconoscere, per\u00f2, che di ci\u00f2 la colpa \u00e8 soprattutto degli ebrei stessi\u201d. \u201cLa mia convinzione, confermata dagli avvenimenti, \u00e8 che poche cose han contribuito al movimento razzista e antisemita come il programma sionista di Gerusalemme\u201d.\n\u201cSe, come ha detto Platone, pensare significa intrattenersi in silenzio con se stessi, Nietzsche non poteva intrattenersi con se stesso, perch\u00e9 ritrovava il folle proprio in se stesso, e non potea intrattenersi in silenzio perch\u00e9 era troppo agitato\u201d.\nL\u2019opera di Marx \u00e8 \u201cuna espressione mentale del Talmud in formule hegeliane\u201d.\n\u201cIl successo di un uomo di talento \u00e8 una giornata di sole che fa uscire tutte le vipere\u201d."}
{"id": "47326", "revid": "1005847", "url": "https://it.wikipedia.org/wiki?curid=47326", "title": "Sidney Sonnino", "text": "Nato in una famiglia da padre di origini ebraiche e da madre britannica, era anglicano. Ministro delle finanze e ministro del tesoro del Regno d'Italia dal 1893 al 1896, riport\u00f2 il bilancio dello Stato al pareggio e si oppose alla dispendiosa politica aggressiva di Francesco Crispi in Etiopia.\nFu liberale conservatore ed esponente della Destra storica. Fu inoltre meridionalista e si occup\u00f2 delle problematiche della classe contadina. Nel 1897 intravide nel clericalismo cattolico e nel socialismo delle minacce per il Paese e sostenne la necessit\u00e0 di un maggiore rispetto dello Statuto albertino con una piena restaurazione del potere esecutivo da parte del re.\nFu presidente del consiglio dei ministri dall'8 febbraio al 29 maggio 1906 e dall'11 dicembre 1909 al 31 marzo 1910.\nNel 1914 divenne Ministro degli affari esteri e con tale carica, che conserv\u00f2 fino al 1919, condusse le trattative che portarono alla firma del patto di Londra. Con tale accordo l'Italia si impegn\u00f2 ad entrare nella prima guerra mondiale contro l'Austria. Dopo la vittoria, alla conferenza di pace, partecip\u00f2 alle trattative rivendicando per l'Italia i territori promessi dal patto di Londra contro la posizione degli Stati Uniti.\nLe origini e la giovent\u00f9 (1847-1873).\nSidney Sonnino era figlio di un commerciante di origine ebraica residente per lunghi anni in Egitto, Isacco Saul Sonnino (1803-1878) a cui il 29 novembre 1862 fu concesso il titolo di Barone. Sua madre, britannica, era Georgiana Sophia Arnaud Sonnino, nata Dudley (1823-1907). Sidney, di confessione anglicana, eredit\u00f2 il nome dal nonno materno, Sidney Tery. \nCon il fratello Giorgio (1844-1921) consegu\u00ec con brillanti risultati l'ammissione al secondo corso del Liceo Dante di Firenze e successivamente la licenza. Tornato a Pisa nel 1862, ridusse i corsi universitari a tre anni cos\u00ec come aveva ridotto a due il liceo. Laureatosi a pieni voti e con lode nel 1865 in Diritto internazionale, manifest\u00f2 il suo futuro temperamento nella ritrosia a prendere parte al banchetto di rito e a prestarsi alla fotografia di gruppo.\nNel 1866, di fronte all'imminente guerra contro l'Austria, il diciannovenne Sonnino vedeva come fondamentali i collegamenti fra politica interna ed estera, rammaricandosi che l'Italia fosse tanto giovane e debole internamente in un momento cos\u00ec delicato.\nDopo la delusione per la modesta prova bellica del suo Paese nella terza guerra di indipendenza e dopo aver tentato la professione di avvocato, grazie alla sua brillante laurea in Diritto internazionale, nel 1867 opt\u00f2 per la diplomazia. Fu alle ambasciate di Madrid, Vienna, Berlino e si trov\u00f2 in Francia nel turbinoso periodo del 1870 (Guerra franco-prussiana). Fu di nuovo a Madrid e poi trasferito a San Pietroburgo, la cui residenza non volle accettare abbandonando nel 1873 la diplomazia. L'anno prima, intanto, aveva fatto pubblicare \"Del governo rappresentativo in Italia\", dove gi\u00e0 si esprimeva negativamente sugli eccessi del parlamentarismo e sui compromessi a cui il capo del governo doveva ricorrere per mantenere la carica. Compromessi e sotterfugi che non consentivano all'esecutivo di seguire una linea politica.\nPolitico e giornalista (1873-1880).\nTornato in Italia, riprese gli studi politici interessandosi alla condizione dei contadini della sua regione, la Toscana. Tradusse varie opere di autori anglosassoni fra cui \"Principi fondamentali dell'Economia politica\" dell'irlandese John Elliot Cairnes. \nL'inchiesta sulla Sicilia.\nAllievo dello storico e meridionalista Pasquale Villari, Sonnino nel 1876 part\u00ec per la Sicilia allo scopo di studiare la situazione dell'agricoltura locale, anche nel timore che un mancato miglioramento della condizione delle masse rurali avrebbe portato allo scontro di classe. Il risultato fu l'inchiesta, pubblicata nel 1877 in due volumi, redatta con l'amico Leopoldo Franchetti, \"La Sicilia nel 1876\", che costitu\u00ec la base di tutti gli studi successivi e dei provvedimenti legislativi sulla materia. In essa vennero evidenziati gli aspetti negativi del latifondo e denunciato l'assenteismo dei proprietari terrieri dell'Italia meridionale.\nPer esporre con maggiore efficacia le sue tesi, Sonnino nel 1878 fond\u00f2 assieme a Franchetti la rivista \"Rassegna settimanale\", in cui sostenne il mantenimento della societ\u00e0 nella forma dell'epoca, con un potere forte, ma a condizione di graduali concessioni di riforme sociali.\nL'esordio in politica per Sonnino risale al luglio 1877, quando venne eletto nel consiglio comunale di Montespertoli, comune per il quale fu nominato sindaco nell'agosto seguente. Manterr\u00e0 tale carica fino al 1882, mentre quella di consigliere comunale sar\u00e0 sua fino alla fine della sua carriera politica nel 1920, con l'eccezione degli anni tra il 1893 e il 1895, quando non venne eletto. Nel 1878, alle elezioni provinciali fiorentine, venne eletto consigliere per il mandamento di San Casciano e manterr\u00e0 tale carica fino al giugno 1914.\nDeputato (1880-1893).\nL'ancora giornalista Sonnino approd\u00f2 definitivamente alla politica nazionale il 16 maggio 1880 venendo eletto deputato per il seggio di San Casciano in Val di Pesa nella XIV legislatura. Schierandosi con la destra moderata fu rieletto nel Collegio IV di Firenze (che comprendeva quello d'origine) fino alla XXIV legislatura inclusa (1913). Durante tale periodo Sonnino rappresent\u00f2, assieme a Emanuele Fenzi, uno dei principali promotori della tranvia del Chianti.\nDel primo periodo in Parlamento si segnalano diversi interventi a favore della classe contadina, come il discorso del 7 maggio 1883 che denunciava le condizioni dei lavoratori del riso e pi\u00f9 ancora dei miserabili della Campagna romana, costretti a vivere in luride grotte senza luce.\nImportante anche il suo discorso del luglio 1890, sulle leggi sociali, nel quale con osservazione dei fatti, ammon\u00ec i ricchi oziosi definendoli \u201cvera piaga corruttrice della societ\u00e0\u201d. Ancora il 24 aprile 1883 argoment\u00f2 in Parlamento sulle condizioni sanitarie delle abitazioni rurali in alcune province del Regno; e il 28 aprile 1891, a proposito della legge per il Risanamento di Napoli, invoc\u00f2 abitazioni salubri per la povera gente.\nLa politica estera.\nDiffidente per quello che avrebbe rappresentato l'influenza della Terza Repubblica francese sul Regno d'Italia, Sonnino in quegli anni appoggi\u00f2 risolutamente l'idea di far uscire il suo Paese dall'isolamento con l'ingresso in un'alleanza con Austria e Germania. Appena eletto deputato, gi\u00e0 il 29 maggio 1881, nella sua \"Rassegna settimanale\" esaminava le questioni di Trieste e Trento dimostrandosi contrario all'irredentismo.\nNel discorso in Parlamento del 6 dicembre dello stesso 1881 si spinse oltre, dichiarando che chi vuole la pace deve mostrarsi pronto alla guerra auspicando un patto con Austria e Germania. Ci\u00f2 in linea con il governo Depretis, che concluse la Triplice alleanza l'anno dopo nello spirito difensivo auspicato da Sonnino.\nIn quello stesso anno per\u00f2 egli defin\u00ec un'occasione mancata l'invito inglese, disatteso da Depretis, di collaborare ad una spedizione europea in Egitto devastato dalle sommosse. Nel 1885, d'altronde, Sonnino si dichiar\u00f2 favorevole al colonialismo. Egli condivideva su questi temi le idee di Francesco Crispi del quale appoggi\u00f2 la politica filogermanica quando, nel 1887, quest'ultimo divenne Presidente del Consiglio.\nSottosegretario.\nMa gli Affari Esteri avrebbero impegnato Sonnino a tempo pieno solo diversi anni dopo. Sin dalla sua seconda elezione infatti (novembre 1882) egli fu chiamato a far parte della Giunta generale del Bilancio, la quale gli affid\u00f2 il delicato compito della relazione delle Entrate. Nella successiva legislatura (la XVI) fu ancora nominato l'8 gennaio 1889 Sottosegretario di Stato per il tesoro, entrando cos\u00ec nel primo governo di Francesco Crispi. In questo breve periodo (che dur\u00f2 fino al 9 marzo 1889) Sonnino sub\u00ec l'influsso del ministro Costantino Perazzi il cui rigore gli fu da guida nelle successive cariche.\nMinistro delle finanze e del tesoro (1893-1896).\nCaduto il primo governo di Giovanni Giolitti nel 1893 per lo scandalo della Banca Romana, dopo concitate trattative con Zanardelli, Re Umberto decise di optare per Crispi che il 15 dicembre 1893 form\u00f2 il suo terzo governo. Sidney Sonnino fu nominato ministro delle finanze e ministro del tesoro.\nIl risanamento economico.\nDue mesi dopo, di fronte alla grave crisi finanziaria che colpiva il Paese, il 21 febbraio 1894 il neo-ministro Sonnino annunci\u00f2 alla Camera il suo programma di risanamento. Tenendo conto che il deficit ammontava a 155 milioni di lire, che non si poteva tagliare spese che per 27 milioni e che l'Italia non poteva contrarre prestiti, egli decise, coraggiosamente, di aumentare le tasse. Le sue proposte si sforzarono tuttavia di essere socialmente eque. Egli propose a carico delle classi ricche un'imposta sul reddito e la reintroduzione dei due decimi dell'imposta fondiaria; un aumento della tassa sul sale, che avrebbe colpito le classi meno abbienti; e infine un aumento dell'imposta sugli interessi dei Buoni del tesoro, a carico soprattutto delle classi medie.\nIl dibattito parlamentare sul programma di Sonnino si apr\u00ec il 21 maggio 1894. L'opposizione alle sue proposte fu vigorosa, sia da parte dell'estrema sinistra sia da parte dei proprietari terrieri. Crispi fece appello al patriottismo dei deputati, ma la Camera si spacc\u00f2 e il governo ottenne un'esigua maggioranza. La sera del 4 giugno Sonnino si rese conto che la sua posizione stava divenendo insostenibile e diede le dimissioni. Immediatamente Crispi annunci\u00f2 la caduta dell'intero governo.\nRe Umberto rinnov\u00f2 il mandato a Crispi che il 14 giugno 1894 present\u00f2 il suo nuovo esecutivo alla Camera. Crispi sostitu\u00ec Sonnino con Boselli alle finanze e mantenne il primo al tesoro. Due giorni dopo, il 16 giugno, sub\u00ec un attentato che fall\u00ec. L'episodio rafforz\u00f2 enormemente la posizione di Crispi e a luglio si pot\u00e9 approvare la tassa del 20% sugli interessi sui Buoni del tesoro.\nQuesto provvedimento, chiave di volta della legge di Sonnino, fu il modo per arrivare al pareggio del bilancio. Si tratt\u00f2 di una vittoria che allontan\u00f2 l'Italia dalla crisi e prepar\u00f2 la via della ripresa economica. A tale riguardo Sonnino aveva voluto introdurre la riforma anche per incoraggiare gli italiani ad investire in titoli meno sicuri ma pi\u00f9 vantaggiosi per l'imprenditoria privata, come i titoli industriali.\nLa crisi con la Francia.\nLa grave crisi diplomatica fra l'Italia e l'Etiopia, confinante con la colonia italiana dell'Eritrea che si determin\u00f2 dal 1890, port\u00f2 anche ad una crisi europea a causa dei rifornimenti d'armi che la Francia elargiva all'imperatore etiope Menelik II.\nCon l'inizio della Campagna d'Africa, Sonnino, nel 1895, difese per ragioni finanziarie una politica coloniale di prudenza. Crispi invece, nel timore di uno scontro anche con la Francia, il 24 ottobre 1895 parl\u00f2 di potenziare il programma degli armamenti. Ci\u00f2 era finanziariamente impossibile ribatt\u00e9 Sonnino, visto che il governo doveva difendere il pareggio di bilancio, che tutti i risparmi erano gi\u00e0 stati fatti e che era politicamente impossibile aumentare le tasse. Dopo ulteriori insistenze tuttavia, il 13 novembre, il ministro del tesoro acconsent\u00ec ad un esborso di 3 milioni per l'esercito e 1 milione per la marina (cifre irrisorie se paragonate a quelle della Campagna d'Africa in corso). La guerra europea, alla fine, non ci fu.\nLa guerra di Abissinia.\nNel gennaio del 1895 intanto le truppe italiane erano entrate nella Regione di Tigr\u00e8 in Etiopia settentrionale. Dopo la sconfitta dell'Amba Alagi a dicembre, Crispi appront\u00f2 i piani per richiamare altri 25.000 uomini alle armi. Sonnino, non informato preventivamente, chiese le dimissioni ma Crispi le respinse assicurando il ministro che l'esercito si sarebbe tenuto sulla difensiva.\nCon l'occupazione etiope dell'avamposto italiano di Macall\u00e8 (gennaio 1896), Crispi fu sopraffatto dall'ambizione e parl\u00f2 di ottenere una vittoria decisiva. La stampa montava l'opinione pubblica e dopo la richiesta di ulteriori rinforzi, il 7 febbraio 1896 Sonnino ebbe un grave alterco con Crispi.\nIl giorno dopo in un Consiglio dei Ministri \u201ctempestosissimo\u201d Sonnino espose le maggiori spese che si richiedevano per la prosecuzione della Campagna: 64 milioni non compresi nel bilancio, e combatt\u00e9 vivamente i progetti di altre spedizioni. Di fronte alle offerte di pace del nemico, intanto pervenute, sottoline\u00f2 l'importanza di dimostrare che la colpa di ogni ulteriore prosecuzione della guerra non doveva apparire dell'Italia. Crispi tent\u00f2 di nascondere l'esistenza delle offerte di pace e accus\u00f2 Sonnino di aver negato i mezzi finanziari incolpandolo degli avvenimenti. Sonnino ribatt\u00e9 che la guerra era stata annunciata come difensiva e fu sostenuto dai ministri Giuseppe Saracco e Costantino Morin. Al termine del Consiglio, durato quattro ore, si deliber\u00f2 che il comandante della spedizione Oreste Baratieri avrebbe bloccato l'avanzata delle truppe su Assab e iniziato le trattative con gli etiopi.\nInterrotte quasi subito queste ultime, Baratieri propose di ritirarsi. Il 21 febbraio 1896, di fronte alle dichiarazioni del ministro della guerra Mocenni che senza ulteriori rinforzi si rischiava la catastrofe, Sonnino accett\u00f2 le decisioni del Consiglio dei Ministri per una sostituzione di Baratieri e per l'invio di altri 10.000 soldati. Crispi lo ringrazi\u00f2 e propose una spedizione nell'Harar o in Somalia, ma Sonnino non ne volle sapere dicendosi preoccupato unicamente di salvare la colonia dell'Eritrea.\nIl 1\u00ba marzo l'esercito italiano fu definitivamente sconfitto ad Adua e il governo Crispi cadde quattro giorni dopo e con lui l'incarico a Sonnino.\n\"Torniamo allo Statuto\".\nOffeso dal crollo di prestigio dell'Italia ed esasperato dai giochi di potere parlamentari, Sonnino riordin\u00f2 le sue idee nell'articolo \"Torniamo allo Statuto\" in cui si chiedeva una lettura pi\u00f9 restrittiva dello Statuto albertino allora in vigore come carta costituzionale del Paese.\nNell'articolo, pubblicato il 1\u00ba gennaio 1897 sulle pagine di \"Nuova Antologia\", Sonnino sostenne che per salvare lo Stato liberale dal socialismo e dal clericalismo ed eliminare l'inefficienza delle istituzioni bisognava tornare ad una rigida interpretazione della Carta del 1848. Specificatamente auspic\u00f2 una restaurazione dei poteri del re e una riaffermazione della responsabilit\u00e0 del governo unicamente nei confronti del sovrano.\nL'articolo ebbe una notevole risonanza ma, per il suo contenuto anacronistico, non un seguito parlamentare.\nI governi di Destra (1896-1900).\nDopo la caduta di Crispi si susseguirono dal marzo 1896 al giugno 1898 ben quattro governi guidati dall'esponente di Destra Antonio di Rudin\u00ec che alla fine si dimise di fronte ai gravi moti del maggio 1898 ai quali erano seguite le disposizioni di stato d'assedio.\nDurante questo periodo si svilupp\u00f2 la crisi di Creta che, ribellatasi nel 1897 all'Impero ottomano, ottenne uno statuto autonomo dopo l'intervento in suo favore di Gran Bretagna, Francia, Russia e Italia. Sonnino sostenne le ragioni dei rivoltosi affermando in un discorso in Parlamento (12 aprile 1897) la necessit\u00e0 di mobilitarsi di fronte alla comunit\u00e0 internazionale a favore di qualunque nazionalismo, trovando in questo principio le ragioni dell'esistenza del Regno d'Italia.\nDopo la fallimentare esperienza di Rudin\u00ec prese la guida del Paese il generale Luigi Pelloux. Questa fu l'occasione per Sonnino (21 febbraio 1899) di schierarsi contro le leggi eccezionali promulgate da Rudin\u00ec e di tutte le regolamentazioni di stato d'assedio in tempo di pace. Il secondo governo Pelloux del 1899-1900 risent\u00ec sensibilmente dell'indirizzo politico di Sonnino che ormai raccoglieva intorno a s\u00e9 una buona parte dell'area conservatrice-liberale.\nEgli, nella breve vita del secondo governo Pelloux, si batt\u00e9 principalmente per l'approvazione del decreto legge che sostituiva i provvedimenti bloccati dall'ostruzionismo parlamentare da lui considerato la negazione del diritto della maggioranza di decidere. Ma di fronte a questa e ad altre iniziative il governo dovette cedere ad una vera mobilitazione dei deputati.\nA capo dell'opposizione conservatrice (1900-1906).\nCon le elezioni del 1900, che registrarono un aumento dei socialisti, Umberto I affid\u00f2 al moderato Giuseppe Saracco la guida del governo. Fu una delle sue ultime decisioni perch\u00e9 il 29 luglio dello stesso anno fu assassinato. Durante questa legislatura (che dur\u00f2 fino al 1904) e quella successiva Sonnino guid\u00f2 l'opposizione liberal-conservatrice sostenuto dal quotidiano \"Giornale d'Italia\" che nacque nel novembre del 1901 da un suo progetto condiviso con Antonio Salandra.\nNel corso degli avvenimenti che in quegli anni videro la diplomazia italiana sempre pi\u00f9 avvicinarsi alla Francia, Sonnino pass\u00f2 da una prima fase di diffidenza ad un giudizio negativo riguardo a tale politica. Rispetto al ministro degli esteri Prinetti egli infatti sostenne l'esigenza di uno stretto, sicuro e stabile rapporto con i Paesi della triplice alleanza.\nI contratti agrari.\nNel 1901 Sidney Sonnino si manifest\u00f2 contrario alle tasse sui valori industriali e contrario alle tasse di successione, perch\u00e9 contribuivano alla svalutazione della propriet\u00e0 immobiliare di quella parte del Paese, il Mezzogiorno, oggetto di un'importante riforma che present\u00f2 in quel periodo.\nFra il 1900 e il 1902, infatti, Sonnino si fece iniziatore della proposta di legge sui contratti agrari proponendo per il Mezzogiorno una larga riforma con la quale si chiedeva l'intervento dello Stato a difesa del colono costretto ad accettare contratti che lo privavano della giusta remunerazione. Il 26 novembre 1902 present\u00f2 la proposta di legge relativa ottenendo la firma di altri 35 deputati. Essa prevedeva la diminuzione dell'imposta fondiaria, la facilitazione del credito agrario, la diffusione dell'enfiteusi e il miglioramento dei contratti agrari allo scopo di combinare gli interessi dei contadini con quelli dei proprietari; veniva inoltre introdotto il principio della garanzia data dal proprietario ai prestiti fatti dai coloni. Ma il provvedimento non pass\u00f2.\nRientrata la politica estera italiana nei ranghi dell'alleanza, nel 1904 Sonnino torn\u00f2 ad interessarsi con passione alla questione rurale. Nel discorso del 13 febbraio, in riferimento alla presentazione di un disegno di legge del Presidente del Consiglio Zanardelli a favore della Basilicata, pur dichiarando il suo appoggio, critic\u00f2 il provvedimento definendolo un'occasione mancata per risolvere i problemi strutturali del Mezzogiorno. Sonnino illustr\u00f2 anche alcune proposte, fra le quali la promozione dell'enfiteusi.\nLe esperienze come presidente del Consiglio (1906-1910).\nIl primo governo Sonnino.\nCaduto il secondo governo Fortis all'inizio del 1906 dopo quattro crisi in cinque anni, Vittorio Emanuele III affid\u00f2 il compito di formare un nuovo governo a Sidney Sonnino, oppositore della maggioranza giolittiana. Ci\u00f2 fu possibile pi\u00f9 per i disaccordi avvenuti nella maggioranza che per la possibilit\u00e0 da parte del nuovo esecutivo di ottenere un consistente appoggio parlamentare. Sonnino fu quindi costretto, dopo lunghe trattative, a costituire una compagine eterogenea.\nTuttavia, per i trascorsi di Sonnino, l'aspettativa nel campo delle riforme era notevole e, in buona parte, sopravvalutata vista la debolezza dell'appoggio parlamentare. Tale debolezza si concretizz\u00f2 sia nella novit\u00e0 costituita dall'ingresso dei radicali nel governo, sia nel programma che poneva al centro dell'interesse la Questione meridionale, sia nell'appoggio esterno ed occasionale dei socialisti. A ci\u00f2 si aggiungeva l'avversione da parte delle forze pi\u00f9 dinamiche dell'economia e dei grandi proprietari terrieri meridionali.\nIl primo governo Sonnino ebbe infatti vita brevissima, durando dall'8 febbraio 1906 sino al 18 maggio seguente, giorno delle dimissioni. Tecnicamente l'esecutivo cadde per un puntiglio dello stesso Sonnino, che chiese alla commissione parlamentare che si occupava del riscatto da lui stipulato per le Ferrovie Meridionali di riferire entro otto giorni. La proposta parve intesa a forzare la mano, ci furono delle proteste e delle richieste di rinvio ma Sonnino fu irremovibile e il parlamento gli tolse il consenso.\nIn questo breve periodo al potere, Sonnino gest\u00ec una buona parte dell'azione italiana alla Conferenza di Algeciras (16 gennaio - 7 aprile 1906) sulla diatriba franco-tedesca sul Marocco. In questa occasione egli condivise e appoggi\u00f2 la linea di conciliazione e di amicizia con la Francia dell'inviato italiano Visconti Venosta.\nSulla crisi bosniaca.\nUn ulteriore e significativo intervento in politica estera di Sonnino si ebbe in occasione dell'annessione austriaca della Bosnia nel 1908 senza che l'alleato italiano avesse avuto voce in capitolo n\u00e9 ricompense. A dicembre Sonnino si dichiar\u00f2 ancora sostenitore della Triplice alleanza, ma aggiunse, rivolto all'Austria, di auspicare maggiori reciproci riguardi fra alleati e, rivolto all'Italia, che viene pi\u00f9 facilmente trascurato chi \u00e8 disarmato e i suoi interessi messi in secondo piano, nonostante le alleanze e i trattati che ha stipulato.\nCon questo spirito, fiducioso nel mezzo e nell'arma aerea, Sonnino fra il 1907 e il 1908 partecip\u00f2 a Roma alla fondazione del \"Club Aviatori\", che confluir\u00e0 poi con un'analoga iniziativa milanese nell'Aero Club d'Italia nel 1911.\nIl secondo governo Sonnino.\nDi fronte ad una forte opposizione dell'ala conservatrice del Parlamento che non accett\u00f2 alcune disposizioni di ordine economico, nel dicembre 1909 cadeva il terzo governo Giolitti. Di conseguenza fu indicato per la formazione del nuovo esecutivo l'onorevole Sonnino, che assunse la carica di Presidente del Consiglio l'11 dicembre 1909. La compagine dei ministri rispondeva alla causa per cui si era originata, era cio\u00e8 un governo prettamente conservatore.\nForte dell'esperienza del breve governo precedente, Sonnino, temendo le trappole degli oppositori, non chiese il voto di fiducia, limitandosi a domandare che si aspettasse a giudicarlo dai fatti. Questa strada, all'epoca percorribile, era chiara ma meno adatta a vincolare i voti dei dubbiosi. Il programma fu esposto il 10 febbraio: vi si comprendevano tributi locali, istruzione, riduzione della ferma militare, Banca del Lavoro e istituzione del Ministero delle Ferrovie.\nSonnino per\u00f2 dovette subito affrontare il problema delle convenzioni sulla riorganizzazione e il potenziamento dei trasporti marittimi. Su questo tema era caduto il precedente governo e, per evitare molte delle opposizioni, Sonnino propose una soluzione ridotta. Le resistenze, tuttavia, continuarono e il consiglio di Giolitti di rinviare la discussione per escogitare il modo di battere l'opposizione non fu accolto da Sonnino che il 31 marzo 1910, senza aspettare la votazione, present\u00f2 le dimissioni.\nDalla Guerra italo-turca allo scoppio della Grande guerra (1910-1914).\nFu ancora la politica estera, tuttavia, a distrarre Sonnino dalle sue delusioni parlamentari. Egli infatti fu particolarmente attivo prima e durante la campagna militare che port\u00f2 l'Italia alla conquista della Libia ottomana.\nNel 1911 ricopriva la carica di ministro degli esteri il marchese di San Giuliano, che durante il primo governo Sonnino era stato inviato a Parigi come ambasciatore. Costui era fermamente intenzionato alla conquista della Libia e lottava con un titubante Giolitti a capo del suo quarto governo. San Giuliano mobilit\u00f2 allora il fronte interno conservatore capeggiato da Sonnino. Quest'ultimo sostenne l'impresa attraverso il suo \"Giornale d'Italia\" e indirettamente attraverso il \"Corriere della Sera\" di cui era diventato il riferimento politico.\nL'influenza di Sonnino si esercit\u00f2 anche sulle modalit\u00e0 di conquista della Libia. Il \"Corriere della Sera\" si schier\u00f2 infatti per la completa annessione e Sonnino si dichiar\u00f2 dello stesso avviso il 5 ottobre 1911, prima di imbarcarsi egli stesso per Tripoli. Il 5 novembre la Libia fu completamente annessa.\nNel marzo del 1914 divenne presidente del Consiglio Antonio Salandra, conservatore, amico di Sonnino e suo ex ministro. Agli Affari esteri rimase San Giuliano che, dal 28 giugno 1914, data dell'attentato di Sarajevo, dovette gestire la difficile posizione dell'Italia di fronte alla crisi di luglio e di fronte allo scoppio della prima guerra mondiale (28 luglio 1914).\nNei primi giorni del conflitto, San Giuliano, e soprattutto Sonnino, considerarono la possibilit\u00e0 - quasi la necessit\u00e0 - di scendere in campo al fianco degli alleati Austria e Germania.\nTuttavia, nei giorni successivi San Giuliano, forte delle sue buone relazioni con la Gran Bretagna e la Francia, cominci\u00f2 a considerare la possibilit\u00e0 di far cambiare rotta all'Italia, allo scopo di coronare le aspirazioni di unit\u00e0 nazionale che un'amicizia con l'Austria avrebbe precluso. Le sue precarie condizioni di salute, per\u00f2, dopo la dichiarazione di neutralit\u00e0 (3 agosto 1914) e un mese e mezzo di trattative, lo portarono alla morte (16 ottobre 1914). La carica di ministro degli esteri fu assunta \"ad interim\" da Salandra.\nIl 31 ottobre, anche il vecchio nemico dell'Italia nella guerra italo-turca, l'Impero ottomano, entrava in guerra, formando un'alleanza con Austria e Germania.\nIn questo periodo Sonnino concretizz\u00f2 la sua passione per Dante Alighieri fondando nel 1913 la Casa di Dante in Roma (attiva tuttora) per la promulgazione e la diffusione della Divina Commedia.\nMinistro degli esteri (1914-1919).\nDopo la morte di San Giuliano, Salandra decise di passare a Sonnino, con cui aveva condiviso trent'anni di solidariet\u00e0 politica, l'incarico di ministro degli Affari esteri. Salandra riconobbe in lui la persona pi\u00f9 adatta: colto, studioso, indipendente, consacrato alla politica, preparato nelle questioni di politica estera come in quelle di ogni altra questione dello Stato.\nSonnino, dopo un momento di incertezza iniziale, accett\u00f2. Il primo governo Salandra diede le dimissioni il 31 ottobre 1914 e il 5 novembre fu annunciato il secondo governo Salandra con Sonnino agli Affari esteri.\nI contatti con Austria e Germania per la neutralit\u00e0.\nLe trattative con Berchtold e B\u00fclow.\n \nFin dal luglio 1914 l'Italia aveva posto la questione che secondo l'articolo 7 della triplice alleanza l'Austria avrebbe dovuto riconoscere dei compensi all'Italia per la sua guerra d'occupazione alla Serbia. La Germania, preoccupata di un disimpegno dell'Italia dalla Triplice alleanza, fin\u00ec per sostenere il punto di vista di Roma.\nSonnino, in un telegramma al ministro degli esteri austriaco Leopold Berchtold, datato 9 dicembre 1914, riprese il tema dei compensi sollecitando uno scambio di idee al riguardo e un concreto negoziato. Berchtold rispose che la guerra dell'Austria era difensiva in quanto la Serbia aveva intenzione di privare l'Austria della Bosnia. N\u00e9, secondo Berchtold, si potevano considerare occupazioni vere e proprie quelle operate durante i combattimenti, quando i territori potevano essere abbandonati da un giorno all'altro.\nCon un nuovo telegramma datato 16 dicembre Sonnino rispondeva che essendo stato nominato perfino un governatore militare nella capitale della Serbia, Belgrado, le occupazioni rientravano nel contesto dei compensi previsti dall'articolo 7. Egli ricordava inoltre che durante la guerra italo-turca l'Austria, appellandosi all'articolo 7 si era definita contraria (salvo ricevere compensi) a diverse operazioni militari dell'Italia la quale aveva dovuto rinunciarvi.\nIn questa situazione di stallo la Germania decise di fare da mediatrice. L'ex cancelliere tedesco ed ex ambasciatore in Italia Bernhard von B\u00fclow, part\u00ec da Berlino e il 18 dicembre 1914 incontr\u00f2 Sonnino. Questi dichiar\u00f2 a B\u00fclow che il Paese era per la neutralit\u00e0, ma col presupposto che si potessero soddisfare alcune aspirazioni nazionali, intendendo con ci\u00f2 compensi territoriali da parte dell'Austria.\nIl 30 dicembre B\u00fclow torn\u00f2 da Sonnino e l'ex Cancelliere chiese di limitare tutte le pretese dell'Italia al solo Trentino (la provincia di Trento) poich\u00e9 Trieste, l'altra aspirazione italiana, era considerata l'unico vero porto dell'Austria, il \u201cpolmone dell'Impero\u201d.\nLe trattative con Buri\u00e1n.\nAll'Italia certamente non poteva bastare e si and\u00f2 avanti con sterili trattative fino al 12 febbraio 1915, quando Sonnino perse la pazienza e telegraf\u00f2 a Vienna ribadendo che l'Austria non aveva ancora risposto neanche sulla eventualit\u00e0 di un accordo e che da quel momento riteneva una violazione all'articolo 7 dell'alleanza qualunque azione militare austriaca nei Balcani, ci\u00f2 che avrebbe potuto \u201cportare a gravi conseguenze\u201d.\nDopo ulteriori scambi di telegrammi e la sconfitta austriaca all'Assedio di Przemy\u015bl, il 27 marzo 1915 l'Austria formalizz\u00f2 la proposta di voler cedere una porzione del Tirolo meridionale comprensiva anche della citt\u00e0 di Trento. Ci\u00f2 non convinse n\u00e9 Salandra, n\u00e9 Sonnino che l'8 aprile telegraf\u00f2 le controproposte italiane per il nuovo ministro degli esteri austriaco Stephan Buri\u00e1n. Esse comprendevano oltre alla cessione all'Italia del Trentino ai confini del 1811 e di alcune isole nell'Adriatico, un ampliamento dei confini orientali che avrebbero compreso Gorizia, la costituzione di Trieste come citt\u00e0 autonoma e indipendente, il riconoscimento dell'Austria della sovranit\u00e0 italiana su Valona, in Albania, e il disinteresse dell'Austria su quest'ultimo territorio (ottomano). Di contro l'Italia offriva all'Austria 200 milioni di lire italiane in oro come compenso per i territori ceduti e la sua neutralit\u00e0 nei confronti sia dell'Austria che della Germania per tutto il periodo della guerra. Tali proposte furono in pratica rifiutate dall'Austria che si spinse poco oltre la sua proposta iniziale. Cos\u00ec, dopo altri scambi d'opinione, il 3 maggio 1915 Sonnino spediva a Vienna il telegramma con il quale l'Italia rompeva formalmente le trattative dichiarando senza pi\u00f9 alcun effetto il trattato d'alleanza con l'Austria.\nIl 26 aprile 1915, infatti, l'Italia aveva firmato il patto di Londra, con il quale si impegnava ad entrare nel conflitto al fianco dell'Intesa entro un mese. Ulteriori proposte dell'Austria vennero considerate da Sonnino e Salandra non soddisfacenti neanche nel caso in cui non fosse gi\u00e0 stato firmato tale accordo.\nI contatti con l'Intesa per l'intervento.\nNella previsione che non si sarebbe arrivati ad un accordo definitivo con Austria e Germania, Sonnino, proseguendo la strada aperta da San Giuliano, il 16 febbraio 1915 sped\u00ec via corriere all'ambasciatore a Londra Imperiali le condizioni, accettate le quali, l'Italia sarebbe entrata in guerra al fianco delle Potenze dell'Intesa. Il telegramma che autorizzava l'ambasciatore a leggere il contenuto del memorandum di Sonnino al ministro degli esteri britannico Edward Grey fu spedito il 3 marzo. Il giorno dopo Imperiali esegu\u00ec le disposizioni mettendo a conoscenza di Grey le intenzioni dell'Italia.\nLe condizioni principali erano le seguenti: obbligo per gli eventuali quattro futuri alleati (Gran Bretagna, Francia, Russia e Italia) di non concludere pace separata; concentrazione di forze russe ai confini austriaci; cooperazione delle flotte alleate; in caso di vittoria: cessione dall'Austria all'Italia del Trentino e dell'Alto Adige, di Trieste, di Gorizia, di Gradisca, dell'Istria, della Dalmazia e di varie isole dell'Adriatico; cessione dall'Impero ottomano all'Italia di Valona e territorio circostante; costituzione di uno Stato autonomo smilitarizzato in Albania centrale; congrua parte all'Italia in caso di ulteriore spartizione fra le potenze vincitrici dell'Impero ottomano o di concessioni economiche che lo riguardino; indennit\u00e0 di guerra all'Italia; prestito di non meno di 50 milioni di Sterline all'Italia.\nLa risposta delle potenze dell'Intesa si fece attendere fino al 21 marzo 1915 quando Grey la consegn\u00f2 all'ambasciatore italiano Imperiali. Essa accoglieva sostanzialmente le condizioni italiane tranne che per la Dalmazia, sulla quale aveva gi\u00e0 messo gli occhi la Serbia. Sonnino lo stesso giorno rispose risoluto che il motivo principale dell'eventuale entrata in guerra dell'Italia a fianco dell'Intesa era il desiderio di liberarsi dalla situazione di inferiorit\u00e0 nell'Adriatico con l'acquisizione della Dalmazia. Per il resto infatti l'Italia avrebbe potuto ottenere la maggior parte delle soddisfazioni alle sue aspirazioni nazionali dall'Austria, rimanendo fuori dal conflitto ed evitando i terribili rischi della guerra.\nTuttavia, per venire incontro agli interlocutori, Sonnino e Salandra rinunciarono a Spalato. In quei giorni, inoltre, terminava l'assedio di Przemy\u015bl con la vittoria russa e Sonnino si rese conto di dover concludere le trattative prima che il valore militare di un'entrata in guerra dell'Italia diminuisse consistentemente. Il primo ministro britannico Herbert Henry Asquith lo cap\u00ec e il 1\u00ba aprile comunic\u00f2 un riassunto delle proposte dell'Intesa che accettava sostanzialmente le richieste del governo di Roma, ma prevedeva una riduzione dei siti strategici da assegnare all'Italia in Dalmazia. Il 3 aprile Sonnino telegraf\u00f2 a Imperiali a Londra: \u00abNon ci \u00e8 possibile accettare emendamenti elencati da Asquith a nome Triplice Intesa. [\u2026] Unica seria ragione per nostra partecipazione alla guerra [\u2026] \u00e8 di assicurare il nostro predominio militare nell'Adriatico escludendo che vi possa avere o trovare una base navale qualsiasi altra potenza. [\u2026]\u00bb.\nIl Patto di Londra.\nDopo altre perplessit\u00e0 soprattutto della Russia, sollecitati dai capi militari che attribuivano massima importanza all'entrata in guerra dell'Italia, i governi dell'Intesa cedettero e il 25 aprile 1915 l'accordo era pronto. Le condizioni chieste dall'Italia erano state accolte tutte pressoch\u00e9 nella forma iniziale, in cambio Sonnino propose l'entrata in guerra al fianco dell'Intesa ad un mese dalla firma. La Russia, che insisteva per un ingresso rapido dell'Italia, si oppose. Grey allora sugger\u00ec, e Sonnino accett\u00f2, che l'Italia sarebbe entrata in guerra il pi\u00f9 presto possibile, ma non oltre un mese dalla firma dell'accordo. La Russia acconsent\u00ec malvolentieri. Il 26 aprile 1915 l'accordo che impegnava l'Italia ad entrare nella prima guerra mondiale al fianco di Gran Bretagna, Francia e Russia fu firmato a Londra, alle ore 15.\nRispettando i tempi, l'Italia dichiar\u00f2 guerra all'Austria il 23 maggio 1915. Eccettuato il \"Libro verde\" che comprendeva i documenti diplomatici delle relazioni fra Italia e Austria e che fu presentato da Sonnino al Parlamento il 20 maggio, non si ebbe notizia di altri contatti o accordi con altre Potenze, bench\u00e9 intuibili. Solo alcuni parlamentari furono messi a conoscenza del patto di Londra del quale il popolo italiano non ebbe notizia fin quasi la fine della guerra.\nDurante la prima guerra mondiale.\nDurante la guerra il governo Salandra, in relazione all'offensiva austriaca del Trentino del 1916, cadde e fu seguito dal governo di Paolo Boselli (18 giugno 1916) che riconferm\u00f2 Sonnino agli Esteri. Questi fu ancora confermato al suo posto da Vittorio Emanuele Orlando che divenne Presidente del Consiglio dopo Caporetto il 29 ottobre 1917 e il cui mandato dur\u00f2 fino al 23 giugno 1919.\nIl problema dei Balcani.\nSonnino nel 1915 dovette tenere a bada Serbia e Montenegro i cui eserciti sconfinarono in Albania; indusse il Consiglio dei Ministri a dichiarare guerra alla Turchia (avvenuta il 21 agosto 1915) e temporeggi\u00f2 su un'analoga azione contro la Germania; nello stesso tempo rifiut\u00f2 di fare concessioni alla Serbia coerentemente a quanto convenuto a Londra.\nSpinse inutilmente per l'entrata in guerra della Bulgaria contro la Turchia; ma si rifiut\u00f2 ancora di concedere importanti vantaggi alla Serbia affinch\u00e9 questa consentisse compensi alla Bulgaria. Invit\u00f2 le altre tre potenze dell'Intesa a garantire alla Bulgaria la Macedonia al termine della guerra, chiedendo di non impegnarsi subito anche con Serbia e Grecia. Il 6 settembre, tuttavia, la Bulgaria, mentre i ministri dell'Intesa discutevano ancora la proposta da inviarle, firm\u00f2 un trattato segreto di alleanza con gli Imperi centrali.\nSonnino consigli\u00f2 fino all'ultimo di non rompere completamente con la Bulgaria, anche dopo che questa aveva mobilitato l'esercito (21 settembre), ma alla dichiarazione di guerra della Bulgaria alla Serbia (5 ottobre) approv\u00f2, in difesa di quest'ultima, la spedizione alleata di Salonicco.\nAl convegno per la Turchia di San Giovanni di Moriana.\nA met\u00e0 settembre del 1916, Sonnino venne a conoscenza dei dettagli degli accordi precedenti e seguenti all'entrata in guerra dell'Italia fra Gran Bretagna, Francia e Russia riguardanti l'Asia Minore. In considerazione di una suddivisione equa delle sfere d'influenza alleate in Turchia prevista dal patto di Londra, Sonnino protest\u00f2 e il 23 settembre ottenne l'impegno da parte della Gran Bretagna di non ritenere chiusa la questione fin quando non fosse stata definita la zona di competenza dell'Italia.\nPer stabilirla, nell'aprile del 1917, Sonnino si incontr\u00f2 con il primo ministro britannico David Lloyd George e con il Presidente del Consiglio francese Alexandre Ribot a Saint-Jean-de-Maurienne, in Francia. In quella sede Lloyd George present\u00f2 una carta dell'Asia Minore proponendo per l'Italia la citt\u00e0 di Smirne e un protettorato comprendente la parte settentrionale del \"vilayet\" (provincia) omonimo, una zona ancora pi\u00f9 a nord e una porzione di territorio ad ovest di Mersin. Dopo ampie discussioni sia Sonnino che Ribot accettarono la proposta britannica. Sonnino ottenne inoltre Konya, oggetto di una precedente proposta britannica.\nIn cambio Lloyd George chiese all'Italia un contingente da mandare a Salonicco per dare il cambio alle truppe inglesi da schierare contro la Turchia, oppure un contingente italiano da mandare contro la Turchia. Sonnino rifiut\u00f2 dichiarando che sarebbe stato \u201cvitalmente pericoloso\u201d disimpegnare truppe dal fronte austriaco.\nIl 10 maggio arriv\u00f2 l'accettazione ufficiale del governo francese alle decisioni di Saint-Jean-de-Maurienne, ma, ancora a giugno Sonnino doveva denunciare \u201cil contegno dilatorio\u201d degli alleati per chiudere definitivamente la questione. Finalmente, il 27 luglio, fu trovato un compromesso con la Francia sul confine fra le zone italiana e francese e il 18 agosto a Londra fu firmato l'accordo che prevedeva per l'Italia una zona molto vasta in Anatolia meridionale comprendente Smirne, Ayd\u0131n, Adalia e Konya. Oltre a Sonnino concordarono il testo definitivo Ribot e Pierre de Margerie (1861-1942) per la Francia, il ministro degli esteri Arthur Balfour e Robert Cecil per la Gran Bretagna, e Giacomo De Martino e l'ambasciatore Imperiali per l'Italia.\nL'inattesa pubblicazione del Patto di Londra.\nDalla primavera del 1917 si susseguirono, specie da parte britannica, proposte all'Italia di considerare la possibilit\u00e0 di una pace con l'Austria. Ci\u00f2 avrebbe incluso una revisione dei termini del patto di Londra: Sonnino rifiut\u00f2, anche quando in agosto Papa Benedetto XV invit\u00f2 i belligeranti ad accordarsi.\nScoppiata la Rivoluzione russa, ci fu la pubblicazione da parte della stampa sovietica dal 23 novembre 1917 in poi degli atti dell'Intesa, fra cui il patto di Londra che, come abbiamo visto, era segreto perfino alla maggioranza dei parlamentari italiani.\nA dicembre, alla Camera, Sonnino dovette rispondere delle azioni sue e del governo Salandra. Il 13, il deputato Giacomo Ferri (1860-1930) fece notare che il 26 aprile 1915 l'Italia si impegn\u00f2 ad entrare in guerra contro l'Austria quando ancora era sua alleata. Con Vienna si disimpegn\u00f2 infatti solo il 4 maggio. Non solo, ma poich\u00e9 il Patto di Londra prevedeva il conflitto sia con l'Austria che con la Germania, quest'ultima fu illusa fino al 28 agosto 1916 che l'Italia non le avrebbe dichiarato guerra.\nIl giorno dopo il deputato Alfredo Sandulli chiese le dimissioni di Sonnino e il 15 il deputato Guglielmo Gambarotta (1877-1961) chiese di affrettare la pace. Lo stesso giorno Sonnino ricevette l'attacco pi\u00f9 grave dal socialista Giuseppe Emanuele Modigliani che lo accus\u00f2 di aver ingannato il Parlamento facendogli credere che la guerra sarebbe stata ristretta all'Austria. Modigliani dichiar\u00f2 inoltre che se Sonnino avesse detto tutto subito la sua politica sarebbe stata condannata.\nLa difesa del Patto di Londra in Parlamento.\nLa risposta di Sonnino non si fece attendere. Alla Camera (riunita in comitato segreto) il 17 dicembre 1917, secondo gli appunti rinvenuti, Sonnino dichiar\u00f2 che il segreto diplomatico c'era sempre stato ed era indispensabile per non cadere in una condizione d'inferiorit\u00e0. L'atto di divulgazione commesso dai sovietici bastava a giustificare il pi\u00f9 severo giudizio morale a loro carico. D'altra parte, sostenne, il primo passo decisivo per l'Unit\u00e0 d'Italia consistette negli accordi di Plombi\u00e8res del 1859 che furono per l'appunto segreti. Ad ogni modo si dovevano mantenere gli accordi presi e quindi non si poteva rispondere a tutte le interrogazioni per non turbare negoziati ancora in corso o questioni ancora da regolarsi.\nNel 1918 Sonnino sostenne la necessit\u00e0 di salvare a tutti i costi l'alleanza con la Russia, sostenuta ormai solo dall'Ucraina e da qualche altro governo provvisorio. Rifiut\u00f2 l'idea che i governi locali antisovietici dovessero arrivare ad un compromesso con Pietrogrado e chiese di incoraggiarli a combattere i bolscevichi.\nNonostante il crollo della Russia zarista e la Germania continuasse la guerra, l'Austria, il 3 novembre firmava la resa con tutte le potenze alleate. L'armistizio entr\u00f2 in vigore il giorno dopo.\nAlla Conferenza di pace di Parigi.\nDopo la resa degli Imperi centrali, le potenze vincitrici si riunirono alla Conferenza di pace di Parigi (18 gennaio 1919 - 21 gennaio 1920). Tale convegno determin\u00f2 il Trattato di Versailles che fu firmato il 28 giugno 1919 e che stabil\u00ec le clausole contro la Germania, e il Trattato di Saint-Germain che fu firmato il 10 settembre 1919 e che stabil\u00ec le clausole contro l'Austria.\nI capi di governo delle quattro maggiori potenze vincitrici: Georges Clemenceau per la Francia, David Lloyd George per la Gran Bretagna, Thomas Woodrow Wilson per gli Stati Uniti e Orlando per l'Italia, con i loro pi\u00f9 fidi collaboratori, costituirono un gruppo ristretto incaricato di discutere le questioni principali. Tra i collaboratori di Orlando figurava ovviamente Sonnino il quale, conoscendo l'inglese cos\u00ec come Clemenceau, consent\u00ec a tutto il gruppo di esprimersi e discutere nella lingua di Lloyd George e Wilson.\nNei primi giorni della Conferenza, il 21 gennaio, Lloyd George propose di invitare i bolscevichi al negoziato. Clemenceau e Sonnino si opposero non volendo concedere loro credibilit\u00e0. Il primo tuttavia, si disse disposto ad adeguarsi al volere degli alleati; Sonnino invece tenne duro e propose di radunare tutti i russi bianchi e di fornire loro le truppe necessarie. Quando per\u00f2 Lloyd George chiese quanti soldati poteva procurare ognuna delle nazioni rappresentate, la risposta di tutti fu evasiva.\nAvviati i negoziati, Sonnino insistette perch\u00e9 le contrapposte rivendicazioni dell'Italia e quelle iugoslave fossero discusse solo dal gruppo ristretto di nazioni, il cosiddetto Consiglio supremo, temendo, giustamente, che un comitato di esperti pi\u00f9 ampio si sarebbe preoccupato pi\u00f9 della correttezza delle frontiere rispetto alle etnie locali che alle clausole del patto di Londra. In questo periodo Sonnino, che rifiut\u00f2 anche di discutere su un'eventuale impiccagione di Guglielmo II, si conquist\u00f2 presso gli alleati una fama di intransigente. Cos\u00ec che quando a fine marzo il Consiglio supremo si ridusse ai soli quattro capi di governo, si disse che la decisione era stata presa per sbarazzarsi di Sonnino.\nContro il presidente statunitense Wilson.\nSonnino non manc\u00f2 tuttavia di rendersi partecipe dei negoziati, soprattutto quando il Presidente statunitense Wilson assunse posizioni contrarie alle richieste italiane. Wilson infatti, poich\u00e9 gli Stati Uniti non avevano partecipato alle trattative che avevano portato al patto di Londra, si ritenne libero di contestarlo e di rifiutarlo. Tale accordo violava secondo il presidente degli Stati Uniti il principio dell'autodeterminazione dei popoli dato che all'Italia erano stati promessi territori abitati da slavi.\nFin dal 13 gennaio Wilson aveva informato Orlando che aveva raggiunto la conclusione che il patto di Londra non fosse pi\u00f9 valido e in questi termini la questione rimase ferma per alcune settimane. Sonnino, infatti, coerentemente con quanto stabilito con Francia e Gran Bretagna riteneva il patto di Londra sacro. Il carattere intransigente del ministro italiano era accompagnato dalla estrema riservatezza e dal rifiuto di manovrare dietro le quinte per conto del suo Paese, convinto che \u00abricorrere a tale mezzo fosse un abbassarsi al livello di quei piccoli popoli che andavano mendicando territori all'opinione pubblica mondiale\u00bb.\nVerso la fine di gennaio, il direttore del \"Times\" Wickham Steed (1871-1956) rifer\u00ec che Wilson aveva avuto un \u201ccolloquio tempestoso\u201d con Sonnino \u00abche pare abbia perduto la pazienza e sia arrivato a dire a Wilson di non immischiarsi negli affari europei, ma di pensare soltanto alla sua America\u00bb.\nIl ritiro dell'Italia.\nIl 7 febbraio 1919, fu presentato alla Conferenza il \"memorandum\" ufficiale italiano il quale riepilogava le richieste italiane. Esse erano le stesse di quelle del patto di Londra, delle quali le uniche che furono accolte senza difficolt\u00e0 furono quelle che assegnavano all'Italia il Trentino e il Sud Tirolo.\nIl 19 aprile 1919, il sabato prima di Pasqua, si apr\u00ec una discussione che sarebbe durata sei giorni di fila. Wilson spron\u00f2 i delegati italiani a pensare in termini nuovi ma questi rimasero sulle loro posizioni. Sonnino ribatt\u00e9: \u00abDopo una guerra cos\u00ec piena di enormi sacrifici, ove l'Italia ha avuto 500.000 morti e 900.000 mutilati, non \u00e8 concepibile dover ritornare ad una situazione peggiore di prima, perch\u00e9 la stessa Austria-Ungheria, per impedire l'entrata dell'Italia in guerra, ci avrebbe concesso alcune isole della costa dalmata. Voi non vorreste darci nemmeno queste. Per il popolo italiano ci\u00f2 sarebbe inspiegabile\u00bb definendo, poi, le conseguenze: \u00abNon avremo il bolscevismo russo, ma l'anarchia\u00bb. Nello stesso tempo gli iugoslavi dichiararono di essere pronti a combattere qualora l'Italia avesse ottenuto Fiume o la costa dalmata.\nWilson, risoluto a non cedere alcunch\u00e9 della Dalmazia all'Italia, il 23 aprile 1919 invi\u00f2 una dichiarazione ai giornali con le motivazioni per le quali riteneva che il patto di Londra dovesse essere messo da parte. Orlando decise di abbandonare la Conferenza e tornare in Italia il 24, Sonnino lo segu\u00ec dopo un paio di giorni.\nLa caduta del governo Orlando.\nOrlando e Sonnino il 5 maggio 1919 annunciarono che sarebbero tornati a Parigi, e lo fecero, ma il clima ormai era compromesso, sia in Francia che in Italia. Il 23 giugno, proprio su una proposta di politica estera, il governo Orlando si dimetteva, ma Sonnino e altri due membri della delegazione italiana si fermarono a Parigi per firmare il Trattato di Versailles (28 giugno 1919).\nRispetto al patto di Londra l'Italia otteneva solo i territori geograficamente italiani che avrebbero consentito in futuro una migliore difesa della nazione da parte dell'Austria che, tuttavia, scomparve completamente come potenza. Tali territori erano: il Trentino e il Sud Tirolo, oltre all'area comprendente Trieste, Gorizia, Gradisca e l'Istria. Nulla o quasi ottenne riguardo a quanto pattuito sull'Adriatico e la Dalmazia (materia del Trattato di Rapallo del 1920), n\u00e9 riguardo all'Impero ottomano.\nGli ultimi tempi (1919-1922).\nCaduto il governo Orlando, gli succedette nel giugno 1919 quello del radicale Francesco Saverio Nitti, che assegn\u00f2 la carica di ministro degli esteri a Tommaso Tittoni.\nAmareggiato per come si era conclusa la Conferenza di Parigi, il settantaduenne Sonnino non volle ripresentarsi alle elezioni per la XXV legislatura (iniziatasi nel dicembre 1919); n\u00e9 la nomina a Senatore del Regno, conferitagli dal re il 3 ottobre 1920, lo incit\u00f2 a rientrare fattivamente nella politica attiva.\nNegli ultimi tempi si dedic\u00f2 maggiormente agli studi danteschi, che lo avevano sempre appassionato, e mor\u00ec, il 23 novembre 1922, a Roma. Ai suoi solenni funerali, che si svolsero il giorno seguente nella capitale, parteciparono il neopresidente del Consiglio Benito Mussolini e i presidenti di Camera e Senato Enrico De Nicola e Tommaso Tittoni; al passaggio del feretro, i fascisti gli resero omaggio con il saluto romano. La sua salma riposa in una grotta scavata in una scogliera a picco sul mare, presso il castello che lo stesso Sonnino fece costruire come sua residenza a Quercianella, vicino a Livorno.\nA Pisa a suo nome \u00e8 intitolato il lungarno che va dal ponte Solferino al ponte della Cittadella.\nOpere di Sonnino.\nNon sono citati i numerosissimi articoli, per i quali si rimanda a \"Scritti e discorsi extraparlamentari\", 2 voll. Laterza, Bari, 1972. \nBibliografia.\nIl contesto storico.\nI testi sul contesto storico in cui oper\u00f2 Sonnino sono numerosissimi. Qui si citano solo quei volumi da cui \u00e8 stato ricavato un contributo per la realizzazione della voce."}
{"id": "47332", "revid": "260676", "url": "https://it.wikipedia.org/wiki?curid=47332", "title": "Giuseppe Saragat", "text": "Protagonista della storia italiana del secondo dopoguerra, leader storico della famiglia socialista e, in particolare, del Partito Socialista Democratico Italiano, Saragat fu anche Presidente dell'Assemblea Costituente, pi\u00f9 volte vicepresidente del Consiglio dei Ministri e Ministro degli affari esteri; ambasciatore a Parigi.\nCome Capo dello Stato ha conferito l'incarico a quattro Presidenti del Consiglio: Aldo Moro (del quale ha respinto le dimissioni di cortesia presentate nel 1964), Giovanni Leone (1968), Mariano Rumor (1968-1970) ed Emilio Colombo (1970-1972); ha nominato quattro senatori a vita (Vittorio Valletta nel 1966, Giovanni Leone ed Eugenio Montale nel 1967 e Pietro Nenni nel 1970) e tre giudici della Corte costituzionale (Luigi Oggioni nel 1966, Vezio Crisafulli nel 1968 e Paolo Rossi nel 1969).\nBiografia.\nGiovinezza ed educazione.\nNacque a Torino da Giovanni Saragat e da Ernestina Stratta. Il padre era un avvocato di Sanluri di ascendenze galluresi, precisamente di Tempio Pausania (il cognome originario era Saragato-Molinas) che si era trasferito nella citt\u00e0 sabauda nel 1882. Alla professione forense alternava quelle di poligrafo e di giornalista, scrivendo articoli di cronaca giudiziaria per la \"Gazzetta Piemontese\". La madre era figlia di un rinomato pasticcere.\nEra secondo di tre fratelli, preceduto da Eugenio detto Ennio (1897-1929) e seguito da Pietro (1899-1938). Ai figli il padre aveva trasmesso le sue idee liberali, nonch\u00e9 la passione per la montagna (il primogenito mor\u00ec prematuramente in un incidente alpinistico).\nDopo aver frequentato la scuola elementare \"Pacchiotti\", entr\u00f2 all'istituto \"Sommeiller\", uscendovi nel 1915 con il diploma in ragioneria.\nNel 1916 fu richiamato alle armi e prese parte alla Grande Guerra come tenente di artiglieria; combatt\u00e9 sul Carso e ottenne una croce di guerra.\nCongedato, il 17 luglio 1920 consegu\u00ec la laurea in Scienze economiche e commerciali, presentando una tesi sul porto di Rotterdam. Il 2 novembre successivo fu assunto alla Banca Commerciale Italiana come contabile.\nEsordi in politica.\nNel 1922 ader\u00ec al socialismo, non tanto per vocazione ideologica, quanto per solidariet\u00e0 nei confronti della gente povera, ovvero quel proletariato che andava organizzandosi, oppresso dai \"figli di pap\u00e0\" come ebbe a dire lui stesso. Socialista del filone riformista e umanitario, si nutr\u00ec della cultura politica di Filippo Turati, divenendo cos\u00ec esponente di primo piano del Partito Socialista Unitario, il partito nato il 4 ottobre 1922 dalla espulsione dei gradualisti turatiani dal PSI, del quale Giacomo Matteotti era segretario.\nIl PSU fu uno dei partiti pi\u00f9 perseguitati d'Italia all'epoca del regime fascista. Oltre alla barbara uccisione del suo segretario Matteotti (10 giugno 1924), infatti, fu il primo a essere sciolto, il 14 novembre 1925, a causa del fallito attentato a Mussolini del suo iscritto Tito Zaniboni, avvenuto il 4 novembre precedente. Il 26 novembre 1925, tuttavia, si costitu\u00ec un triumvirato, composto da Claudio Treves, Giuseppe Saragat e Carlo Rosselli che, il 29 novembre successivo, ricostituirono clandestinamente il PSU come Partito Socialista dei Lavoratori Italiani (PSLI).\nEsilio.\nDopo l'approvazione delle leggi eccezionali che instaurarono la dittatura fascista in Italia, Saragat scelse la via dell'esilio, valicando il confine elvetico, in compagnia dell'amico Claudio Treves, nella notte tra il 19 e il 20 novembre 1926 e poi trov\u00f2 rifugio in Austria. A Vienna entr\u00f2 in contatto con alcuni autorevoli esponenti dell'austromarxismo che teorizzavano la conciliabilit\u00e0 del pensiero di Marx con la socialdemocrazia (in particolare Renner e Bauer) e, pi\u00f9 in generale, con personalit\u00e0 della socialdemocrazia mitteleuropea che influenzarono la sua formazione intellettuale.\nIl 12 dicembre 1926, l'anziano Filippo Turati, pur essendo privato del passaporto, riusc\u00ec a fuggire in Corsica insieme con Sandro Pertini, con un motoscafo guidato da Italo Oxilia. A Parigi, i due furono presto raggiunti da Treves e, nel 1929, anche da Saragat.\nIn Francia, per sbarcare il lunario, Saragat svolse il mestiere di rappresentante di vini. Contemporaneamente, strinse con il socialista Pietro Nenni un'alleanza politica che porter\u00e0, il 19 luglio 1930, al rientro del PSULI di Filippo Turati nel Partito Socialista Italiano (Parigi, XXI Congresso del PSI). Nacque allora il controverso rapporto tra i due leader \"storici\" del socialismo italiano, a volte denominati \"i cari nemici\" o \"gli amici-rivali\".\nSaragat e la Resistenza.\nSaragat rientr\u00f2 in patria all'indomani del 25 luglio 1943. Fu arrestato alla frontiera di Bardonecchia perch\u00e9 figurava ancora nell'elenco dei sovversivi. Dopo pochi giorni, tuttavia, Badoglio liber\u00f2 i prigionieri politici e Saragat pot\u00e9 recarsi a Roma dove, il 25 agosto, prese parte alla prima direzione che sanc\u00ec la ricostituzione del Partito Socialista Italiano in Italia (con il nome di PSIUP); fu eletto alla nuova direzione del partito e nominato direttore dell'Avanti!.\nCon l'occupazione tedesca di Roma, Saragat entr\u00f2 nella Resistenza. Il 28 settembre, con Nenni e Pertini, rinnov\u00f2 il patto di unit\u00e0 d'azione tra PSI e PCI. Il 18 ottobre, sempre insieme a Pertini, fu arrestato dalle autorit\u00e0 tedesche e venne rinchiuso nel carcere romano di Regina Coeli, prima nel VI braccio (politici), poi nel III (condannati a morte).\nRiusc\u00ec a evadere il 24 gennaio 1944 grazie a un gruppo di partigiani che falsificarono un ordine di scarcerazione. L'azione, dai connotati rocamboleschi, fu organizzata da Giuliano Vassalli (che aveva lavorato come avvocato presso il tribunale militare italiano, trafugando timbri e carte intestate), con l'aiuto di altri partigiani socialisti delle Brigate Matteotti, tra cui Francesco Malfatti di Monte Tretto, Giuseppe Gracceva, Massimo Severo Giannini, Filippo Lupis, Ugo Gala e il medico del carcere Alfredo Monaco.\nSi riusc\u00ec cos\u00ec prima a far passare Saragat e Pertini dal \"braccio\" tedesco del carcere a quello italiano e quindi a produrre gli ordini di scarcerazione falsi, redatti dallo stesso Vassalli, per la loro liberazione. A conferma dell'ordine arriv\u00f2 anche una falsa telefonata dalla questura, fatta da Marcella Ficca, moglie di Alfredo Monaco. I due politici socialisti furono dunque scarcerati insieme a Luigi Andreoni, anziano padre dell'altro vice-segretario del PSIUP Carlo Andreoni (poi leader di un'altra formazione socialista rivoluzionaria denominata \"Unione Spartaco\") e a quattro ufficiali del Fronte Militare Clandestino, prelevati da partigiani travestiti da militari.\nSaragat riprese quindi a lavorare clandestinamente alla direzione dell'\"Avanti!\", nascondendosi in casa di Giovanni Salvatori, che poi sar\u00e0 trucidato alle Fosse Ardeatine. Fu ministro senza portafoglio nel 1944 durante il governo Bonomi II. Successivamente si trasfer\u00ec a Milano, dove lavor\u00f2 per il Partito socialista.\nDopoguerra.\nNel 1945-1946 Saragat fu, per breve tempo, ambasciatore d'Italia a Parigi. Il 2 giugno 1946 venne eletto deputato all'Assemblea Costituente, di cui fu presidente sino al 1947.\nContrario al proseguimento dell'alleanza tra i socialisti e il Partito Comunista Italiano, nel gennaio del 1947 diede vita alla cosiddetta \"scissione di palazzo Barberini\", dalla quale ebbe origine il Partito Socialista dei Lavoratori Italiani. Poche settimane dopo Alcide De Gasperi ruppe l'accordo con i socialisti \"nenniani\" e i comunisti. Quando il PSLI entr\u00f2 nella coalizione centrista dei governi De Gasperi Saragat fu pi\u00f9 volte vicepresidente del Consiglio.\nAlle elezioni politiche del 1948 si schier\u00f2 contro il Fronte Democratico Popolare, l'alleanza social-comunista in cui militava anche il \"caro nemico\" Nenni. In quelle consultazioni il suo cartello politico, denominato per l'occasione Unit\u00e0 Socialista, ottenne poco pi\u00f9 del 7% dei voti alla Camera dei deputati e circa il 4,1% al Senato della Repubblica, ottenendo 43 seggi in totale nel Parlamento italiano. Durante la campagna elettorale e nei mesi successivi alle elezioni il Fronte gli rimprover\u00f2 l'alleanza con la Democrazia Cristiana, usando contro Saragat alcune espressioni politicamente denigratorie quali \"social-fascista\", \"social-traditore\", \"rinnegato\". L'accusa di tradimento gli fu rivolta anche durante la seduta della Camera del 14 luglio 1948, successiva all'attentato alla vita del segretario del PCI Palmiro Togliatti, allorch\u00e9 il deputato comunista Giancarlo Pajetta si rivolse a lui esordendo con le parole: \u00abE lei, onorevole Saragat, e tu, traditore del socialismo, tu traditore...\u00bb.\nLa fedelt\u00e0 del PSLI alla linea politica di Saragat, tuttavia, non fu mai totale. Ci\u00f2 si vide alla vigilia del voto per l'adesione dell'Italia al Patto Atlantico (1949), di cui Saragat era un convinto assertore. All'interno del partito, era diffusa la convinzione che ci\u00f2 avrebbe compromesso le prospettive di una riunificazione con il PSI di Nenni. Saragat fu messo in minoranza dalla direzione del partito, sia pur per un solo voto e, successivamente, al gruppo parlamentare, ottenne 14 voti favorevoli alla NATO, ma con undici astenuti e un voto contrario.\nNel 1951, il PSLI divenne Partito Socialista Democratico Italiano in seguito alla fusione con il Partito Socialista Unitario di Giuseppe Romita ma, al suo interno, si apr\u00ec un aspro dibattito sulla riforma in senso maggioritario del sistema elettorale italiano, voluta dal governo De Gasperi, del quale Saragat era vicepresidente. Il 12 dicembre 1952, nel corso della discussione parlamentare per l'approvazione della nuova legge elettorale maggioritaria (che poi sar\u00e0 detta Legge truffa), Piero Calamandrei, in contrasto con le direttive di Saragat, annunci\u00f2 il voto contrario suo e di altri sette colleghi. Calamandrei e gli altri sette deputati furono sospesi dal gruppo parlamentare e poi uscirono dal partito per fondare Unit\u00e0 Popolare.\nIl dissidio ideologico tra Nenni e Saragat ebbe fine all'indomani della pubblicazione del \"Rapporto segreto\" di Chru\u0161\u010d\u0451v, quando, nell'agosto del 1956, i due leader si incontrarono nella localit\u00e0 francese di Pralognan, nelle montagne della Savoia, per formulare una comune strategia tra i loro partiti, che preludeva alla riunificazione e alla formula politica del centro-sinistra.\nLe elezioni politiche del 1958 premiarono tale linea e, dalle urne, usc\u00ec il secondo Governo Fanfani, composto dalla DC e dal PSDI, con l'appoggio esterno dei repubblicani che, peraltro, pur denominato di \"centrosinistra\", vedeva il PSI ancora all'opposizione. Per l'avvento del primo governo \"organico\" di centrosinistra, invece, si dovette attendere il 4 dicembre 1963 (Governo Moro I), con Saragat Ministro degli esteri.\nLo statista piemontese fu confermato al Ministero degli Esteri nel successivo Governo Moro II, che entr\u00f2 in carica il 22 luglio 1964, all'indomani del presunto tentativo di golpe del generale De Lorenzo (Piano Solo). Dopo soli pochi giorni (7 agosto), Saragat e il presidente del Consiglio Aldo Moro ebbero un colloquio con il Presidente della Repubblica Antonio Segni al termine del quale il Capo dello Stato fu colpito da trombosi cerebrale. Nessuno dei presenti ha mai fatto dichiarazioni ufficiali sul contenuto del colloquio. Si \u00e8 sempre ritenuto che Segni si sia sentito male durante una lite con i due membri del governo che gli chiedevano interventi risoluti contro il generale. Tuttavia, secondo la testimonianza del suo segretario particolare Costantino Belluscio, Saragat avrebbe confidato al medesimo che i tre stavano discutendo di un avvicendamento di diplomatici, ma senza accalorarsi particolarmente.\nAl malore di Segni segu\u00ec l'accertamento della condizione d'impedimento temporaneo del Presidente della Repubblica e il Presidente del Senato Cesare Merzagora assunse le funzioni di Presidente supplente, sino alle dimissioni volontarie di Antonio Segni (dicembre 1964).\nPresidente della Repubblica.\nAlle elezioni del Presidente della Repubblica del 1962, Saragat era stato, sino all'ultimo, l'avversario pi\u00f9 temibile per Antonio Segni. Presentato come candidato di bandiera del PSDI, era riuscito a far confluire sul suo nome anche i voti del PSI (a partire dal 2\u00ba scrutinio) e poi quelli del PCI (dal 3\u00ba in poi). Era stato sconfitto solo grazie all'appoggio determinante, in favore di Segni, dei voti della destra monarchica e neofascista.\nAl primo turno delle successive elezioni del 1964, Saragat fu presentato come candidato comune dei due partiti socialisti, mentre la DC e il PCI avevano puntato, rispettivamente, su Giovanni Leone e Umberto Terracini. Emerse quasi subito, tuttavia, una candidatura alternativa in casa democristiana, quella di Amintore Fanfani, che divent\u00f2 progressivamente sempre pi\u00f9 consistente. Dopo sette turni infruttuosi, i due partiti socialisti, vista la temporanea impossibilit\u00e0 di una candidatura comune della maggioranza di centro-sinistra, decisero di astenersi. Al 10\u00ba scrutinio i socialisti del PSI cominciarono a votare per Pietro Nenni che, a partire dal 13\u00ba, divenne il candidato comune anche di PSDI e PCI; nel frattempo, Fanfani si ritirava dalla contesa. Dopo 15 scrutini, si ritir\u00f2 anche Giovanni Leone e, al 18\u00ba, ci fu l'accordo tra democristiani e socialdemocratici per votare Saragat, mentre PCI e PSI continuavano a sostenere Nenni. Infine, dopo tre votazioni nelle quali i leader dei due partiti socialisti si erano affrontati in uno scontro quasi \"fratricida\", Nenni chiese ai parlamentari che lo supportavano di far confluire i propri voti a quelli dell'eterno \"amico-rivale\". Giuseppe Saragat fu cos\u00ec eletto Presidente della Repubblica Italiana, il 28 dicembre 1964, al ventunesimo scrutinio, con 646 voti su 963 componenti l'assemblea (67,1%), in quella che, sino ad allora, era stata l'elezione pi\u00f9 contrastata alla massima carica dello Stato.\nDurante il mandato, Saragat, apertamente atlantista, ebbe a scontrarsi con la politica pro-araba di Amintore Fanfani, che gli era succeduto al Ministero degli Esteri. Fanfani, consapevole dell'esigenza di evitare che i paesi arabi cercassero protezione a Mosca, stava dando l'impressione di lavorare per l'uscita dell'Italia dall'Alleanza atlantica, soprattutto allo scoppio della \"Guerra dei sei giorni\" (1967), nella quale gli Stati Uniti avevano assunto una posizione filo-israeliana e contraria al nazionalismo arabo. Ne risult\u00f2, in politica estera, una specie di diarchia che fin\u00ec per essere neutralizzata solo dalla prudenza del Presidente del Consiglio Aldo Moro. Per tranquillizzare gli americani, nel settembre del 1967, fu organizzato un viaggio ufficiale del Presidente della Repubblica a Washington, nel quale Fanfani, che accompagn\u00f2 Saragat, seppe rimanere dietro le quinte.\nNel frattempo, la politica di centro-sinistra e la Presidenza della Repubblica Saragat, favorirono la realizzazione di un annoso obiettivo: la riunificazione socialista. Il 30 ottobre 1966 il PSI e il PSDI si riunificarono nel \"PSI-PSDI Unificati\" (soggetto noto con la denominazione Partito Socialista Unificato). La fusione fu proclamata davanti a 20-30.000 persone dalla Costituente socialista riunita al Palazzo dello Sport dell'EUR di Roma. Tale riunificazione, tuttavia, dur\u00f2 solo tre anni. Le elezioni politiche del 1968, infatti, risultarono una sconfitta per il Partito Socialista Unificato che, complessivamente, perse 29 seggi alla Camera. Le correnti meno legate a Nenni del partito tornarono a reclamare una strategia volta a riassorbire i consensi perduti a sinistra, determinando una sempre maggior inquietudine tra gli ex-socialdemocratici. Nel luglio 1969, Nenni tent\u00f2 in extremis di salvare l'unificazione, presentando una mozione \"autonomista\", appoggiata anche dalla componente \"saragattiana\" ma che fu sconfitta dalla linea pi\u00f9 a sinistra di De Martino. Immediatamente si consum\u00f2 una seconda scissione socialdemocratica, questa volta irreversibile.\nSaragat fu assolutamente rispettoso della volont\u00e0 del Parlamento: nel suo settennato, non rinvi\u00f2 mai un provvedimento alle Camere per riesame e confer\u00ec sempre l'incarico di formare il governo agli esponenti indicati dalla maggioranza parlamentare. Sembra infatti che, per tale motivo, il tentativo di golpe orchestrato da Junio Valerio Borghese, per la notte tra il 7 e l'8 dicembre 1970, prevedesse la cattura e il suo rapimento, da effettuarsi a cura del maestro venerabile della Loggia P2, Licio Gelli. \nFu anche \"candidato di bandiera\" del partito socialdemocratico nei primi 15 scrutini delle successive elezioni presidenziali del 1971, che portarono al Quirinale Giovanni Leone. \nUltimi anni e morte.\nTerminato il suo mandato, divenne di diritto senatore a vita ed ebbe anche l'occasione di ritornare alla guida del suo partito, di cui resse la carica di segretario, tra il marzo e l'ottobre del 1976.\nMor\u00ec nel 1988 a Roma. Il funerale venne eseguito con rito cattolico nella chiesa di Santa Chiara a Vigna Clara, poi la bara venne trasportata a palazzo Madama Al passaggio del feretro in piazza Navona venne eseguita \"L'Internazionale\". Le spoglie si trovano presso cimitero del Verano . \nPensiero politico.\nSocialista liberale, Saragat \u00e8 considerato il padre della dottrina socialdemocratica italiana. Tuttavia, in luogo dell'aggettivo \"socialdemocratico\", egli preferiva usare, per descrivere s\u00e9 stesso, la definizione di socialista democratico. Riformista, egli accett\u00f2 l'adesione dell'Italia all'alleanza occidentale (fu favorevole al Piano Marshall e all'ingresso dell'Italia nella NATO); Saragat era convinto che la socialdemocrazia potesse essere politicamente un valore aggiunto e che avrebbe potuto avere una posizione elettoralmente egemonica, come del resto avveniva nei paesi del nord-Europa.\nOnorificenze.\nOnorificenze italiane.\nNella sua qualit\u00e0 di Presidente della Repubblica italiana \u00e8 stato, dal 29 dicembre 1964 al 29 dicembre 1971:\nPersonalmente \u00e8 stato insignito di:"}
{"id": "47338", "revid": "1305772", "url": "https://it.wikipedia.org/wiki?curid=47338", "title": "Cono (disambigua)", "text": ""}
{"id": "47345", "revid": "172", "url": "https://it.wikipedia.org/wiki?curid=47345", "title": "Forza fondamentale", "text": ""}
{"id": "47347", "revid": "2093951", "url": "https://it.wikipedia.org/wiki?curid=47347", "title": "Sligo", "text": "Sligo (IPA ; ) \u00e8 una citt\u00e0 dell'Irlanda, capoluogo dell'omonima contea.\nSligo \u00e8 una \"county borough\" con proprio \"Mayor\" (sindaco) ma amministrata dallo \"Sligo County Council\".\nGeografia fisica.\nLa citt\u00e0 viene definita spesso come \"Northern gateway\" (Porta del nord) per la sua posizione strategica e di passaggio obbligato per chi si dirige a nord nel Donegal provenendo dal resto dell'Eire; posizione strategica per i trasporti ma anche per il turismo, visto che \u00e8 a ridosso di campagna, mare, montagne e laghi e quindi considerata buona base di escursioni e gite: le pendici del monte Benbulben, infatti, sono un elemento caratterizzante dello \"skyline\" della cittadina, mentre il celebre Lough Gill \u00e8 raggiungibile in pochissimo tempo, cos\u00ec come la Baia di Sligo nell'oceano Atlantico.\nLa citt\u00e0 \u00e8 attraversata dal fiume Garavogue.\nOrigini del nome.\nLa parola \"Sligo\" deriva dalla parola gaelica \"Sligeach\", che letteralmente significa \"posto pieno di conchiglie\". Il nome infatti all'inizio era proprio del fiume che scorre all'interno della cittadina prima di gettarsi nell'oceano, oggi conosciuto come \"Garavogue\", il quale era ricchissimo di conchiglie di molluschi marini portati dalle correnti oceaniche nell'estuario della foce. Il nome fu esteso alla cittadina dopo che durante la costruzione di numerosi edifici furono trovati ingenti quantit\u00e0 di conchiglie anche sulla terraferma.\nMonumenti e luoghi d'interesse.\nLa cultura di Sligo (cos\u00ec come per la contea di cui fa parte) fa spesso riferimento al grande poeta irlandese William Butler Yeats, celebrato nella citt\u00e0 con un busto con relativa epigrafe.\nIl panorama cittadino \u00e8 dominato dalla \"Cattedrale dell'Immacolata Concezione\" (\"Cathedral of the Immaculate Conception\"), edificio cattolico sorto nel 1874 su un terreno all'inizio protestante (per questo le porte della cattedrale non danno sulla cittadina), adornato da 69 vetrate e corredato da 9 potenti campane, le quali per\u00f2 non suonano mai per il troppo alto riverbero, pericoloso per la torre campanaria e fastidioso per gli abitanti (si dice che le campane si sentano fino a Grange, 16\u00a0km distante da Sligo).\nMolto importante anche la \"City hall\" (municipio), costruita nel 1865 seguendo uno stile rinascimentale italiano: la considerevole torre dell'orologio centrale fu aggiunta successivamente.\nDa citare, inoltre, la \"Sligo Abbey\" (nome ufficiale \"Convent of the Holy Cross\"), costruita fra il 1252-1253, luogo di meditazione di frati domenicani, ma anche la \"Courthouse\" (tribunale), costruita in arenaria proveniente da Mountcharles (Donegal) in epoca vittoriana con forti richiami al tribunale di Londra.\nSligo \u00e8 sede dell'\"Institute of Technology, Sligo\".\nLista dei monumenti:\nInfrastrutture e trasporti.\nCollegata con gli altri aeroporti nazionali tramite un modesto impianto a Strandhill, Sligo \u00e8 raggiunta via terra dalla N4 che la collega direttamente a Dublino. La N15 a nord la collega con Donegal e Letterkenny, la N16 viene dal Leitrim mentre la N17 proveniente da Galway confluisce poco prima nella N4, cos\u00ec come la N59 da Ballina.\nLa citt\u00e0 \u00e8 servita inoltre da un treno intercity collegato direttamente a Dublino.\nSport.\nLa squadra principale della citt\u00e0 \u00e8 lo Sligo Rovers.\nQua \u00e8 nato il pilota automobilistico Dave Kennedy."}
{"id": "47357", "revid": "1904041", "url": "https://it.wikipedia.org/wiki?curid=47357", "title": "Senatoconsulto", "text": "Il senatoconsulto (in latino \"senatusconsultum\", parere del senato) era una deliberazione del senato dell'antica Roma concernente un tema politico. Con l'evolvere della costituzione romana e dell'organizzazione istituzionale del governo (dalla monarchia al dominato passando per la libera Res Publica) mut\u00f2 radicalmente nel valore attraverso i secoli, mantenendo per\u00f2 la forma di \"decisione\" o di \"parere\" del senato, quindi dei \"migliori\" della citt\u00e0.\nStoria politico-giuridica della sua efficacia.\nEt\u00e0 regia.\nDurante il periodo regio il senatoconsulto altro non era se non un parere fornito al sovrano quando questo lo avesse esplicitamente richiesto; non aveva alcuna importanza giuridica, era nulla in pi\u00f9 che un'autorevolissima opinione, probabilmente vincolante da un punto di vista \"sociale\", fornita dal \"consiglio dei saggi\" (Consilium Patrum) in merito a quanto il re chiedeva.\nEt\u00e0 repubblicana.\nLa situazione cambi\u00f2 in et\u00e0 repubblicana, periodo in cui il senato stesso raggiunge l'apice del suo potere al comando dell'Urbe, salvo poi declinare con l'approssimarsi dell'impero. La vicenda del valore dei senatoconsulti \u00e8 strettamente legata, nel periodo repubblicano, al rapporto intercorrente tra senatori e magistrati; questo rapporto spiega infatti come un semplice \"parere\" di un organo potesse reggere le sorti di tutta la politica romana.\nInnanzitutto \u00e8 bene notare come i membri della classe senatoria e coloro che ogni anno assurgevano alle magistrature fossero legati, da un punto di vista sociologico, da una ben radicata solidariet\u00e0 di ceto: erano sostanzialmente tutti membri della aristocrazia romana, di cui il senato stesso era rappresentazione principale, quindi uniti nella difesa dello \"status quo\", dei privilegi e nella conservazione del potere. Per questo motivo era ben difficile trovare un magistrato che negasse efficacia al senatoconsulto, sebbene il senatoconsulto in s\u00e9 non fosse affatto precettivo e vincolante per i magistrati.\nPosto questo, si pu\u00f2 anche riconoscere che il senato disponeva di numerosi mezzi \"politici\" di coercizione e di indirizzo dell'azione dei magistrati; nei confronti di coloro che si rifiutavano di attuare legalmente un senatoconsulto (per esempio ratificando \"iure honorario\" le decisioni prese dal senato) il senato poteva richiedere l'intervento di un magistrato dotato di maggiore potere, oppure delegare un legato o un tribuno, o promuovere una \"quaestio\" contro il recalcitrante, nel caso in cui i diritti del senato fossero protetti da una legge; in campo militare anche Polibio affermava che il senato poteva negare, ai magistrati con \"imperium militiae\" che si rifiutavano di eseguire i pareri senatori, l'invio di vettovaglie o dello stipendio all'esercito, oppure poteva negare la prorogatio della carica del magistrato dopo la scadenza o la celebrazione del trionfo.\nIn ultima analisi va aggiunto che non basta la connivenza politica tra senato e magistrati a giustificare un'applicazione diretta e sempre puntuale di un dispositivo non vincolante (anche se pochi sono i casi in cui i senatoconsulti non ebbero seguito nella vita della Roma repubblicana); si deve aggiungere che al senatoconsulto era comunemente riconosciuta una idea di vincolativit\u00e0 (potremmo dire, ma il paragone non \u00e8 affatto perfetto, simile a quella dei nostri \"usi giuridici\", che si basano sulla \"opinio iuris seu necessitatis\" di un comportamento comune e ripetuto), come \u00e8 anche dimostrato dalla \"lex de provinciis praetoriis\" del 101 a.C. o del 100 a.C. (legge comiziale, quindi fonte del diritto), nella quale si prevede, in un contesto di relazioni internazionali, che \"[\u2026] \u00e8 compito di ogni magistrato o promagistrato [\u2026] curare che avvenga tutto ci\u00f2 che il senato ha decretato in materia.\"\nSe ne deduce perci\u00f2 che in et\u00e0 repubblicana il senatoconsulto godeva, anche se non in via ufficiale, ma nei fatti, di una specie di \"efficacia indiretta\", che permise al senato di dominare politicamente lo stato intero nel periodo della sua massima forza espansiva.\nPolibio aggiunge che il senato era obbligato a rispettare i desideri dei cittadini romani, non potendo compiere inchieste sui pi\u00f9 importanti reati contro la \"Res publica\", per i quali \u00e8 prevista la pena capitale e farne eseguire la sentenza, se il popolo non ratificava il preliminare \"senatus consultum\".\nEt\u00e0 imperiale.\nCon lo sgretolarsi dell'apparato istituzionale repubblicano e l'avvento del principato prima e dell'impero poi mut\u00f2 di nuovo l'importanza del senatoconsulto, di pari passo con quella del senato stesso. \u00c8 in questo periodo che il parere del senato acquist\u00f2 una \"efficacia diretta\" nei confronti dello stato e dei suoi magistrati, funzionari e cittadini, diventando definitivamente fonte del diritto, accanto alle costituzioni dell'imperatore. Attraverso la forma del senatoconsulto era l'imperatore stesso a far valere la propria volont\u00e0; egli, parlando in senato, raccoglieva l'adesione dei senatori alla sua orazione e la promulgava nella forma stessa del senatoconsulto; tale pratica assunse il nome di \"oratio principis in senatu habita\". L'adesione dei senatori altro non era quindi che un banale riconoscimento di efficacia delle volont\u00e0 dell'imperatore, nelle qualit\u00e0 di \"princeps senatus\". \nQuesto \"manto\" tradizionale venne pian piano sempre meno col passare del tempo, mentre prendeva viva forza la costituzione imperiale; sembra che il senatoconsulto come mezzo ufficiale per promulgare norme esplicite e generali sia caduto definitivamente in disuso con Nerva, sebbene esso restasse una fonte del diritto con pari dignit\u00e0 della \"lex imperiale\" (e quindi fonte di \"ius civile\"). A testimoniare la sua importanza in et\u00e0 imperiale \u00e8 Gaio, giurista del II secolo d.C., proprio nell'incipit della sua opera maggiore, le Institutiones:"}
{"id": "47360", "revid": "172", "url": "https://it.wikipedia.org/wiki?curid=47360", "title": "Diritto Penale", "text": ""}
{"id": "47362", "revid": "172", "url": "https://it.wikipedia.org/wiki?curid=47362", "title": "Diritto Internazionale", "text": ""}
{"id": "47363", "revid": "172", "url": "https://it.wikipedia.org/wiki?curid=47363", "title": "Diritto Commerciale", "text": ""}
{"id": "47364", "revid": "125959112", "url": "https://it.wikipedia.org/wiki?curid=47364", "title": "Diritto romano", "text": "Con diritto romano si indica l'insieme delle norme che hanno costituito l'ordinamento giuridico romano per circa tredici secoli, dalla data convenzionale della Fondazione di Roma (753 a.C.) fino alla fine dell'Impero di Giustiniano (565 d.C.). Infatti, tre anni dopo la morte di Giustiniano l'Italia fu invasa dai Longobardi: l'impero d'Occidente si dissolse definitivamente e Bisanzio, formalmente imperiale e romana, si allontan\u00f2 sempre pi\u00f9 dall'eredit\u00e0 dell'antica Roma e della sua civilt\u00e0 (anche giuridica).\nLimportanza storica del diritto romano si riflette ancora oggi in una lista di termini legali latini. Infatti, dopo la dissoluzione dell'Impero romano d'Occidente, il Codice giustinianeo rimase in effetti nell'Impero romano d'Oriente, conosciuto come Impero bizantino (331\u20131453). Dal VII secolo il linguaggio legale in Oriente fu il greco.\nIl diritto romano definisce un sistema legale applicato nella maggior parte dell'Europa occidentale fino alla fine del XVIII secolo. In Germania, il diritto romano venne utilizzato pi\u00f9 a lungo sotto il Sacro Romano Impero (963\u20131806). Il diritto romano serv\u00ec inoltre come base per la pratica legale attraverso l'Europa occidentale continentale, cos\u00ec come nella maggior parte delle colonie delle nazioni europee, inclusa l'America latina e pure l'Etiopia. Il sistema inglese e nord americano della common law venne influenzato anche dal diritto romano, in particolare nel loro glossario giuridico latineggiante. \nAnche la parte orientale dell'Europa venne influenzata dalla giurisprudenza del \"Corpus Iuris Civilis\", specialmente nei paesi come la Romania medievale che cre\u00f2 un nuovo sistema, un mix del diritto romano e locale. L'Europa orientale fu inoltre influenzata dal diritto medievale bizantino.\nStoria.\nIl diritto romano viene diviso approssimativamente in tre o cinque differenti stadi evolutivi.\nDalla fondazione di Roma alle leggi delle XII Tavole (753-451 a.C.).\nLa prima fase, detta del diritto arcaico o quiritario, comprende il periodo che ha inizio con la fondazione di Roma e giunge alle Leggi delle XII tavole (dal 753 al 451 a.C.). In questo periodo, il diritto privato, compreso il diritto civile romano era applicato solo ai cittadini romani, ed era legato alla religione. Si trattava di una forma giuridica non sviluppata, quindi non contenente gli attributi di formalismo rigoroso, simbolismo e conservatorismo. Il giurista Sesto Pomponio disse: \"All'inizio della nostra citt\u00e0, le persone iniziarono le loro prime attivit\u00e0 senza alcun diritto scritto, e senza alcuna regola fissa: tutte le cose erano governate dispoticamente dai re\". Si ritiene che il diritto romano sia radicato nella mitologia etrusca, con un'enfatizzazione dei rituali.\nDiritto repubblicano fino alla seconda guerra punica (451 al 201 a.C.).\nL'inizio del secondo periodo coincide con il primo testo di diritto: le leggi delle XII tavole, che si datano attorno alla met\u00e0 del V secolo a.C. Il tribuno della plebe, Gaio Terentillo Arsa, propose che le leggi fossero scritte, per evitare che i magistrati potessero applicarle in modo arbitrario. Dopo otto anni di scontri politici, i plebei riuscirono a convincere i patrizi a inviare un'ambasceria ad Atene, per copiare le leggi di Solone; essi inviarono poi altre delegazioni ad altre citt\u00e0 greche per ottenerne il consenso.\nNel 451 a.C. secondo quanto ci racconta Tito Livio, furono scelti dieci cittadini romani per mettere per iscritto le leggi. Mentre stavano eseguendo questo lavoro, gli vennero attribuiti poteri politici supremi, detti \"imperium\", mentre il potere dei normali magistrati venne ridotto. Nel 450 a.C., i \"decemviri\" produssero le leggi su dieci tavole, dette \"tabulae\", ma lasciarono insoddisfatti i plebei. Un nuovo decemvirato, si racconta, aggiunse, nel 449 a.C. due ulteriori tavole. La nuova legge delle dodici tavole venne ora approvata dall'assemblea popolare.\nGli studiosi moderni tendono a non dar credito alla precisione degli storici romani. Non credono in genere che un secondo decemvirato abbia mai avuto luogo. Il decemvirato del 451 a.C. si ritiene abbia incluso i punti pi\u00f9 controversi del diritto consuetudinario, e di aver assunto le funzioni principali a Roma. Inoltre, la questione sulla influenza greca trovata nel diritto romano arcaico \u00e8 ancora molto discussa. Molti studiosi ritengono improbabile che i patrizi abbiano inviato una delegazione ufficiale in Grecia, come gli storici romani credevano. Invece, gli studiosi suggeriscono che i Romani abbiano acquisito leggi dalle citt\u00e0 greche della Magna Grecia, serbatoio principale dal mondo romano a quello greco. Il testo originale delle XII tavole non si \u00e8 conservato, anche perch\u00e9 furono distrutte durante il sacco di Roma del 387 a.C. da parte dei Galli.\nI frammenti sopravvissuti mostrano che non si trattava di un codice del diritto in senso moderno. Non forniva infatti un sistema completo e coerente di tutte le norme applicabili o nel dare soluzioni giuridiche per tutti i casi possibili. Piuttosto, le tabelle contenevano disposizioni specifiche volte a modificare l'allora esistente diritto consuetudinario, anche se le disposizioni erano valide per tutti i settori del diritto, dove la parte pi\u00f9 ampia era dedicata al diritto privato e alla procedura civile.\nIn seguito le leggi delle dodici tavole vennero integrate da una serie di nuove leggi come:\nTuttavia, il contributo pi\u00f9 importante di Roma alla cultura giuridica europea non fu la promulgazione di leggi ben elaborate, ma l'emergere di una classe di professionisti giuristi e della giurisprudenza. Questo venne realizzato applicando in modo graduale e con metodo scientifico la filosofia greca al soggetto del diritto, tema che i greci stessi mai trattarono come una scienza.\nTradizionalmente, le origini della giurisprudenza romana sono collegate a Gneo Flavio, il quale sembra abbia pubblicato, intorno all'anno 300 a.C., una serie di \"modi di dire\" contenenti il linguaggio giuridico da utilizzare in tribunale per intraprendere un'azione legale. Prima di Flavio, queste formule sembra fossero segrete e note solo ai sacerdoti. La loro pubblicazione rese cos\u00ec possibile, anche per chi non ricopriva cariche sacerdotali, di esplorare il significato di questi testi di legge.\nDiritto pre-classico (201-27 a.C.).\nIl periodo che successe dopo la fine della seconda guerra punica fino all'avvento del principato (27 a.C.), corrisponde storicamente al periodo del diritto chiamato \"pre-classico\". Questo periodo coincise con una produzione da parte dei giuristi di un grande numero di trattati, soprattutto a partire dal II secolo a.C. Tra i pi\u00f9 famosi giuristi del periodo repubblicano si ricordano, Quinto Mucio Scevola autore di un voluminoso trattato su tutti gli aspetti del diritto romano, che ebbe grande influenza nelle epoche successive, e Servio Sulpicio Rufo, amico di Marco Tullio Cicerone. E bench\u00e9 Roma avesse sviluppato un sistema del diritto molto evoluto, oltre a una raffinata cultura legale, la Repubblica romana venne rimpiazzata nel 27 a.C. dal principato.\nIn questo periodo possiamo notare lo sviluppo di leggi pi\u00f9 flessibili per soddisfare le esigenze del momento. In aggiunta al vecchio e formale \"ius civile\" venne creata una nuova classe giuridica: lo \"ius honorarium\", che pu\u00f2 essere definita come \"la legge introdotta dai magistrati che avevano il diritto di promulgare editti al fine di sostenere, integrare o correggere la giurisprudenza esistente\". Con questa nuova legge il vecchio formalismo venne abbandonato per i pi\u00f9 flessibili principi dello \"ius gentium\".\nL'adattamento del diritto alle nuove esigenze fu dedicata alla pratica giuridica dei magistrati, e soprattutto riguardante i pretori. Un pretore non era un legislatore e non poteva tecnicamente creare una nuova legge quando emetteva i suoi editti. I risultati delle sue sentenze godevano di tutela giuridica ed erano in effetti spesso fonte di nuove norme giuridiche. Il successore del precedente pretore non era vincolato dalle disposizioni del suo predecessore; comunque doveva rifarsi alle norme contenute negli editti del suo predecessore che si dimostrassero utili. In questo modo si gener\u00f2 un modo costante di operare da un punto di vista giuridico, editto per editto.\nCos\u00ec, nel corso del tempo, parallelamente al diritto civile, che andava integrandosi e correggendosi, emerse un nuovo corpo di leggi pretorie. In realt\u00e0, la legge pretoria venne cos\u00ec definita dal celebre giurista romano Papiniano:\nAlla fine, il diritto civile e il diritto pretorio si fusero nel \"Corpus Iuris Civilis\".\nDiritto classico (27 a.C. - 235 d.C.).\nI primi duecentocinquant'anni da Augusto (27 a.C.), fino alla morte dell'imperatore Alessandro Severo (235) o comunque attorno alla met\u00e0 della crisi del III secolo, corrispondono al cosiddetto \"periodo classico\". Questo momento storico rappresent\u00f2 per il diritto e la giurisprudenza romana il momento pi\u00f9 elevato dell'intera storia romana. I successi letterari e le pratiche dei giuristi di questo periodo hanno dato una forma unica al diritto romano.\nI giuristi lavorarono in diverse direzioni, dando pareri legali: su richiesta delle parti private; ai magistrati a cui era affidata l'amministrazione della giustizia, soprattutto i pretori; nella redazione degli editti dei pretori, quando veniva annunciato pubblicamente l'inizio del loro mandato, su come avrebbero gestito le loro funzioni, oltre alle formule, in base alle quali vennero condotti procedimenti specifici. Alcuni giuristi vennero incaricati di occuparsi di prestigiosi uffici giudiziari e amministrativi.\nI giuristi produssero, inoltre, tutta una serie di commentari legali e trattati. Attorno al 130 il giurista Salvio Giuliano redasse un modello standard di come doveva essere redatto un editto di un pretore, che poi venne utilizzato da tutti i pretori da quel momento in poi. Questo editto conteneva dettagliate descrizioni di tutti i casi, nei quali il pretore avrebbe potuto compiere un'azione legale e una difesa. L'editto standard funzionava come un codice di legge completa, anche se formalmente non aveva forza di legge. Esso indicava i requisiti giuridici per un'azione legale di successo. L'editto divenne pertanto la base per numerosi commentari giuridici da parte dei giuristi classici di epoca tarda come, Giulio Paolo e Eneo Domizio Ulpiano. I nuovi concetti e istituti giuridici elaborati dai giuristi di epoca pre-classica e classica sono troppo numerosi da menzionare qui. Seguono quindi alcuni esempi:\nDiritto post-classico (235-565 d.C.).\nL'ultimo periodo \u00e8 quello denominato \"post\"-classico, iniziato con la morte di Alessandro Severo (235) e segn\u00f2 la fine del principato, dilaniato dalle guerre civili per la porpora imperiale e dalle continue invasioni dei barbari del nord e delle armate persiane. Termin\u00f2, quindi, con il regno di Giustiniano (565).\nIn questo periodo le condizioni per il fiorire di una cultura giuridica raffinata divennero meno favorevoli. La situazione politica ed economica generale si era andata deteriorando, da quando gli imperatori romani avevano assunto un controllo pi\u00f9 diretto di tutti gli aspetti della vita politica. Il sistema politico del principato, che aveva mantenuto alcune caratteristiche della costituzione repubblicana, cominciarono a trasformarsi nella monarchia assoluta del \"dominato\". L'esistenza di una giurisprudenza e di giuristi che considerassero il diritto come una scienza, non come mero strumento per raggiungere gli obiettivi politici stabiliti dal monarca assoluto, non si adattarono al nuovo ordine di cose. La produzione letteraria cess\u00f2 quasi di esistere. Pochi furono i giuristi conosciuti dopo la met\u00e0 del III secolo. Tuttavia, mentre la maggior parte della giurisprudenza del diritto classico fin\u00ec per essere ignorata e, infine, dimenticata in Occidente, in Oriente prese piede una fondamentale attivit\u00e0 di codificazione delle leggi classiche e della giurisprudenza e di armonizzazione con le leggi successive, soprattutto grazie all'opera di Giustiniano I, che avrebbe costituito la base del diritto medievale.\nEredit\u00e0 del diritto romano.\nIn Oriente.\nQuando la centralit\u00e0 dell'Impero romano venne spostata a est della Grecia nel IV secolo, apparvero nella legislazione ufficiale romana molti concetti legali di origine greca. Questa influenza risulta visibile perfino nel diritto privato inerente ai rapporti tra persone e alla famiglia, che tradizionalmente faceva parte del diritto che subiva minori cambiamenti. Per esempio Costantino I cominci\u00f2 a porre delle restrizioni all'antico concetto romano di \"patria potestas\", il potere detenuto dal padre nei confronti della famiglia e dei suoi discendenti, riconoscendo che le persone \"in potestate\", i discendenti, potevano avere diritti di propriet\u00e0. Egli apparentemente fece delle concessioni al concetto molto pi\u00f9 severo di autorit\u00e0 paterna del diritto greco-ellenistico. Il \"Codex Theodosianus\" (del 438) era una codificazione delle leggi di Costantino. Gli imperatori successivi andarono perfino oltre, fino a quando Giustiniano I decret\u00f2 che un fanciullo \"in potestate\" potesse diventare proprietario di tutto ci\u00f2 che avesse acquistato, con esclusione di quanto veniva acquistato da suo padre.\nL'opera giuridica di Giustiniano, particolarmente il \"Corpus Iuris Civilis\" (529-534), continu\u00f2 a costituire la base della pratica legale dell'Impero bizantino. Leone III Isaurico emise un nuovo codice, denominato \"Ecloga\", nell'VIII secolo. Nel IX secolo, gli imperatori Basilio I il Macedone e Leone VI il Saggio commissionarono la traduzione in greco del \"Codice\" e del \"Digesto\", parti del codice di Giustiniano, conosciuta con il nome di \"Basilica\". Il diritto romano preservato nel \"corpus\" legislativo di Giustiniano e nella \"Basilica\" rimasero la base della giurisprudenza greca e nelle corti della Chiesa ortodossa perfino dopo la fine dell'Impero bizantino e la conquista dei Turchi, formando cos\u00ec la base per gran parte del \"Fetha Negest\", che rimase in essere in Etiopia fino al 1931.\nReintroduzione in Occidente.\nIn seguito alle invasioni barbariche, come fonte principale del diritto, il diritto romano scomparve in gran parte dell'Europa occidentale. Nel 533, l'imperatore d'Oriente Giustiniano I promulg\u00f2 il \"Corpus iuris civilis\" che in futuro sarebbe diventato la base per la reintroduzione del Diritto romano nell'Occidente. Nel \"Corpus\", Giustiniano fece confluire tutte le antiche leggi di Roma cercando di armonizzarle con le nuove che nel frattempo erano state promulgate. Il Codice di Giustiniano fu applicato nei territori italiani sottoposti all'autorit\u00e0 di Bisanzio, ma le seguenti invasioni barbariche le cancellarono dall'Occidente, riducendo il diritto romano a mero diritto comune\nIn seguito, l'insistenza degli imperatori romano-germanici di proclamarsi diretti successori dell'Impero romano, in particolare della Dinastia ottoniana di Sassonia favor\u00ec, anche grazie alle universit\u00e0, la reintroduzione del Diritto romano in Occidente, andando a rimpiazzare le tradizioni giuridiche degli invasori germanici.\nNel Regno di Sicilia il diritto romano fu reintrodotto per volont\u00e0 dell'imperatore Federico II con le due assise di Capua e Messina (1220-1221).\nA partire dalla met\u00e0 del XVI secolo, il diritto romano venne riscoperto e domin\u00f2 la pratica legale di molti paesi europei. Un sistema giuridico, in cui il diritto romano venne mescolato con elementi di Diritto canonico e di costume germanico, soprattutto con il \"diritto feudale\", divenne comune in tutta l'Europa continentale e conosciuto come lo \"ius commune\", termine che viene indicato nei sistemi giuridici anglosassoni come civil law.\nDiritto romano e tutela dei monumenti.\nLa protezione delle opere pubbliche e delle principali opere d'arte come anche, pi\u00f9 in generale, dell'intera consistenza cittadina era disciplinata da un insieme organico di statuti, leggi, costituzioni e provvedimenti risalenti gi\u00e0 alla prima et\u00e0 repubblicana. Nell'epoca classica si cre\u00f2 una nuova serie di cariche pubbliche che sovrintesero alla tutela di settori sempre pi\u00f9 specifici, regolando e inserendo in un sistema altamente efficiente una realt\u00e0 in precedenza gi\u00e0 presente, seppur in forma embrionale, anche nel mondo greco.\nLe tracce di come un tanto imponente sistema si sia trasmesso sino ai giorni nostri, influenzando la nascita delle prime moderne forme di protezione dei monumenti pubblici, sono fin troppo evidenti. Si pensi, per esempio, all'istituzione dei \"magistri aedificiorum et stratarum\" voluti, nella Roma del Quattrocento, da papa Martino V.\nDiritto romano oggi.\nOggi, il diritto romano non \u00e8 pi\u00f9 applicato nella giurisprudenza moderna, anche se negli ordinamenti giuridici di alcuni Stati come il Sudafrica e San Marino alcune parti si basano ancora sullo \"ius commune\". Tuttavia, anche se la giurisprudenza si basa su un codice, si applicano molte regole derivanti dal diritto romano: nessun codice ha completamente rotto i collegamenti con la tradizione romana. Piuttosto, le disposizioni del diritto romano sono state create su misura in un sistema pi\u00f9 coerente, espresso nella lingua nazionale di molti Stati. Per questa ragione, la conoscenza del diritto romano \u00e8 indispensabile per capire i sistemi giuridici contemporanei. Il diritto romano risulta spesso un argomento obbligatorio per gli studenti di legge nelle varie giurisdizioni di diritto civile.\nCome passo fondamentale verso l'unificazione del diritto privato negli Stati membri dell'Unione europea, viene cos\u00ec adottato il vecchio \"Ius Commune\", che era la base comune della pratica legale in tutto il mondo, permettendo poi molte varianti locali, ed \u00e8 sentito da molti come un modello basilare.\nDivisioni interne al diritto romano.\nIl diritto romano si suddivide in:\nBibliografia.\nLa ricostruzione dell'intero sistema di diritto romano \u00e8 basata sul ritrovamento di fonti giuridiche e storiche pi\u00f9 o meno complete. Di seguito, un elenco (certamente non esaustivo) delle principali fonti di produzione del diritto romano che ci sono pervenute:"}
{"id": "47367", "revid": "991694", "url": "https://it.wikipedia.org/wiki?curid=47367", "title": "Schindler's list", "text": ""}
{"id": "47368", "revid": "1428919", "url": "https://it.wikipedia.org/wiki?curid=47368", "title": "Network of European Worldshops", "text": "Network of European Worldshops (NEWS!) \u00e8 un'organizzazione che raccoglie 15 associazioni nazionali di 13 paesi europei. Rappresenta circa 2.500 Botteghe del mondo ed oltre 100.000 volontari. La rete \u00e8 nata dalla cooperazione di piccoli gruppi locali che hanno deciso di unire le forze istituendo le rispettive associazioni nazionali con lo scopo di scambiarsi le informazioni, imparare dall'esperienza altrui, ed acquisire maggiore visibilit\u00e0.\nNEWS! si occupa di: \nAttualmente solo la \"Vecchia Europa\" \u00e8 rappresentata in NEWS!. Ci\u00f2 nonostante NEWS! sta lavorando con diverse organizzazioni dei nuovi membri dell'Unione europea per renderli parte della Rete. Inoltre per avere una visione globale del movimento delle Botteghe del mondo NEWS! \u00e8 in contatto con organizzazioni partner in Nord America e Giappone, cos\u00ec come con le Botteghe dei produttori.\nIn Italia le organizzazioni di commercio equo e solidale socie di NEWS! sono Assobotteghe e CTM Altromercato."}
{"id": "47369", "revid": "1543377", "url": "https://it.wikipedia.org/wiki?curid=47369", "title": "Geddy Lee", "text": "L'origine del nome di scena (e successivamente nome legale) \"Geddy\", venne ispirato dal modo pesantemente accentato con cui la madre pronunciava il suo nome, \"Gary\". I genitori del musicista, infatti, erano polacchi sopravvissuti alla Shoah. Geddy Lee viene abitualmente chiamato dai suoi compagni di gruppo anche con il soprannome di Dirk.\nUn suo lavoro solista, \"My Favorite Headache\", \u00e8 stato pubblicato nel 2000. Oltre a comporre musiche (ma in alcuni casi ha anche scritto testi di canzoni), arrangiare ed esibirsi per i Rush, Lee ha prodotto dischi per diversi gruppi, tra cui i Rocket Science.\nAssieme ai suoi compagni Alex Lifeson e Neil Peart, Lee \u00e8 stato nominato Ufficiale dell'Ordine del Canada, il 9 maggio 1996. Il trio fu il primo gruppo rock a ricevere questa onorificenza. In qualit\u00e0 di membro del gruppo musicale Rush \u00e8 stato inserito nella Rock and Roll Hall of Fame nel 2013. A Lee \u00e8 stato intitolato un asteroide individuato nel 1990.\n\u00c8 apparso in un episodio dell'ottava stagione della sit-com \"How I Met Your Mother\" in cui interpreta se stesso.\nStile e abilit\u00e0.\nLa voce di Lee \u00e8 descritta come quella di un \"tenore incredibilmente acuto\". Le opinioni sulla sua voce, che \u00e8 da sempre un marchio di fabbrica dei Rush, sono piuttosto varie: Hit Parader lo ha definito il 13\u00ba miglior cantante heavy metal di sempre, mentre AllMusic ha etichettato la sua voce come \"un lamento Robert Plantesco\". Tuttavia, gi\u00e0 a partire dall'album \"Permanent Waves\", Geddy ha gradualmente cambiato il suo stile vocale per un suono pi\u00f9 pacato e meno acuto.\nRiconosciuto come uno dei pi\u00f9 grandi bassisti rock di sempre, \u00e8 noto per avere una tecnica superlativa ed ha contribuito allo sviluppo dello stile hard rock/progressive con le sue intricate linee di basso. \u00c8 incluso nella lista dei dieci migliori bassisti di tutti i tempi secondo \"Rolling Stone\", piazzandosi alla quarta posizione. \u00c8 stato fonte di ispirazione per altri noti bassisti come Steve Harris degli Iron Maiden, John Myung dei Dream Theater, Les Claypool dei Primus, e Cliff Burton dei Metallica.\nGi\u00e0 dalla fine degli anni settanta Geddy inizi\u00f2 a ricoprire anche il ruolo di tastierista nei Rush, ma sono gli anni ottanta il periodo in cui lo strumento prese davvero piede nel sound del gruppo (tanto che, in questo periodo, la chitarra di Lifeson diverr\u00e0 quasi soltanto uno strumento di accompagnamento). Negli anni novanta le sue parti di tastiera iniziarono gradualmente ad attenuarsi, fino ad essere notevolmente ridotte nei lavori degli ultimi anni."}
{"id": "47372", "revid": "767487", "url": "https://it.wikipedia.org/wiki?curid=47372", "title": "Minority Report", "text": "Minority Report \u00e8 un film del 2002 diretto da Steven Spielberg, liberamente tratto dall'omonimo racconto di fantascienza di Philip K. Dick \"Rapporto di minoranza\".\nLa pellicola ha a sua volta ispirato una serie televisiva omonima del 2015.\nTrama.\nNel 2054 la citt\u00e0 di Washington ha cancellato gli omicidi da ormai 6 anni grazie a un sistema chiamato \"Precrimine\". Basandosi sulle premonizioni di tre individui dotati di poteri extrasensoriali di precognizione amplificati, detti \"Precog\", la polizia riesce a impedire gli omicidi prima che essi avvengano e ad arrestare i potenziali \"colpevoli\". In questo modo non viene punito il fatto (che non avviene), bens\u00ec l'intenzione di compierlo e che porterebbe a concretizzarlo: \u00e8 un sistema delicato, osteggiato da molti, che per\u00f2 sembra funzionare senza intoppi. Almeno questo \u00e8 quello che pensa il capitano John Anderton, responsabile della sezione Precrimine. Impeccabile sul lavoro, nella vita privata Anderton \u00e8 invece dedito all'uso di droghe per superare il trauma della perdita del figlio Sean, scomparso senza lasciare traccia sei mesi prima della creazione del sistema Precrimine, e quello della separazione dalla moglie Lara (perch\u00e9 il marito le ricordava troppo il figlio).\nIl sistema Precrimine sta per essere utilizzato su scala nazionale, ma prima \u00e8 necessario dimostrare che sia assolutamente perfetto. Per questo motivo viene inviato sul posto l'ispettore federale Danny Witwer, alla ricerca di eventuali difetti del sistema. Anderton, sotto consiglio del suo capo, il presidente Lamar Burgess, fa buon viso a cattivo gioco, ma durante la visita dell'ispettore entra accidentalmente in contatto con una dei tre Precog, Agatha, che gli chiede se \"riesce a vedere\"; la Precog proietta delle immagini poco chiare riguardanti il tentato annegamento di una donna, aggressione gi\u00e0 sventata dalla Precrimine e il cui artefice \u00e8 gi\u00e0 sotto chiave.\nCercando di fare luce sulla faccenda, Anderton si accorge non solo che la \"vittima\" \u00e8 tuttora scomparsa, ma persino che le visioni di Agatha di quell'omicidio non sono state archiviate, anzi sono introvabili, cos\u00ec come anche altre visioni, sempre di Agatha. Nei giorni a seguire, Anderton, senza avere ancora colto il perch\u00e9 di quell'episodio, fa un'inquietante scoperta: il prossimo omicidio \"intercettato\" dai Precog verr\u00e0 commesso proprio da lui. Non conoscendo la propria vittima e nemmeno un possibile movente, Anderton si convince di essere preda di una macchinazione ordita da Witwer per sabotare il sistema e si d\u00e0 alla fuga mettendosi in cerca della sua vittima, Leo Crow, che stranamente non esiste in nessuna banca dati.\nBraccato dagli agenti della Precrimine, John si reca dalla dottoressa Iris Hineman, la donna che ha scritto il software del sistema e ha contribuito a creare i Precog: tre dei tanti figli di tossicomani dipendenti di una fantomatica droga che ha causato nei bambini gravi disturbi psichici, ai quali la donna ha cercato di porre rimedio; gli unici in grado di sopravvivere sono stati i tre Precog, ora dotati di capacit\u00e0 precognitive eccezionali. John chiede alla donna se sia possibile falsificare una previsione, ma lei gli rivela che il sistema \u00e8 infallibile e infalsificabile, tuttavia le previsioni dei tre Precog non sempre coincidono: di rado pu\u00f2 capitare che la Precog pi\u00f9 dotata, Agatha, veda l'omicidio in modo diverso dagli altri due (in quanto gemelli) e in questo caso il \"colpevole\" non arriva a uccidere la \"vittima\". Tale versione prende il nome di \"rapporto di minoranza\" e non viene mai registrata quando avviene perch\u00e9, seppure sia un difetto trascurabile, potrebbe mettere in dubbio l'infallibilit\u00e0 del sistema. La dottoressa Hineman consiglia quindi ad Anderton di scaricare questo rapporto di minoranza dall'unico posto dove sia registrato, ovvero dalla mente di Agatha, per vedere se esista qualche possibilit\u00e0 che l'omicidio commesso dall'uomo non avvenga.\nL'ex poliziotto, dopo essersi fatto faticosamente trapiantare dei nuovi occhi per non essere riconosciuto dalle scansioni oculari disseminate per la citt\u00e0, si infiltra nel distretto della Precrimine, avendo conservato uno dei suoi occhi originali per aprire le porte di sicurezza. Cerca di leggere nella mente di Agatha, facendosi aiutare dall'addetto ai Precog, ma arrivano gli agenti: Witwer ha infatti scoperto dai video dell'omicidio anche la presenza di Agatha sul luogo del delitto. John dopo essere scappato con la ragazza rendendo il sistema inutilizzabile, la porta da un suo conoscente hacker affinch\u00e9 si colleghi alla sua mente e scarichi il suo \"rapporto di minoranza\". Tuttavia Anderton apprende con rammarico che tale rapporto, in questo caso, non esiste: l'omicidio \u00e8 preconizzato anche da Agatha. Indagando nella mente della ragazza, Anderton e l'hacker cercano di far luce anche sul misterioso caso della donna annegata, Ann Lively, registrando la visione che la perseguita, che per\u00f2 si interrompe bruscamente prima che possa rivelare qualcosa di diverso dalle visioni sullo stesso omicidio avute dagli altri due Precog.\nNuovamente braccato dai suoi ex colleghi, Anderton si d\u00e0 alla fuga e, ricollegando passo passo la visione che lo vede omicida, riesce a trovare Leo Crow. Arrivato insieme ad Agatha nella sua camera d'albergo, scopre una foto di suo figlio, insieme a quelle di altri bambini, gettate sul letto; tutto fa pensare che Crow sia un assassino pedofilo che ha rapito e ucciso Sean. Arrivato Crow, quest'ultimo viene aggredito da Anderton e tenuto poi sotto tiro, ma John - convinto da Agatha - decide di cambiare il destino che lo vede come carnefice e lo risparmia, volendo smentire la predizione. A questo punto Crow confessa di essere un prigioniero ingaggiato per costruire una montatura contro di lui in cambio di una ricompensa per la sua famiglia e invita con insistenza l'ex poliziotto ad ucciderlo. Anderton vuole sapere il nome del mandante, ma nella colluttazione che segue parte un colpo e Crow, come previsto, muore per mano di Anderton. L'uomo riesce a fuggire con la ragazza, mollando la pistola, che sar\u00e0 recuperata dopo da Witwer.\nIntanto lo stesso Witwer si incontra con Burgess nell'appartamento di John e gli rivela - dopo aver mostrato il filmato di Agatha recuperato dall'hacker - che esistono due versioni dell'aggressione Ann Lively, con l'unica differenza che il vento soffia in direzioni diverse e che anche l'omicidio di Crow \u00e8 stato costruito a regola d'arte per incastrare Anderton, dicendo che il tutto \u00e8 collegato. Il federale arriva quindi a sospettare qualcuno ai vertici della Precrimine, uno dei pochi capaci di accedere ai tre Precog e alla banca dati in cui sono memorizzate le loro visioni. Il presidente per\u00f2 si rivela essere lui stesso l'artefice di tutta questa macchinazione: dopo aver ucciso Witwer con la pistola di John, la ripulisce e lascia che l'omicidio venga attribuito a quest'ultimo. Anderton si rifugia con Agatha nel cottage di Lara (non sapendo che la donna ha avvisato Burgess di nascosto vedendolo arrivare) e qui John comincia a intuire che il complotto \u00e8 correlato alla sua indagine sull'omicidio di Ann Lively, che si scopre essere la madre di Agatha, riuscendo a convincere di ci\u00f2 l'ex moglie. Tuttavia prima che ulteriori chiarimenti possano essere fatti, la Precrimine irrompe nell'abitazione e arresta Anderton che viene inviato alle celle di contenimento con l'accusa di omicidio e rimettono Agatha con gli altri Precog.\nPoco prima dell'inizio della conferenza stampa indetta dalla Precrimine per annunciare l'estensione a scala nazionale, Lara fa visita a Burgess e gli chiede se avesse mai conosciuto Ann Lively: egli nega, ma subito dopo, involontariamente, si tradisce. La donna si reca al contenimento e, dopo aver minacciato il secondino con una pistola, fa uscire il suo ex marito e gli racconta ci\u00f2 che ha scoperto. Anderton finalmente capisce ogni cosa e telefona a Burgess mentre, contestualmente, con la collaborazione di un agente suo vecchio amico, fa proiettare sullo schermo della conferenza quanto proviene dalla mente di Agatha (che adesso ha chiarito la sua visione-ricordo dell'omicidio della madre). Ann era una drogata cronica uccisa perch\u00e9, una volta disintossicata, aveva rivendicato la figlia sottratta, rischiando cos\u00ec di distruggere il sistema della Precrimine, che non avrebbe potuto funzionare con l'assenza di un Precog; dopo il fallito omicidio, con colpevole arrestato, Burgess si present\u00f2 alla donna vestito come il killer e la affog\u00f2, lasciando credere che lei fosse semplicemente scomparsa.\nNella Precrimine anche gli agenti assistono al video e improvvisamente viene mostrato una nuova visione dove John \u00e8 la vittima e Lamar il killer. Lamar dopo aver caricato una vecchia pistola trova John, che gli dice che se lo uccide sar\u00e0 arrestato e se lo risparmia dimostrer\u00e0 che la Precrimine non funziona. Il presidente allora si suicida, cambiando cos\u00ec la visione dei Precog. La Precrimine viene pertanto smantellata, mentre chi \u00e8 stato incarcerato grazie ad essa viene rilasciato e solo tenuto d'occhio occasionalmente. I tre Precog vanno a vivere in una casa lontanissima dalla civilt\u00e0 e da altre menti umane, mentre John Anderton, tornato insieme all'ex moglie, \u00e8 in attesa di un secondo figlio.\nProduzione.\n\"Minority Report\" \u00e8 stato il primo film nel quale Steven Spielberg ha collaborato con la Twentieth Century Fox.\nConcezione.\nLa produzione acquis\u00ec i diritti di \"Rapporto di minoranza\", breve racconto di Philip K. Dick, con l'intento di realizzare il seguito del film \"Atto di forza\". Venne pertanto stesa una prima sceneggiatura da Gary Goldman e Ronald Shusett, nella quale il personaggio interpretato da Arnold Schwarzenegger avrebbe guidato una sezione operativa alla prevenzione dei crimini, avvalendosi delle premonizioni dei mutanti marziani.\nSuccessivamente, 20th Century Fox acquist\u00f2 il progetto e lo affid\u00f2 a Steven Spielberg, che assieme allo sceneggiatore Scott Frank dapprima abbozz\u00f2 una versione de \"Il braccio violento della legge\" ambientata nel futuro, quindi cambi\u00f2 nuovamente la trama e affid\u00f2 il ruolo di protagonista a Tom Cruise. \nTre mesi prima di iniziare le riprese, il regista Steven Spielberg convoc\u00f2 un gruppo di futurologi perch\u00e9 immaginassero per lui un 2054 credibile. Tra costoro v'erano esperti del MIT, del dipartimento di ricerca biomedica alla difesa, di software e di realt\u00e0 virtuale. \nCast.\nPer il ruolo di Danny Witwer (interpretato da Colin Farrell) sono stati considerati Matt Damon e Javier Bardem. Quest'ultimo ha rifiutato la parte. Meryl Streep doveva far parte del film, ma poi rinunci\u00f2 al progetto.\nNelle sequenze all'interno della metropolitana compaiono in un breve cameo i registi Paul Thomas Anderson e Cameron Crowe: quest'ultimo \u00e8 l'uomo che, leggendo il giornale, riconosce Tom Cruise come Anderton. Dietro di lui compare, in un altro cameo, l'attrice Cameron Diaz. I due registi hanno entrambi realizzato film con Cruise; la Diaz ha recitato con lui proprio in \"Vanilla Sky\", film di Crowe dell'anno precedente in cui appare Spielberg sempre in un altro cameo.\nEffetti speciali.\nL'automobile guidata dal protagonista \u00e8 una Lexus 2054, \"concept car\" realizzata appositamente per il film dall'omonima casa giapponese; era stato il regista Spielberg a chiedere a Lexus di disegnare un mezzo che potesse prefigurare una sportiva della met\u00e0 del XXI secolo.\nColonna sonora.\nIl brano che si sente durante l'analisi delle immagini delle previsioni dei \"Precog\" \u00e8 tratto dall'\"Incompiuta\" di Franz Schubert. Nella scena in cui rientra a casa Anderton, la musica distensiva che si ascolta \u00e8 tratta dal secondo movimento della \"Patetica\" di Piotr Illich Tchaikovsky, mentre quando Anderton e Agatha scappano per andare a cercare Leo Crow, la musica di sottofondo \u00e8 \"Moon River\".\nOpere derivate.\nLa pellicola ha ispirato la serie TV \"Minority Report\" del 2015."}
{"id": "47374", "revid": "1005847", "url": "https://it.wikipedia.org/wiki?curid=47374", "title": "Giovanni Gronchi", "text": "Gi\u00e0 sottosegretario all'Industria nel Governo Mussolini, fu Ministro dell'agricoltura, dell'industria e del commercio nei governi Bonomi II, Bonomi III e De Gasperi I e fu il primo democristiano ad essere eletto Presidente della Repubblica.\nCome Capo dello Stato ha conferito l'incarico a quattro Presidenti del Consiglio: Antonio Segni (1955-1957), Adone Zoli (1957-1958), Amintore Fanfani (1958-1959) e Fernando Tambroni (1960); ha nominato un solo senatore a vita, Giuseppe Paratore, nel 1957 e nove Giudici della Corte costituzionale, nel 1955 Enrico De Nicola, Gaetano Azzariti, Tomaso Perassi, Giuseppe Capograssi e Giuseppe Castelli Avolio, nel 1956 Biagio Petrocelli, nel 1957 Aldo Mazzini Sandulli, nel 1960 Costantino Mortati e nel 1961 Giuseppe Chiarelli.\nBiografia.\nGiovinezza ed educazione.\nSuo padre, Sperandio, era contabile di un panificio e, per arrotondare, faceva il piazzista di salumi. Milit\u00f2 nelle organizzazioni giovanili cattoliche, assumendo incarichi direttivi ed esprimendo simpatia per le tesi moderniste di Romolo Murri. Frequent\u00f2 il liceo classico Andrea da Pontedera di Pontedera e si laure\u00f2 in lettere all'Universit\u00e0 degli Studi di Pisa quale allievo della Scuola normale superiore. Tra il 1911 e il 1915 insegn\u00f2 filosofia nei licei di Parma, Massa-Carrara, Bergamo e Monza; partecip\u00f2 alla Prima guerra mondiale come ufficiale di fanteria, guadagnando una medaglia d'argento e una di bronzo al valor militare.\nFondazione del Partito Popolare Italiano ed esordi in politica.\nIl 18 gennaio 1919 Gronchi partecip\u00f2 alla riunione di fondazione del Partito Popolare Italiano, convocata da don Luigi Sturzo all'albergo Santa Chiara di Roma e, dopo il primo congresso svoltosi a Bologna dal 14 al 16 giugno dello stesso anno, entr\u00f2 a far parte della direzione del partito; nello stesso anno venne eletto deputato. Nel 1920 venne chiamato a dirigere la Confederazione italiana dei lavoratori di orientamento cattolico; l'anno dopo venne eletto per la seconda volta alla Camera dei deputati.\nSottosegretario all'Industria nel governo Mussolini, si dimise dall'incarico allorch\u00e9 il PPI usc\u00ec dalla maggioranza governativa (1923). Nel 1924 Gronchi, insieme a Giuseppe Spataro e Giulio Rodin\u00f2, fece parte del triumvirato che resse il Partito Popolare a seguito delle dimissioni di Luigi Sturzo e fu rieletto deputato.\nNel 1925 gli fu attribuito un insospettabile elogio, da parte di Piero Gobetti, sulla rivista \"La Rivoluzione liberale\": \u00abPer uno spirito spregiudicato \u00e8 una fortuna incontrare a un congresso popolare un uomo come Gronchi. Nessun altro cattolico ha la sua finezza e agilit\u00e0 parigina, n\u00e9 la sua devozione al pensiero moderno, n\u00e9 il suo culto per lo spirito di contraddizione, provvidenza e sale della societ\u00e0\u00bb.\nGronchi partecip\u00f2 alla secessione dell'Aventino e, nel 1926, con l'adozione delle leggi fascistissime (R.D. n. 1848/26), fu dichiarato decaduto dal mandato parlamentare. Successivamente si appart\u00f2 dalla vita politica e prima lavor\u00f2 come rappresentante di commercio e poi intraprese iniziative industriali. Rimasto vedovo della prima moglie, nel 1941 si spos\u00f2 con Carla Bissatini, di venticinque anni pi\u00f9 giovane.\nGronchi fondatore della DC e leader della corrente di sinistra.\nIl 29 settembre del 1942, Gronchi, insieme ad alcuni esponenti politici cattolici, quali Alcide De Gasperi, Achille Grandi, Piero Malvestiti, Giuseppe Brusasca ed altri, prese parte alla prima riunione clandestina propedeutica alla fondazione della Democrazia Cristiana, nell'abitazione di Giorgio Enrico Falck, noto imprenditore milanese. Il 19 marzo 1943 il gruppo si riun\u00ec a Roma, in casa di Giuseppe Spataro, per discutere e approvare il documento, redatto da De Gasperi, \"Le idee ricostruttive della Democrazia Cristiana\", considerato l'atto di fondazione ufficiale del nuovo partito.\nNel secondo e nel terzo governo Bonomi Gronchi fu nominato Ministro dell'Industria e fu confermato in tale incarico anche nel governo De Gasperi I.\nEletto deputato all'Assemblea Costituente (1946) e alla Camera dei deputati nel 1948 e nel 1953, Gronchi, insieme a Giuseppe Dossetti, Amintore Fanfani e Giorgio La Pira, fu il maggior esponente della corrente di sinistra del suo partito. In un convegno, organizzato a Pesaro nel 1948, giunse a definire la vittoria elettorale del 18 aprile \u00abil pi\u00f9 grosso equivoco dei ceti conservatori, industriali e agrari\u00bb e fu immediatamente sconfessato da Alcide De Gasperi; quando replic\u00f2 sulla \"Libert\u00e0\", a lui vicina, tale testata fu definita dalla direzione della DC \u00abun quotidiano di opposizione\u00bb.\nFu eletto Presidente della Camera dei deputati nella I e nella II legislatura, forse per distoglierlo dalla politica attiva, in quanto titolare di una carica istituzionale. Ci\u00f2 non gli imped\u00ec di assumere un atteggiamento critico verso il Patto Atlantico e di essere tra i primi assertori, in ambito democristiano, del superamento della politica centrista di De Gasperi e di un avvicinamento al Partito Socialista di Pietro Nenni.\nElezione alla Presidenza della Repubblica.\nAll'elezione del Presidente della Repubblica del 1955, il segretario nazionale della DC, Amintore Fanfani candid\u00f2 il Presidente del Senato Cesare Merzagora, che non raccoglieva l'unanimit\u00e0 dei consensi del partito democristiano a causa delle divisioni interne in chiave antifanfaniana e antiscelbiana ed era stato eletto come indipendente, sia pure nelle liste DC.\nAl secondo scrutinio, la sinistra DC si espresse per Gronchi, che raggiunse 127 voti. Essendo allora chiaro il fallimento della candidatura Merzagora, anche i voti dell'opposizione di sinistra confluirono su Giovanni Gronchi (terzo scrutinio). Dopo un vano tentativo di convincerlo al ritiro, Fanfani fu costretto a candidare ufficialmente il Presidente della Camera alla massima carica dello Stato. Il 29 aprile 1955, al quarto scrutinio, Gronchi venne eletto Presidente della repubblica con 658 voti su 883, compresi i suffragi della destra monarchica.\nCome presidente della Camera, tocc\u00f2 a lui presiedere la seduta comune e leggere a voce alta le schede con il suo nome che via via gli venivano porte e continu\u00f2 a leggerle fino alla fine. Si interruppe solo pochi istanti, quando un applauso del Parlamento segn\u00f2 il raggiungimento del \"quorum\". Gronchi si alz\u00f2 allora dallo scranno e, con in mano una scheda, ringrazi\u00f2 l'assemblea con un breve inchino. Poi sedette di nuovo e continu\u00f2 a leggere le schede con una certa tensione della voce. Quando ebbe letto l'ultima scheda preg\u00f2 al microfono il vicepresidente della Camera, Giovanni Leone, di procedere allo scrutinio e di proclamare il risultato. Fra gli applausi si alz\u00f2 e guadagn\u00f2 l'uscita.\nLeone ufficializz\u00f2 poco dopo l'elezione del nuovo Capo dello Stato e ne venne poi eletto successore come presidente della Camera. Secondo il regolamento, quando Gronchi si alz\u00f2 e si ritir\u00f2 nel suo ufficio, anche il Presidente del Senato Merzagora \u2013 che gli era vicino \u2013 lasci\u00f2 il posto al vice presidente del Senato, che sedette accanto al vicepresidente Leone.\nPolitica estera del Presidente.\nDurante il suo mandato, Gronchi tent\u00f2 di adottare una politica estera di equidistanza tra i blocchi, personale e parallela a quella governativa, ma trov\u00f2 l'opposizione della Farnesina e dei governi alleati della NATO.\nAlla vigilia del suo viaggio per Washington, dette un'intervista al \"The Christian Science Monitor\" in cui proponeva l'unione delle due Germanie e la loro neutralizzazione per vent'anni; successivamente, all'insaputa del governo, Gronchi comunic\u00f2 tale proposta all'ambasciatore sovietico Bogolomov, che si disse interessato, anche a nome del Cremlino. Tale iniziativa \u2013 che avrebbe sicuramente trovato contrariet\u00e0 negli Stati Uniti \u2013 suscit\u00f2 la reazione negativa dei pi\u00f9 influenti membri del governo (il presidente Antonio Segni, il vice Giuseppe Saragat e il ministro Gaetano Martino): questi ultimi, in un tempestoso colloquio al Quirinale, costrinsero Gronchi a tornare sui suoi passi, proprio alla vigilia del suo viaggio a Washington.\nUn altro momento acuto di crisi si ebbe nel marzo del 1957, quando il Presidente Gronchi scrisse personalmente una lettera indirizzata al presidente degli Stati Uniti Dwight Eisenhower contenente rilevanti obiettivi di politica estera. La lettera fu redatta senza che fosse consultato preventivamente il governo, ma soltanto trasmessa per la controfirma successiva del ministro competente. Tale prassi, oltre ad essere irrituale, avrebbe ingenerato un pericoloso precedente interpretativo della norma costituzionale italiana, autorizzando \"de facto\" il presidente della Repubblica ad indicare al governo le linee da adottare in politica estera. Onde evitare pericolosi \u00abscivolamenti\u00bb verso il presidenzialismo, pertanto, l'allora Ministro degli Esteri Gaetano Martino, previo scambio di note con il Presidente del Consiglio Antonio Segni, decise di ritenere il messaggio del Capo dello Stato e di non inoltrarlo al destinatario statunitense.\nGronchi, tuttavia, non rinunci\u00f2 alla sua diplomazia personale, ma con esiti irrilevanti. Prepar\u00f2 con cura un suo viaggio a Mosca (febbraio 1960), sperando di trovare un'interlocuzione sui suoi progetti di mediazione dell'Italia nei rapporti Est-Ovest e, soprattutto, sul problema tedesco, ma si trov\u00f2 di fronte l'atteggiamento ironico e tracotante di Nikita Krusciov, che lo irrise di fronte alla stampa provocando una messa a punto della diplomazia italiana a viaggio concluso. L'episodio \u00e8 stato descritto da Tito Lucrezio Russo, in \"Parla il Capo dello Stato\": \u00abCon telespresso segreto del 15 febbraio 1960 diramato dalla Farnesina alle Ambasciate italiane operanti in ambito Nato, avente per oggetto la visita del Presidente a Mosca, fu sottolineato che il tono della discussione era stato polemico, pur non essendo mancati degli spunti costruttivi per il miglior chiarimento di alcune posizioni sovietiche. Krusciov \u2013 prosegu\u00ec la nota \u2013 aveva accusato il Governo italiano di essere troppo legato alla politica americana, riferendosi anche alle installazioni di missili e, circa la Germania, di essere troppo ligio alle tesi di Konrad Adenauer. Lo statista sovietico aveva prefigurato una confederazione dei due Stati tedeschi, subordinata all'irreale, preventiva rinunzia di uno di essi (chiaramente inimmaginabile per quello comunista) al proprio sistema politico\u2013sociale, con Berlino come capitale ed avente lo status di \"citt\u00e0 libera\". Alla precisa domanda di Gronchi se fosse giusto creare tale status senza sentire prima le popolazioni interessate, Krusciov aveva replicato: \"Noi non siamo obbligati a sentire il parere di Berlino occidentale\"\u00bb.\nMaggior successo, in politica estera, ebbe il suo appoggio personale alle aperture terzomondiste del ruolo economico dell'Italia operate dal presidente dell'Eni, Enrico Mattei, proprio in quegli anni.\nTentativi di apertura a sinistra.\nGronchi mir\u00f2 ad inserire i socialisti nella maggioranza parlamentare, ma ottenne effetti opposti, con conseguenze destabilizzanti.\nIl suo dissenso con la linea politica del centrismo degasperiano si manifest\u00f2 gi\u00e0 al suo insediamento, quando tent\u00f2 di accettare le dimissioni presentategli dal Presidente del Consiglio Scelba solo a titolo di cortesia. L'apertura al PSI, tuttavia, non era attuabile, in vigenza del patto d'unit\u00e0 d'azione tra socialisti e comunisti. Anche il successivo governo Segni, infatti, fu sorretto da una maggioranza di centro.\nNuove prospettive si aprirono dopo i fatti di Ungheria, con la denuncia del patto d'unit\u00e0 d'azione da parte dei socialisti. Ma, alla caduta del primo governo Segni (maggio 1957), a seguito del ritiro dell'appoggio del PSDI, l'unica soluzione alla crisi si profil\u00f2 con la formazione di un monocolore democristiano, senza maggioranza precostituita. Gronchi tent\u00f2 la strada del \u00abgoverno del presidente\u00bb (gi\u00e0 percorsa dal suo predecessore Einaudi, con il governo Pella), affidando l'incarico ad Adone Zoli, un elemento non di spicco della DC, per guadagnarsi l'appoggio esterno dei socialisti. Tuttavia, le condizioni poste da Pietro Nenni per appoggiare il nuovo governo non poterono essere accettate dal Presidente del Consiglio incaricato.\nAdone Zoli riusc\u00ec a ottenere la fiducia del Parlamento solo con l'appoggio dei monarchici e quello della destra neofascista, determinante, sia pure per un solo voto, alla Camera dei deputati; di conseguenza, il 10 giugno 1957 present\u00f2 le sue dimissioni, che furono accolte da Gronchi con riserva. Il Presidente della Repubblica, per risolvere nuovamente la crisi, inaugur\u00f2 l'esperienza del mandato esplorativo, che affid\u00f2 al Presidente del Senato Cesare Merzagora, ma che si concluse con un nulla di fatto. Onde evitare una situazione di ingovernabilit\u00e0, quindi, Gronchi fu costretto a convincere Zoli a ritirare le dimissioni e a restare in carica fino al termine della legislatura (1958). La comunicazione di ci\u00f2 alle Camere, da parte di Zoli, non comport\u00f2 un nuovo voto di fiducia.\nI risultati delle elezioni politiche del 1958 condussero alla formazione del secondo governo Fanfani, composto da democristiani e socialdemocratici, con l'appoggio esterno dei repubblicani che, pur denominato di centrosinistra, vedeva i socialisti ancora all'opposizione. Tale esecutivo ebbe breve vita e and\u00f2 in crisi il 15 febbraio 1959. Gli successe un nuovo governo Segni, monocolore con l'appoggio esterno del PLI e i voti (non determinanti) di monarchici e MSI.\nNel 1960 Gronchi sub\u00ec la personalit\u00e0 del capo dei servizi segreti militari (il SIFAR), generale Giovanni de Lorenzo, che aveva saputo conquistare la sua fiducia con lo spauracchio di un ipotetico rapimento del Capo dello Stato in Corsica, asseritamente ordito da Randolfo Pacciardi, gi\u00e0 Ministro della Difesa, con la collaborazione dell'OAS. Forte del \u00absuccesso\u00bb di aver sventato un complotto inesistente, De Lorenzo ebbe mano libera nel promuovere una colossale opera di schedatura (157.000 fascicoli, di cui pi\u00f9 di 30.000 giudicati poi \u00abillegali\u00bb dalla commissione militare d'inchiesta presieduta dal generale Beolchini) che riguardavano parlamentari, sindacalisti, dirigenti di partito, industriali, funzionari e alti prelati.\nNel febbraio 1960, il PLI ritir\u00f2 il suo appoggio al secondo governo Segni, che fu costretto a dimettersi. Dopo alcuni infruttuosi tentativi di esponenti indicati dal partito di maggioranza relativa, Gronchi incaric\u00f2 Fernando Tambroni, suo uomo di fiducia della corrente di sinistra, con l'incarico di formare un nuovo \u00abGoverno del Presidente\u00bb, senza una maggioranza predefinita, ma di apertura a sinistra. Il governo monocolore Tambroni ottenne la fiducia della Camera con il determinante appoggio esterno dei deputati del MSI. Immediatamente, i ministri Giorgio Bo, Giulio Pastore e Fiorentino Sullo, appartenenti alla sinistra della DC, si dimisero, costringendo Tambroni a fare altrettanto.\nIl presidente Gronchi, nell'accettare le dimissioni dei tre, si riserv\u00f2 di decidere su quelle dell'intero governo e, nel frattempo, incaric\u00f2 vanamente Amintore Fanfani di ricomporre una maggioranza di centro. Gronchi, allora, respinse le dimissioni di Tambroni e lo rimand\u00f2 al Senato per completare la procedura del voto di fiducia, che questi ottenne, sempre con l'appoggio determinante dei missini. In tale occasione, Tambroni, modificando le dichiarazioni precedenti, afferm\u00f2 che l'esecutivo avrebbe provveduto soltanto all'ordinaria amministrazione fino all'approvazione dei bilanci, entro il 31 ottobre 1960.\nDal Parlamento la tensione politica si diffuse nelle piazze poche settimane dopo, quando i missini decisero di convocare il sesto congresso del partito a Genova, citt\u00e0 da cui era partita l'insurrezione del 25 aprile. Ci\u00f2 produsse scontri in diverse citt\u00e0 d'Italia, in particolare, nella stessa Genova, a Licata e a Reggio Emilia, dove la polizia apr\u00ec il fuoco sui manifestanti, uccidendo cinque persone. Tambroni fu costretto a rassegnare le dimissioni e l'incarico fu poi affidato ad Amintore Fanfani, che riusc\u00ec a comporre un governo monocolore democristiano appoggiato dai partiti del centro democratico, con l'astensione non concordata dei socialisti e dei monarchici.\nSolo dopo il Congresso nazionale, di Napoli, nel 1962, con Fanfani al Governo e con Aldo Moro alla segreteria, la Democrazia Cristiana approv\u00f2 con ampia maggioranza la linea di collaborazione con il Partito Socialista Italiano, in un dibattito al quale Gronchi fu estraneo. Subito dopo, Fanfani pot\u00e9 formare il suo quarto governo, questa volta di coalizione (DC-PSDI-PRI e con l'appoggio esterno del PSI), iniziando cos\u00ec l'esperienza delle maggioranze di centrosinistra.\nFine del mandato presidenziale e morte.\nLe tensioni fra Gronchi e gli esponenti principali del suo partito gli pregiudicarono la rielezione ad un secondo mandato, cui avrebbe ambito con l'appoggio del presidente dell'Eni Enrico Mattei. Secondo il giornalista Renzo Trionfera, Mattei avrebbe messo a disposizione un miliardo di lire per corrompere alcuni parlamentari al fine di rieleggerlo. Il segretario politico della Democrazia Cristiana, Aldo Moro, che non vedeva di buon occhio tali manovre, propose invece al partito la candidatura di Antonio Segni, che fu eletto Presidente della Repubblica al nono scrutinio (1962). Nei primi otto scrutini, Gronchi riusc\u00ec comunque a ottenere tra i 20 e i 45 voti, pur non essendo il candidato ufficiale del suo partito.\nL'11 maggio 1962 cess\u00f2 il settennato (il suo giuramento, infatti, era avvenuto l'11 maggio 1955) e Gronchi divenne senatore di diritto e a vita. Mor\u00ec il 17 ottobre del 1978, ma la notizia pass\u00f2 in secondo piano in quanto i giornali e i mass media furono completamente dedicati all'elezione di Karol Wojty\u0142a quale nuovo Pontefice, avvenuta il giorno prima.\nGronchi \u00e8 sepolto nel cimitero della Misericordia di Pontedera.\nOnorificenze.\nOnorificenze italiane.\nNella sua qualit\u00e0 di Presidente della Repubblica italiana \u00e8 stato, dall'11 maggio 1955 all'11 maggio 1962:\nCavaliere dell'Ordine di Vittorio Veneto - Dec. 31 maggio 1975\nPersonalmente \u00e8 stato insignito di:"}
{"id": "47375", "revid": "106456", "url": "https://it.wikipedia.org/wiki?curid=47375", "title": "Oscar Luigi Scalfaro", "text": "Fu eletto deputato ininterrottamente dal 1946 al 1992, quando, durante la sua presidenza della Camera dei deputati, fu eletto presidente della Repubblica Italiana. \nIn precedenza era stato ministro dell'Interno nel Governo Craxi I, nel Governo Craxi II e nel Governo Fanfani VI, fu anche ministro dell'Istruzione nel Governo Andreotti II.\nCome capo dello Stato ha conferito l'incarico a sei presidenti del Consiglio: Giuliano Amato (1992-1993), Carlo Azeglio Ciampi (1993-1994), Silvio Berlusconi (1994-1995), Lamberto Dini (1995-1996), Romano Prodi (1996-1998) e Massimo D'Alema (1998-2000).\nDurante la sua presidenza si svolse l'inchiesta Mani pulite e si ebbe l'ingresso in politica di Silvio Berlusconi.\nBiografia.\nOrigini.\nEra figlio del barone Guglielmo (Napoli, 1888 \u2013 Novara, 1963) e di Rosalia Ussino (Canelli, 1880 \u2013 Novara, 1963). Gli Scalfaro, famiglia originaria della Calabria (Sambiase ora Lamezia Terme), erano decorati del titolo di barone sul cognome. Questo era stato concesso da Gioacchino Murat all'antenato catanzarese Raffaele Aloisio Scalfaro, comandante la Legione Provinciale di Calabria Ultra, con il decreto N.\u00b0 2135 del 2 giugno 1814. Raffaele avrebbe in seguito presieduto il consiglio di guerra che nel 1815 condann\u00f2 a morte lo stesso Murat.\nAveva una sorella, Concetta (Novara, 1916 \u2013 Novara, 2000), che aveva sposato Gaudenzio Cattaneo (Castelletto sopra Ticino, 1915 \u2013 Messina, 1994), sindaco di Stresa. Il padre era nato a Napoli il 21 dicembre 1888 e si era trasferito a Novara nel 1914 dove lavorava come impiegato delle Poste, mentre la madre era piemontese; ci\u00f2 indusse Scalfaro a definirsi, nell'occasione di una visita di stato negli Stati Uniti d'America, figlio dell'Unit\u00e0 d'Italia.\nAncora dodicenne Scalfaro s'iscrisse alla GIAC (Giovent\u00f9 Italiana di Azione Cattolica), appartenenza che ha sempre ostentato (port\u00f2 sempre all'occhiello della giacca il distintivo tondo dell'Azione Cattolica visibile anche quando, appena eletto alla massima carica pubblica italiana, fece in televisione le brevi dichiarazioni di rito).\nSi form\u00f2 in ambienti cattolici e sin da giovanissimo partecip\u00f2 all'attivit\u00e0 dell'Azione Cattolica, in un periodo in cui questa organizzazione veniva avversata dal fascismo. In particolare fu attivo negli ambienti della FUCI, che in quegli anni raccolse i maggiori esponenti della futura classe dirigente cattolica. Durante la lotta partigiana, ebbe contatti con il mondo degli antifascisti. Il 16 settembre 1951 presso l'Oasi Santa Maria degli Angeli di Erba fece la professione dei consigli evangelici alla presenza dei fondatori dell'istituto dei Missionari della regalit\u00e0 di Cristo. Nel 1957 prese attivamente parte al I Congresso eucaristico diocesano di Sansepolcro, su invito del vescovo mons. Domenico Bornigia.\nEra terziario francescano.\nSpos\u00f2 a Novara il 26 dicembre 1943 Marianna Inzitari (Arena, 1924 \u2013 Novara, 1944), la quale mor\u00ec per un embolo poco tempo dopo aver dato alla luce la loro unica figlia. Alla bambina, chiamata Gianna Rosa, nata il 27 novembre 1944, venne cambiato il nome in Marianna, successivamente alla morte della madre, avvenuta il 14 dicembre 1944..\nAttivit\u00e0 di magistrato.\nLaureatosi in Giurisprudenza all'Universit\u00e0 Cattolica del Sacro Cuore di Milano il 2 giugno 1941, fu chiamato alle armi e assegnato al 38\u00ba Reggimento di Fanteria a Tortona. Sottotenente di Commissariato in Sicilia, fu congedato, in quanto magistrato, nell'ottobre del 1942. Entr\u00f2 poi nei ruoli della Magistratura.\nDopo il 25 aprile 1945 fece richiesta per entrare nelle Corti straordinarie di Assise, composte da giuristi volontari (per una durata prevista di sei mesi), istituite il 22 aprile su richiesta degli angloamericani per porre un freno ai processi sommari del dopoguerra contro i fascisti, talora degenerati in veri e propri linciaggi.\nDal 1\u00ba maggio 1945 fu, giovanissimo, consulente tecnico giuridico del Tribunale d'emergenza di Novara, un tribunale speciale per giudicare i criminali fascisti e i collaborazionisti, poi anche pubblico ministero\nIl 15 e 28 giugno 1945, si tennero i processi che vedevano imputati, per \u00abcollaborazione con il tedesco invasore\u00bb e omicidio plurimo, l'ex prefetto di Novara Enrico Vezzalini e i militi Arturo Missiato, Domenico Ricci, Salvatore Santoro, Giovanni Zeno, Raffaele Infante. La voce della presenza di Scalfaro nel processo a Vezzalini, spesso agitata per motivi di polemica politica, pare destituita di fondamento da varie ricerche d'archivio. Per i sei imputati fu chiesta la condanna a morte, eseguita il 23 settembre 1945. In un processo successivo (16 luglio 1945), la stessa pena venne comminata per le stesse imputazioni anche nei confronti dell'imputato Giovanni Pompa, con sentenza eseguita il 21 ottobre 1945.\nIn qualit\u00e0 di pubblico ministero presso queste corti, Scalfaro richiese l'applicazione della condanna capitale nei confronti di Salvatore Zurlo. La condanna tuttavia non fu eseguita a causa dell'accoglimento del ricorso in cassazione proposto dal condannato e suggerito, a quanto sostenne Scalfaro, da lui stesso.\nSecondo Scalfaro, nella vigenza del codice di guerra, non era stato possibile trovare un appiglio per evitare la richiesta di condanna alla pena capitale. La figlia di Domenico Ricci racconta che Scalfaro conosceva bene la famiglia Ricci, in quanto \"abitava nella stessa palazzina al piano di sopra\". In merito la stessa dichiar\u00f2: \u00abHo scritto a Scalfaro per sapere se mio padre era colpevole o innocente [...] Scalfaro una mattina presto mi telefona, un sabato o una domenica, due parole: stia tranquilla perch\u00e9 suo padre dal Paradiso pregher\u00e0 per lei. Tutto qua... questa \u00e8 la spiegazione\u00bb. Scalfaro, a sua volta, dichiar\u00f2: \u00abNon ho elementi per rispondere a questa persona. Io l'ho citata pi\u00f9 volte quando parlavo di questi temi [...] non si pu\u00f2 mai chiedere a una figlia, che aveva dieci anni allora, di dire: certamente mio padre ha fatto dei delitti gravi\u00bb.\nCome membro dell'Assemblea Costituente, Scalfaro promosse l'abolizione della pena di morte dall'ordinamento giuridico della Repubblica Italiana. Abolizione applicata, durante il suo settennato, anche al codice penale militare di guerra.\nPrimi passi in politica.\nArriv\u00f2, prima dell'inizio della carriera politica, alla carica di presidente dell'Azione Cattolica della diocesi di Novara e delegato regionale per il Piemonte.\nAlle elezioni per l'Assemblea Costituente si present\u00f2 candidato come indipendente nella lista della DC, dopo che a livello nazionale era stato deciso l'appoggio aperto della gerarchia ecclesiastica e delle organizzazioni cattoliche al partito, in funzione di resistenza alla possibile conquista del potere da parte dei social-comunisti (Fronte popolare). Fu eletto con oltre quarantamila preferenze, un numero rilevante per i tempi e superiore al risultato ottenuto da personaggi politici del collegio come Giuseppe Pella e Giulio Pastore.\nLasci\u00f2 la toga per la politica nel 1946: fu eletto a Torino, fra i pi\u00f9 giovani nelle file della Democrazia Cristiana, all'Assemblea Costituente che doveva redigere una nuova Carta Costituzionale. In seguito dichiar\u00f2 in un libro di non avere mai avuto vocazione per la politica e di essersi trovato alla Costituente senza avere alcuna attrattiva per \"quel mestiere\".\nAnticomunista e antifascista, s'iscrisse finalmente alla DC e partecip\u00f2 alla battaglia politica del 1948 senza abbandonare per questo l'Azione Cattolica che, presieduta da Luigi Gedda, appoggiava la DC con Comitati Civici istituiti per l'occasione; ottenne oltre cinquantamila preferenze.\nSecondo un resoconto annotato da Pietro Nenni nel suo diario, il 4 dicembre 1952, durante le tumultuose fasi parlamentari legate alla proposta di legge democristiana meglio nota come \"legge truffa\", mentre gi\u00e0 la polemica fra gli schieramenti era al calor bianco, Scalfaro propose che la Camera dei deputati \"sedesse in permanenza, domenica compresa...\". Messa ai voti la proposta di Scalfaro, per usare le parole di Nenni \u00ab [...] tutto fin\u00ec con un pugilato come non si era mai visto. Volarono perfino le palline del banco delle commissioni. Ci furono parecchi contusi e un ferito grave, un usciere.\u00bb\nAnni cinquanta/sessanta.\nPoliticamente Scalfaro fu inizialmente schierato all'ala destra della Democrazia Cristiana. Pur avendo sempre goduto di grande stima (ricambiata) da parte di Alcide De Gasperi, il suo punto di riferimento fu Mario Scelba che durante il suo governo lo chiam\u00f2 a ricoprire (fu il suo primo incarico di governo) il ruolo di sottosegretario alla Presidenza del Consiglio e al Turismo e spettacolo. Questo incarico gli procur\u00f2 molte noie (e molta pubblicit\u00e0). Nelle competenze del sottosegretario c'era anche quella censoria nei confronti dei film, la cui ammissione al circuito nazionale poteva essere negata se considerati contrari alla pubblica decenza o ammessa solo a condizione che alcune scene (poche o tante che fossero) venissero \"tagliate\". In risposta al suo operato in tale campo vi fu un fiorire di attacchi ironici da parte della stampa laica che lo gratific\u00f2 dei nomignoli pi\u00f9 bizzarri e sarcastici. Contro di lui si spesero penne come Giovannino Guareschi e Curzio Malaparte.\nNel 1958 Mario Scelba form\u00f2 nella DC una \"corrente\" (Centrismo popolare) di politici conservatori che aveva come referenti principali, oltre a lui stesso, che ne era il \"leader\", Guido Gonella, Roberto Lucifredi, Mario Martinelli e Oscar Luigi Scalfaro, tutti componenti il Comitato di direzione. La corrente aveva ne \"Il Centro\" il suo organo di stampa, e verr\u00e0 sciolta dal suo stesso \"leader\" otto anni dopo.\nCoerente alla sua concezione anticomunista, all'inizio degli anni sessanta Scalfaro si oppose fermamente alla cosiddetta \"apertura a sinistra\" cio\u00e8 all'ingresso del Partito Socialista Italiano nella compagine governativa (centro-sinistra). In questa battaglia interna al partito ebbe come alleato Giulio Andreotti e la sua corrente. L'alleanza con il partito di Pietro Nenni, auspicata dall'allora Presidente della Repubblica Giovanni Gronchi, fu poi realizzata da Amintore Fanfani e da Aldo Moro a partire dal 1963: Scalfaro avvers\u00f2 la costituzione del Moro I minacciando di non votare la fiducia, posizione dalla quale fece un passo indietro dopo un richiamo dell'Osservatore romano al mantenimento dell'unit\u00e0 della DC. Successivamente, secondo il principio per cui tutto il partito doveva essere rappresentato, Scalfaro fu ministro dei trasporti nel Moro III (1966-68), carica che mantenne con il \"balneare\" Leone II, da giugno a dicembre 1968.\nPeriodo di ombra.\nL'avvento del centro-sinistra aveva segnato il declino definitivo del suo referente Mario Scelba e nell'aprile del 1969 Scalfaro fond\u00f2, all'interno della DC, una sua corrente, \"Forze libere\", ma la scarsa adesione al congresso del partito svoltosi a giugno di quell'anno (meno del 3% dei voti e quattro seggi) non fu incoraggiante: la corrente verr\u00e0 sciolta ufficialmente quattro anni dopo. Ricopr\u00ec nuovamente l'incarico di Ministro dei trasporti e dell'aviazione civile nel primo governo presieduto da Giulio Andreotti nel 1972 e quello di Ministro della Pubblica Istruzione nel secondo governo Andreotti lo stesso anno.\nNel 1972 polemizz\u00f2 aspramente contro i socialisti, il cui neo segretario Francesco De Martino auspicava per il governo \"equilibri pi\u00f9 avanzati\", cio\u00e8 l'ingresso del PCI nella maggioranza di governo. Si batt\u00e9 altrettanto vigorosamente contro l'approvazione della legge Fortuna-Baslini, che introdusse il divorzio in Italia e fu un sostenitore del ricorso al referendum abrogativo della stessa legge, promosso dalla DC guidata da Amintore Fanfani, su richiesta delle gerarchie ecclesiastiche: il 12 maggio 1974, tuttavia, vinsero i \"NO\".\nCome esponente dell'ala destra della DC, nella seconda met\u00e0 degli anni settanta la sua figura nel quadro politico generale rimase un po' in ombra, e in quel periodo ebbe come unica carica istituzionale la vicepresidenza della Camera dei deputati (da ottobre 1975), che mantenne per quasi otto anni.\nNel 1977 fu tra i firmatari, insieme a Mariotto Segni, Severino Citaristi, Giuseppe Zamberletti, Bartolo Ciccardini e un altro centinaio di esponenti democristiani, di un documento con il quale si chiedeva al partito di abbandonare la linea politica portata avanti dal segretario Benigno Zaccagnini e di chiudere, contrariamente alla linea intrapresa (e che andava in direzione del cosiddetto \"compromesso storico\"), qualsiasi apertura nei confronti del Partito Comunista Italiano; i \"Cento\", come furono chiamati dalla stampa, diedero vita alla corrente \"Proposta\", che intendeva \"garantire ai suoi aderenti di essere rappresentati negli organi del partito e del governo\".\nRitorno alla ribalta.\nNell'agosto 1983 fu chiamato da Craxi a ricoprire una delle cariche pi\u00f9 delicate e prestigiose del governo: la titolarit\u00e0 del Ministero dell'interno, carica che mantenne ininterrottamente fino al luglio del 1987. Il suo periodo al Viminale fu segnato da eventi di una certa gravit\u00e0, fra i quali la strage del Rapido 904 (dicembre 1984), l'omicidio dell'economista Ezio Tarantelli da parte delle Brigate Rosse (marzo 1985) e appunto la recrudescenza dell'attivit\u00e0 della mafia, che nel 1985 tent\u00f2 l'omicidio del giudice Carlo Palermo e uccise importanti esponenti delle forze dell'ordine in Sicilia.\nAnni dopo, nel periodo di massima polemica durante Tangentopoli, in un fax da Hammamet Bettino Craxi gli imput\u00f2 la proposta di emanazione della direttiva PCM n. 4012/1 del 10 gennaio 1986, in materia di gestione delle spese, che nel corso delle indagini sullo scandalo SISDE si riteneva contenere \"un aspetto discutibile e rischioso\". Nel 1989 fu nominato presidente della commissione d'inchiesta sulla ricostruzione in Irpinia dopo il terremoto del 1980: un incarico che impegn\u00f2 Scalfaro per due anni.\nEletto presidente della Camera dei deputati il 24 aprile del 1992, rest\u00f2 per poco tempo in questa carica. Pochi giorni dopo Francesco Cossiga si dimise dalla carica di Presidente della Repubblica con due mesi di anticipo rispetto alla scadenza del suo mandato e l'elezione del suo successore si trascin\u00f2 in una serie di votazioni parlamentari senza risultato (Forlani e Vassalli non raggiunsero il \"quorum\"); la strage di Capaci dette uno scossone alla vita politica italiana e Scalfaro, sino ad allora considerato un \"outsider\" nella corsa al Quirinale, fu eletto alla massima carica istituzionale del Paese subito dopo il tragico evento. \"Sponsor\" politico di Scalfaro fu allora Marco Pannella, \"leader\" del Partito Radicale.\nSecondo Indro Montanelli, quando Giovanni Falcone venne ucciso insieme alla moglie e alla scorta, gi\u00e0 la scelta si andava restringendo verso le cosiddette \"candidature istituzionali\", cio\u00e8 Giovanni Spadolini, allora Presidente del Senato, e Scalfaro Presidente della Camera; anche Giulio Andreotti rivestiva un ruolo istituzionale in quel momento, come Presidente del Consiglio uscente (degli ultimi 3 anni della precedente legislatura), ma la sua candidatura sarebbe stata fermata da Craxi. Per Spadolini, sempre secondo questa interpretazione, ad opporsi alla candidatura sarebbe stato Ciriaco De Mita, ma poi avrebbe prevalso fra i democristiani la convinzione che per quanto \"anomalo\" Scalfaro sarebbe pur stato un democristiano al Quirinale, mentre secondo Massimo D'Alema il PDS lo vot\u00f2 perch\u00e9 se non avesse votato Scalfaro poi sarebbe riaffiorata la candidatura di Andreotti.\nPresidente della Repubblica.\nIl 25 maggio 1992 Scalfaro fu eletto capo dello Stato (al sedicesimo scrutinio) con 672 voti, espressi dai democristiani, dai socialisti, dai socialdemocratici, dai liberali, dal PDS, dai Verdi, dai Radicali e da La Rete. La Lega Nord diede 75 voti al suo candidato Gianfranco Miglio, il Movimento Sociale 63 voti a Cossiga, mentre Rifondazione Comunista diede 50 voti allo scrittore Paolo Volponi.\nNella XI legislatura.\nIl presidente inizi\u00f2 il suo settenato con il disattendere la candidatura di Craxi a Palazzo Chigi, rivendicata dal \"leader\" socialista sulla base di un preciso accordo in tal senso con il segretario della DC Forlani. Scalfaro prefer\u00ec nominare Presidente del Consiglio Giuliano Amato, scegliendo da una terna di nomi (Amato-De Michelis-Martelli), sottopostagli dallo stesso Craxi; uscendo dalla Sala alla Vetrata al Quirinale, quest'ultimo dichiar\u00f2 ai giornalisti televisivi di aver affermato che la lista era \u00ab [...] da intendersi (...) in ordine non solo alfabetico\u00bb. Dalle memorie di Enzo Scotti si apprende che Gaetano Gifuni, segretario generale della Presidenza della Repubblica, avrebbe contattato sia Scotti (DC) sia Martelli (PSI) per sondare la possibilit\u00e0 di una nomina nelle \"seconde file\" dei due principali partiti della coalizione di governo, allo scopo di propiziare un avvicendamento generazionale alla guida dei rispettivi partiti. Il presidente accompagn\u00f2 la riluttanza di Craxi a dimettersi dalla segreteria del PSI con le parole \u00abchi ha salito le scale del potere deve saperle discendere con uguale dignit\u00e0\u00bb. \nIl 5 marzo 1993 il governo Amato var\u00f2 un decreto legge (il \u00abdecreto Conso\u00bb, da Giovanni Conso, il ministro della giustizia che lo propose), che depenalizzava il finanziamento illecito ai partiti, e che non fu firmato da Scalfaro: per la prima volta nella storia repubblicana il Presidente della Repubblica rifiut\u00f2 di firmare un decreto-legge, ritenendolo incostituzionale. Pochi giorni dopo, al referendum del 18 aprile 1993 gli elettori votarono in massa a favore dell'introduzione del sistema elettorale maggioritario. Fu un segnale politico molto forte della sempre pi\u00f9 crescente sfiducia nei confronti della politica tradizionale: il governo Amato, intravedendo nel risultato del referendum un segnale di sfiducia nei suoi confronti, rassegn\u00f2 le dimissioni il 21 aprile. Il Parlamento non riusc\u00ec a formare un nuovo governo politico: Scalfaro decise perci\u00f2 di affidare la presidenza del Consiglio al governatore della Banca d'Italia Carlo Azeglio Ciampi, dando vita al governo Ciampi. \nIl rifiuto di firmare il decreto Conso sul finanziamento illecito dei partiti mise Scalfaro alla testa del moto popolare di ostilit\u00e0 verso il \"Parlamento degli inquisiti\", e - dopo il referendum che abrog\u00f2 il sistema proporzionale - fu tra quelli che spinse per una legge elettorale nuova, in cui il Parlamento operasse \"sotto dettatura\" dell'esito elettorale. \nIl caso dei Fondi riservati del SISDE.\nNel 1993 scoppi\u00f2 lo \"scandalo SISDE\", relativo alla gestione di fondi riservati, che giunse a coinvolgere anche la Presidenza della Repubblica. Partita dalla bancarotta fraudolenta di un'agenzia di viaggi i cui titolari erano funzionari del servizio segreto del Viminale, un'inchiesta della magistratura fece emergere fondi \"neri\" per circa 14 miliardi depositati a favore di altri 5 funzionari; ci furono l'intervento del Consiglio superiore della magistratura per dissidi fra il magistrato che indagava e il suo procuratore capo, quello della commissione parlamentare d'inchiesta sui servizi segreti, presieduta da Ugo Pecchioli, e quello del ministro dell'interno Nicola Mancino, e tutti si misero a indagare sull'operato del Servizio mentre a San Marino venivano individuati altri 35 miliardi di uguale sospetta provenienza. Nel frattempo la figlia di Scalfaro, Marianna, fu fotografata in compagnia dell'architetto Adolfo Salab\u00e9 (la vera ragione dell'incontro era il suo progetto per l'arredamento del palazzo del Quirinale e l'appartamento di rappresentanza nella Palazzina del Presidente), sospettato di intrattenere affari per lui eccessivamente vantaggiosi con l'ente e che nel 1996 patteggi\u00f2 la pena per le diverse imputazioni ricevute.\nI funzionari fornivano versioni di uso \"regolare\" dei fondi riservati, ma in ottobre uno degli indagati, Riccardo Malpica, ex direttore del servizio e agli arresti da due giorni, afferm\u00f2 che Mancino e Scalfaro gli avrebbero imposto di mentire; aggiunse inoltre che il SISDE avrebbe versato ai ministri dell'interno 100 milioni di lire ogni mese. La sera del 3 novembre 1993 Scalfaro si present\u00f2 in televisione, a reti unificate e interrompendo la telecronaca diretta della partita di Coppa UEFA tra il Cagliari e la squadra turca del Trabzonspor, con un messaggio straordinario alla nazione. In esso pronunci\u00f2 l'espressione \"Non ci sto\", parl\u00f2 di \"gioco al massacro\" e diede una chiave di lettura dello scandalo come di una rappresaglia nei suoi confronti da parte della classe politica travolta da Tangentopoli.\nNei giorni successivi i funzionari furono indagati per il reato di \"attentato agli organi costituzionali\", accusa dalla quale furono prosciolti nel 1996 per decorrenza dei termini (ma senza formula piena). Nel 1994 i funzionari furono poi condannati, dimostrando la fondatezza delle accuse di Scalfaro e nel 1999, concluso il settennato, Scalfaro fu denunciato da Filippo Mancuso per presunto abuso d'ufficio relativamente al suo periodo come Ministro dell'interno e sempre sull'ipotesi di illecita percezione dei detti 100 milioni al mese; circa l'effettiva percezione vi erano state diverse versioni di Malpica, e la denuncia di Mancuso provoc\u00f2 numerose prese di posizione, come quella di Oliviero Diliberto, in quel momento Guardasigilli, il quale ricord\u00f2 che la Procura di Roma aveva comunicato il 3 marzo 1994 che \u00ab [...] nei confronti dell'onorevole Scalfaro non sussiste alcun elemento di fatto dal quale emerga un uso non istituzionale dei fondi\u00bb.\nLo stesso Scalfaro, del resto, nel maggio 1994, durante una visita al santuario di Oropa, aveva ammesso la percezione di tali fondi: \u00abSfido chiunque a dimostrare che chi \u00e8 stato ministro dell'interno, e non solo io, ha dato una lira fuori dai fini istituzionali\u00bb. La sortita aveva provocato una richiesta trasversale di spiegazioni da parte di esponenti di Forza Italia, Partito Democratico della Sinistra e Alleanza Nazionale, ma il Quirinale, almeno nell'immediato, tacque.\nNella XII legislatura.\nAppena approvati i decreti attuativi della nuova legge elettorale (cosiddetto Mattarellum), sciolse le Camere e, per la prima volta nella storia repubblicana, respinse le dimissioni del governo che usualmente, in questi casi, rimaneva in carica solo per gli affari correnti.\nDopo le elezioni del 1994, in seguito alla vittoria elettorale del Polo delle Libert\u00e0, al momento in cui Silvio Berlusconi stava predisponendo la lista dei ministri, Scalfaro ritenne sgraditi alcuni nomi, tra cui spiccava la nomina di Cesare Previti (che era indagato ma non ancora condannato) al Ministero della giustizia, che fu quindi spostato alla Difesa e sostituito da Alfredo Biondi nel ruolo di Guardasigilli. In un colloquio preliminare con il futuro presidente del Consiglio, a Scalfaro fu attribuita la frase \u00abDevo insistere: per motivi di opportunit\u00e0 quel nome non pu\u00f2 andare\u00bb.\nIl comune favore riservatogli dai nuovi partiti emersi dal crollo della cosiddetta \"Prima Repubblica\" si spacc\u00f2 quando, nel dicembre del 1994, a seguito delle dimissioni del governo uscito dalle elezioni di sei mesi prima, rifiut\u00f2 di sciogliere nuovamente le Camere - come invece richiesto dal premier uscente Berlusconi - affinch\u00e9 si tentasse la formazione di un nuovo governo. Intervistato nel 2011 da Stefano Rodot\u00e0, Scalfaro dichiar\u00f2 che a suo avviso, qualora avesse accolto la richiesta di Berlusconi, avrebbe fatto \"un passo in favore di una parte\", venendo meno al suo dovere d'imparzialit\u00e0. Nello specifico, l'azione del presidente si bas\u00f2 sul dettame costituzionale secondo il quale, una volta eletto dal popolo sovrano, \u00e8 il Parlamento a esercitare la sovranit\u00e0; a sostegno della sua iniziativa fu ricordato che la Costituzione prevede che la funzione di deputati e senatori della Repubblica sia esercitata senza vincoli di mandato, per cui \u00e8 consentito cambiare schieramento e appoggiare formazioni politiche diverse dalla lista in cui si \u00e8 stati eletti. Quando Scalfaro svolse le consultazioni, ascolt\u00f2 anche le componenti interne ai partiti per comprendere se vi erano in Parlamento i voti per un'ipotesi di \"governo tecnico\": ricevutane rassicurazione - anche grazie all'opposizione dei presidenti delle Camere Carlo Scognamiglio e Irene Pivetti alla fine anticipata della legislatura - nel messaggio di fine anno invit\u00f2 Berlusconi a un passo indietro, promettendo che il nuovo governo avrebbe avuto un incarico a termine e sarebbe stato presieduto da un uomo di fiducia dello stesso Berlusconi, che indic\u00f2 il proprio Ministro del tesoro Lamberto Dini.\nIl governo Dini rappresent\u00f2 il primo esempio di governo tecnico, in quanto composto esclusivamente da ministri e sottosegretari non appartenenti alla politica attiva; esso dur\u00f2 dal gennaio 1995 al maggio 1996 e nel corso dell'anno si assistette a un suo progressivo spostamento verso il centro-sinistra, che vinse le successive elezioni anticipate del 1996. Lo snodo decisivo per tale spostamento fu la sfiducia individuale votata al ministro della giustizia Filippo Mancuso: questi, accusato di aver dato corso a una serie di ispezioni ministeriali nei confronti dei giudici che indagavano su Berlusconi, si difese in Senato con un feroce discorso in cui attaccava proprio il Quirinale.\nIl governo Dini promosse anche la legge sulla \"par condicio\": l'indicazione era stata espressa proprio dal Quirinale e il termine latino prescelto era stato impiegato in pi\u00f9 di una pubblica esternazione da Scalfaro stesso, per affermare l'esigenza della parit\u00e0 delle armi comunicative sulle reti televisive per tutti gli attori politici.\nNella XIII legislatura.\nIl 16 maggio 1996 il Presidente della Repubblica confer\u00ec l'incarico di formare il nuovo governo a Romano Prodi. Il 21 ottobre 1998 il successivo governo D'Alema I giur\u00f2 al Quirinale nelle mani del Presidente della Repubblica\nScalfaro \u00e8 stato l'unico capo dello Stato (tra quelli cessati dalla carica) della storia dell'Italia unita a non aver nominato alcun senatore a vita, a causa di un problema legato all'interpretazione della Costituzione: non \u00e8 chiaro, infatti, se il limite di 5 senatori a vita sia da intendersi come limite massimo di nomine a disposizione di ciascun presidente, oppure a disposizione del presidente della Repubblica come figura istituzionale (quindi comprendendo anche quelli nominati dai predecessori). Il presidente Scalfaro si mantenne fedele alla seconda interpretazione, a differenza dei suoi due predecessori Pertini e Cossiga, che avevano nominato 5 senatori a vita ciascuno.\nIl suo mandato presidenziale si concluse il 15 maggio 1999.\nNomine presidenziali.\nOscar Luigi Scalfaro non nomin\u00f2 alcun senatore a vita.\nAttivit\u00e0 successive alla Presidenza della Repubblica e morte.\nTerminato il suo mandato di Presidente della Repubblica, Scalfaro divenne senatore a vita in quanto Presidente emerito della Repubblica, aderendo al gruppo misto. Nel corso della XIV Legislatura ha presentato numerosi disegni di legge riguardanti l'emigrazione e ha manifestato il dissenso soprattutto per la proposta di riforma costituzionale avanzata dalla Casa delle Libert\u00e0 e dal terzo governo Berlusconi.\nDa senatore a vita si \u00e8 dedicato soprattutto a girare l'Italia, partecipando a numerosi incontri sulla difesa della Carta costituzionale, il no alla guerra e l'impegno dei cattolici in politica. Ha, inoltre, dato avvio assieme ad alcuni giovani collaboratori (Alberto Gambino, Stefano Magnaldi, Mattia Stella) a iniziative nel campo della formazione dei giovani alla vita politica (tra queste in particolare il Laboratorio per la polis, rete di cultura e formazione politica).\nDal 2002 al giugno 2011 ha ricoperto anche la carica di Presidente dell'Istituto Nazionale per la Storia del Movimento di Liberazione in Italia.\nDurante la primavera del 2006 \u00e8 stato Presidente del Comitato \"Salviamo la Costituzione\" e a capo del Comitato per il No al referendum costituzionale, composto dai partiti del centro-sinistra, dalle principali organizzazioni sindacali, dai Comitati Dossetti, dalle associazioni ASTRID, Libert\u00e0 e Giustizia, ANPI, ACLI, Giovani per la Costituzione, Laboratorio per la polis e altri. Promosse dunque una bocciatura per via referendaria, poi avvenuta con il 61,3% dei voti il 25 e 26 giugno 2006. In questa veste \u00e8 stato nuovamente oggetto delle critiche del centrodestra, promotore della riforma poi bocciata, insieme al suo successore al Quirinale Carlo Azeglio Ciampi, anche lui schieratosi per il No al \"referendum\" (tuttavia successivamente, poich\u00e9 ancora in carica al Quirinale fino al mese di maggio).\nIn apertura della XV Legislatura e sino all'elezione alla presidenza di Franco Marini \u00e8 stato Presidente provvisorio del Senato della Repubblica in forza del regolamento del Senato che assegna la presidenza provvisoria al senatore pi\u00f9 anziano. Il 19 maggio 2006, come gi\u00e0 aveva anticipato, ha votato la fiducia al governo Prodi II. Durante la XV legislatura ha votato pi\u00f9 volte in favore del governo Prodi e della maggioranza di centro-sinistra, anche in occasioni determinanti e con voti di fiducia.\nNel 2007 ha aderito al Partito Democratico, pur non iscrivendovisi, ed \u00e8 stato presidente del Comitato pro Veltroni-Franceschini nel Lazio per le primarie del 14 ottobre 2007. Ha presieduto l'associazione \"Salviamo la Costituzione\" nata dall'omonimo comitato costituitosi nel 2006.\nNel 2008, con l'avvio della XVI Legislatura ha rinunciato per motivi di salute a presiedere provvisoriamente l'assemblea, cedendo l'onere al senatore a vita Giulio Andreotti, pi\u00f9 anziano anagraficamente tra i senatori presenti e disponibili. Nel settembre 2011 \u00e8 stato chiesto al sindaco di Roma Gianni Alemanno di conferirgli la cittadinanza onoraria.\nL'allora Presidente della Repubblica Oscar Luigi Scalfaro, in epoca recente venne accusato di aver mentito alla procura di Palermo il 15 dicembre 2010, circa la trattativa Stato-Mafia, cos\u00ec come sostenuto anche dal pm antimafia Nino Di Matteo. Inoltre avrebbe imposto in prima persona la sostituzione del \"dittatore\" (cos\u00ec chiamato nella missiva di Cosa Nostra) Nicol\u00f2 Amato, secondo molti, tra i quali lo stesso Amato, in seguito alla lettera \"minacciosa e anonima\" emessa e inviata da Cosa nostra a vari esponenti, tra cui politici e ecclesiastici il 17 febbraio 1993.\n\u00c8 morto nel sonno il 29 gennaio 2012, a Roma all'et\u00e0 di 93 anni. Per suo volere le esequie sono state celebrate l'indomani in forma privata, anzich\u00e9 con funerale di Stato come previsto dalla legge per i presidenti emeriti della Repubblica. In seguito il feretro venne trasportato e inumato presso il cimitero di Cameri, nel novarese.\nLa casa di famiglia a Novara \u00e8 diventata una struttura di accoglienza per poveri. \u00c8 stato cos\u00ec realizzato il desiderio dell'ex Presidente della Repubblica che, pochi giorni prima di morire, nel 2012, don\u00f2 l'abitazione alla Comunit\u00e0 di Sant'Egidio, chiedendo che diventasse appunto un rifugio per bisognosi.\nRiferimenti nella cultura di massa.\nEssendo vedovo, durante il suo settennato Scalfaro compariva, nelle uscite ufficiali, con al fianco la figlia Marianna. Nubile, riservata, elegante e di grande cultura, Marianna Scalfaro assolse tutte le funzioni che il protocollo riserva alla \"prima donna\" del Quirinale.\nIl caso del \"prendisole\".\nConsiderato persona di rigide vedute, il 20 luglio 1950, all'inizio della sua attivit\u00e0 parlamentare, Scalfaro fu protagonista di un episodio che fece molto scalpore, poi divenuto noto come \"il caso del prendisole\". Il fatto ebbe luogo nel ristorante romano \"da Chiarina\", in via della Vite, quando, insieme ai colleghi di partito Umberto Sampietro e Vittoria Titomanlio, Scalfaro ebbe un vivace alterco con una giovane signora, Edith Mingoni in Toussan, da lui pubblicamente ripresa in quanto il suo abbigliamento, che ne mostrava le spalle nude, era da lui ritenuto sconveniente.\nSecondo una ricostruzione - poi smentita dall'interessato - de \"Il Foglio\", la signora si sarebbe tolta un bolerino a causa del caldo e Scalfaro avrebbe attraversato la sala per gridarle: \u00ab\u00c8 uno schifo! Una cosa indegna e abominevole! Lei manca di rispetto al locale e alle persone presenti. Se \u00e8 vestita a quel modo \u00e8 una donna disonesta. Le ordino di rimettere il bolerino!\u00bb. Sempre secondo questa fonte, Scalfaro sarebbe uscito dal locale e vi sarebbe rientrato con due poliziotti. L'episodio termin\u00f2 perci\u00f2 in questura, ove la donna, militante del Movimento Sociale Italiano, querel\u00f2 Scalfaro e il collega Sampietro per ingiurie.\nLa vicenda tenne banco sui giornali e riviste italiane per lungo tempo: la stampa laica accusava Scalfaro di \"moralismo\" e \"bigottismo\", quella cattolica lo difendeva. Intervennero nella polemica molti personaggi noti, come il giornalista Renzo Trionfera, il latinista Concetto Marchesi e altri. Alla Camera furono presentate interrogazioni parlamentari nell'attesa di una delibera sull'autorizzazione a procedere (della cui competente Giunta Scalfaro stesso era membro) contro i due parlamentari a seguito della querela sporta dalla signora. Peraltro, poich\u00e9 la Mingoni aveva dichiarato la sua militanza politica, nella richiesta di autorizzazione a procedere si afferma che dai parlamentari sarebbe stata chiamata \"fascista\" e minacciata di denuncia per apologia del fascismo.\nLa faccenda, scrive Marzio Breda, fu poi \"distorta ad arte\", tanto che \"la sua lontana rampogna a una donna incrociata in un ristorante, che lui aveva rimproverato per una scollatura troppo audace\" fu \"trasformata in un concreto \u00abschiaffo\u00bb\": \"un aneddoto perfetto per l'immagine di cattolico medievale e codino - sottinteso: ipocrita - che gli cucirono addosso. In pi\u00f9, associato al suo modo di stare sulla scena pubblica, alle sciarpe indossate \u00abcome la stola di un vescovo\u00bb e al linguaggio dai toni predicatori e r\u00e9tro tipici della sua formazione, contribuiva a completare la caricatura da insopportabile satrapo\".\nIl padre della Mingoni in Toussan (un colonnello a riposo, pluridecorato e gi\u00e0 appartenente all'Aeronautica militare) ritenendo offensiva nei confronti della figlia una frase pronunciata da Scalfaro durante un dibattito parlamentare, lo sfid\u00f2 a duello; al padre subentr\u00f2 poi come sfidante il marito della signora, anch'egli ufficiale dell'aeronautica. La sfida, che avrebbe violato la legge vigente, fu respinta, la qual cosa, risaputa pubblicamente, fece indignare Antonio De Curtis, in arte Tot\u00f2, del quale il quotidiano socialista \"Avanti!\" pubblic\u00f2 una vibrante lettera aperta a Scalfaro. Nella missiva, il comico napoletano rimproverava a Scalfaro un comportamento prima villano e poi codardo.\nIl processo per la querela non fu mai celebrato per l'amnistia intervenuta tre anni dopo ().\nLa signora Mingoni rifer\u00ec a distanza di anni che quell'episodio le avrebbe \"rovinato la vita\" mentre, successivamente, Scalfaro si sarebbe rimproverato \u00ab [...] d'essere andato oltre la giusta misura\u00bb nella vicenda.\nOnorificenze.\nOnorificenze italiane.\nNella sua qualit\u00e0 di Presidente della Repubblica italiana \u00e8 stato, dal 28 maggio 1992 al 15 maggio 1999:\nPersonalmente \u00e8 stato insignito di:"}
{"id": "47381", "revid": "767487", "url": "https://it.wikipedia.org/wiki?curid=47381", "title": "Alex Lifeson", "text": "Biografia.\nFiglio di immigrati serbi, Lifeson \u00e8 cresciuto a Toronto: il nome d'arte del chitarrista non \u00e8 altro che la traduzione in inglese del proprio cognome. Un suo album solista, intitolato \"Victor\", \u00e8 stato pubblicato nel 1996. Lifeson ha anche prodotto album per altri artisti; oltre che partecipare alla composizione delle musiche per i Rush ha occasionalmente anche scritto testi di canzoni. Al di fuori all'attivit\u00e0 strettamente artistica, Lifeson \u00e8 proprietario e direttore di una piccola azienda che si occupa di progettazione, ingegnerizzazione e produzione di oggettistica in ambito musicale (The Omega Concern). In quanto chef, inoltre, \u00e8 comproprietario di un ristorante a Toronto (The Orbit Room); possiede anche un brevetto di volo.\nLifeson si dedica anche alla pittura: le stampe autografe di alcune sue opere sono state realizzate per varie edizioni del programma di raccolta fondi (denominato \"A Brush of Hope\") organizzato dalla \"Kidney Foundation of Canada\". Alex Lifeson viene abitualmente chiamato dai suoi compagni di gruppo anche con il soprannome di Lerxst.\nAssieme ai suoi compagni Geddy Lee e Neil Peart, Lifeson \u00e8 stato nominato Ufficiale dell'Ordine del Canada il 9 maggio 1996. Il trio \u00e8 stato il primo gruppo rock a ricevere questa onorificenza. In qualit\u00e0 di membro del gruppo musicale Rush \u00e8 stato inserito nella Rock and Roll Hall of Fame nel 2013. A Lifeson \u00e8 stato intitolato un asteroide individuato nel 1990.\nNel 2003, ha interpretato s\u00e9 stesso in una sitcom canadese intitolata \"Trailer Park Boys\". La notte del capodanno 2003, Lifeson, suo figlio e sua nuora sono stati arrestati in un hotel di Naples (Florida). Lifeson, dopo essere intervenuto in un alterco tra suo figlio e la polizia, \u00e8 stato accusato di aver assalito un vice-sceriffo, in quella che \u00e8 stata descritta come una rissa tra ubriachi.\nStile e abilit\u00e0.\nLifeson \u00e8 noto per i suoi caratteristici riff, l'utilizzo di effetti elettronici e di insolite strutture di accordi e una gran quantit\u00e0 di equipaggiamento usato negli anni. Durante la sua giovinezza fu ispirato da chitarristi come Jimi Hendrix, Pete Townshend, Jeff Beck, Eric Clapton e Jimmy Page.\nNegli anni settanta egli incorpor\u00f2 nel suo stile chitarristico elementi di musica classica e spagnola.\nRidotta la sua importanza nella musica del gruppo a causa del grande utilizzo delle tastiere di Geddy Lee negli anni ottanta, la chitarra di Alex \u00e8 tornata in risalto a partire dagli anni novanta.\nLifeson \u00e8 anche in grado di suonare altri strumenti a corda come bouzouki, mandola e mandolino. Nei concerti dei Rush ha eseguito spesso dei cori e ha utilizzato bass pedals e tastiere.\nLifeson \u00e8 stato incluso nella lista dei migliori 100 chitarristi secondo \"Rolling Stone\".\nIl suo assolo nel brano \"Working Man\" \u00e8 stato eletto il novantaquattresimo miglior assolo di sempre da Guitar World."}
{"id": "47388", "revid": "287204", "url": "https://it.wikipedia.org/wiki?curid=47388", "title": "Maglorio", "text": "Origine e diffusione.\nNome di scarsissima diffusione, che riprende quello di un santo di origine gallese, vescovo in Bretagna, Maglorio di Dol; la sua forma latina, \"Maglorius\", \u00e8 un adattamento del nome celtico \"Maglor\u012bx\", un composto avente il possibile significato di \"principe-re\" o \"re dei principi\". Altre fonti ipotizzano una connessione alla radice germanica \"magin\" (\"potenza\"), tuttavia non \u00e8 attestato alcun nome simile nell'onomastica germanica.\nDa \"Maglor\u012bx\" potrebbe essere derivato, come ipocoristico, il nome \"Maclou\" (oggi Maclovio).\nOnomastico.\nL'onomastico si festeggia il 24 ottobre, in onore di san Maglorio, abate a Lammeur e poi vescovo di Dol in Bretagna, vissuto tra il 525 e il 605."}
{"id": "47390", "revid": "1305772", "url": "https://it.wikipedia.org/wiki?curid=47390", "title": "Limone (disambigua)", "text": "Geografia.\nProvincia di Cuneo\nProvincia di Brescia"}
{"id": "47393", "revid": "2225", "url": "https://it.wikipedia.org/wiki?curid=47393", "title": "Oscar Schindler", "text": ""}
{"id": "47394", "revid": "76963", "url": "https://it.wikipedia.org/wiki?curid=47394", "title": "Neil Peart", "text": "Biografia.\nBatterista inizialmente autodidatta, , insegnante dell'Ontario. Nel 1974 dopo brevi esperienze in gruppi locali, entra come batterista nei Rush in sostituzione del dimissionario John Rutsey. Sin da subito si occupa anche della scrittura dei testi. Da quel momento Peart \u00e8 rimasto stabilmente nella formazione del gruppo, fino alla sua morte.\nNel 1994, in onore del suo idolo Buddy Rich, Peart ha curato la realizzazione e suonato in alcune tracce dell'album ' dove diversi batteristi reinterpretano dei brani di Buddy accompagnati dalla \"Buddy Rich Orchestra\". Cos\u00ec fece anche per il seguito '; in questi progetti ha svolto anche il ruolo di produttore discografico.\nAssieme ai suoi compagni nei Rush Geddy Lee e Alex Lifeson, Peart \u00e8 stato nominato Ufficiale dell'Ordine del Canada, il 9 maggio 1996. Il trio \u00e8 stato il primo gruppo rock a ricevere tale onorificenza. In qualit\u00e0 di membro del gruppo musicale Rush \u00e8 stato inserito nella Rock and Roll Hall of Fame nel 2013. A Peart \u00e8 stato intitolato un asteroide individuato nel 1990. Neil Peart viene abitualmente chiamato dai suoi compagni di gruppo sia con il soprannome di Pratt, che quello di \"the Professor\".\nL'unica figlia di Peart, Selena Peart Taylor, rimase uccisa in un incidente stradale nel 1997, e la sua compagna, Jacqueline Taylor, mor\u00ec di cancro nel 1998. In seguito, il fotografo storico dei Rush, Andrew MacNaughtan, gli present\u00f2 la fotografa Carrie Nuttall con la quale si \u00e8 sposato nel 2000. Il 12 agosto 2009 la coppia ha dato alla luce la figlia Olivia Louise.\nPeart \u00e8 inoltre l'autore di vari libri di viaggio, alcuni dei quali auto-prodotti: \"The Masked Rider\", che documenta un viaggio in bicicletta attraverso il Camerun fatto alla fine del 1988, \"Il viaggiatore fantasma\" (\"Ghost Rider: Travels on the Healing Road\"), che \u00e8 il resoconto dei suoi viaggi in motocicletta attraverso Canada, Stati Uniti, e Messico, successivamente alla scomparsa di moglie e figlia.\nIl 7 dicembre 2015 in una intervista con Drumhead Magazine, Peart ha annunciato il suo ritiro dalla musica, dichiarando: \"Ultimamente Olivia mi ha presentato ai nuovi amici a scuola come \u00abMio padre, un batterista in pensione\u00bb. \u00c8 vero, e divertente da ascoltare. E non mi fa male rendermi conto che, come tutti gli atleti, arriva il momento di ... ritirarti dal gioco. Preferirei tirarmi in disparte piuttosto che dover affrontare la situazione descritta nella nostra canzone \"Losing It\"\", anche se successivamente il collega Geddy Lee ha chiarito che Neil stava semplicemente parlando della sua decisione di prendersi una pausa dai tour; tuttavia in una successiva dichiarazione Alex Lifeson ha confermato il ritiro definitivo di Peart dall'attivit\u00e0 a causa di problemi di salute. Neil Peart \u00e8 deceduto a Santa Monica il 7 gennaio 2020 a causa di un cancro al cervello contro cui lottava da 3 anni e mezzo. La notizia \u00e8 stata resa nota al mondo solo il 10 gennaio 2020 per volere della famiglia. Questo il comunicato dei compagni di gruppo Lifeson e Lee pubblicato nel sito ufficiale del gruppo:\nStile e abilit\u00e0.\nMusica.\nNeil Peart \u00e8 considerato dal pubblico, dai critici e da altri musicisti uno dei pi\u00f9 grandi batteristi rock di tutti i tempi. Egli \u00e8 inoltre stimato come uno dei migliori esecutori di assoli di batteria in concerto. All'interno degli assoli molto intricati di Peart vi sono spesso tempi dispari, complessi arrangiamenti (talvolta pattern totalmente separati di braccia e gambe) e grande utilizzo di percussioni etniche campionate su pad elettronici. Al di fuori dei Rush, Neil ha pubblicato vari DVD, tra i quali \"Anatomy of a Drum Solo\" dove spiega come costruire un assolo.\nLe sue influenze vanno da Keith Moon degli Who al batterista jazz Buddy Rich passando per John Bonham dei Led Zeppelin. Continuamente modificato, il kit di Peart ha sempre offerto una grande variet\u00e0 sonora (per la sua grandezza ma anche grazie alle percussioni elettroniche presenti). Negli anni novanta ha reinventato il suo stile (aggiungendo tocchi di jazz e swing) con l'aiuto del drum coach e amico Freddie Gruber. Fra i cambiamenti apportati da Gruber vi sono ad esempio il passaggio dalla \"matched grip\" alla \"traditional grip\" (notare inoltre che Peart suona da sempre con la parte anteriore delle bacchette, ovvero, con le bacchette girate). Tuttavia, in seguito, Neil torn\u00f2 a utilizzare la matched (anche se in qualche occasione lo si pu\u00f2 ancora vedere con la traditional). .\nTesti.\nPeart, sin dalla sua entrata nel gruppo, \u00e8 l'autore della grande maggioranza dei testi dei Rush. Appena entrato nel gruppo i compagni di band lo soprannominarono immediatamente \"the Professor\" proprio in riferimento alla sua padronanza con la lingua scritta e parlata. Nei testi di Peart abbondano i riferimenti letterari. Esempi comprendono, tra gli altri, William Shakespeare (\"Limelight\"), Niccol\u00f2 Machiavelli, Friedrich Nietzsche (\"Cygnus X-1 Book II: Hemispheres\"), John Dos Passos (\"The Camera Eye\", \"The Big Money\"), Samuel Taylor Coleridge (\"Xanadu\") e J.R.R. Tolkien (\"Rivendell\", \"The Necromancer\"). Tra i suoi testi pi\u00f9 commentati troviamo degli omaggi al romanzo \"La vita \u00e8 nostra\" di Ayn Rand; nel brano \"Anthem\" che compare sull'album \"Fly by Night\", del 1975, e nella suite \"2112\", del 1976, che ne \u00e8 una esplicita derivazione. Nei primi anni del gruppo gli scritti di Neil si focalizzavano principalmente sulla fantascienza. Dagli anni ottanta in poi si \u00e8 aperto anche ad argomenti sociali e umanitari. I suoi testi continuano tuttora a dividere pubblico ed esperti del settore: ad esempio, \u00e8 stato eletto da \"Blender\" il secondo peggior paroliere di sempre.\nRiconoscimenti.\nPeart ha ricevuto i seguenti riconoscimenti dalla classifica dei lettori della rivista \"Modern Drummer\":\nPeart ha ricevuto i seguenti riconoscimenti dalla rivista DRUM! magazine per il 2007:\nPeart ha ricevuto i seguenti riconoscimenti dalla rivista DRUM! magazine per il 2008:\nPeart ha ricevuto i seguenti riconoscimenti dalla rivista DRUM! magazine per il 2009:\nPeart ha ricevuto i seguenti riconoscimenti dalla rivista DRUM! magazine per il 2010:\nAltri riconoscimenti:"}
{"id": "47396", "revid": "1942768", "url": "https://it.wikipedia.org/wiki?curid=47396", "title": "Riserva naturale Somadida", "text": "La riserva naturale Somadida \u00e8 un'area naturale protetta situata nel comune di Auronzo di Cadore, in provincia di Belluno, nei pressi dell'altopiano di Palus San Marco. Considerate le sue importanti caratteristiche floro-faunistiche l'area - gi\u00e0 protetta ai tempi della storica Repubblica di Venezia - \u00e8 stata elevata a \"Riserva naturale orientata e biogenetica\" dello Stato per mezzo del decreto ministeriale del 29 marzo 1972.\nTerritorio.\nLa riserva naturale di Somadida si trova nel Cadore, territorio storico italiano dell'alta provincia di Belluno. L'area sorge nei pressi della localit\u00e0 di Palus San Marco, tra Auronzo di Cadore e Misurina a un'altitudine compresa tra i e i . Questa foresta, la pi\u00f9 grande del Cadore, \u00e8 incastonata nel territorio montuoso delle Dolomiti Venete tra le vette del Monte Cristallo, delle Tre Cime di Lavaredo e del Sorapis e pertanto solo in minima parte risulta essere pianeggiante.\nAccesso.\nLa riserva dista circa dal centro di Auronzo di Cadore, sulla SS 48 che porta al Passo Tre Croci. La foresta al suo interno \u00e8 dotata di un centro informativo con pannelli didattici e di percorsi per principianti ed esperti. Tuttavia, \u00e8 da rilevare che nessuna struttura ricettiva \u00e8 presente nel sito.\nFlora.\nNella riserva naturale si insedia la tipica vegetazione della catena alpina orientale e, tra le conifere, prevalgono notevoli esemplari di abete rosso e abete bianco; minore la presenza del larice e del faggio. Diverse sono le variet\u00e0 di fiori delle Dolomiti: pianella della Madonna o scarpetta di Venere, il giglio martagone, la piroletta soldanina, l'acetosella e la clematide alpina.\nFauna.\nLa fauna di tipo alpino \u00e8 molto rigogliosa e, infatti, \u00e8 possibile incontrare caprioli, cervi, camosci, stambecchi, volpi, lepri alpine, martore, ermellini, donnole, galli cedroni, aquile reali e orsi bruno.\nStoria della foresta.\nNel 1463 la Magnifica Comunit\u00e0 di Cadore don\u00f2 con atto scritto la foresta di Somadida alla Serenissima Repubblica di Venezia, affinch\u00e9 ne traesse le alberature delle navi per combattere la guerra contro i Turchi. Il legname era trasportato via terra fino a Perarolo, da qui lungo il fiume Piave fino all'Arsenale di Venezia.\nIn seguito, invece, caduta la Repubblica Veneta nel 1797, gli alberi furono destinati all'Arsenale di Tolone per la Marina Militare Francese. Nel 1814 il possesso della foresta pass\u00f2 al Regno Lombardo Veneto.\nCon l'annessione del Veneto al Regno d'Italia nel 1866, il bosco pass\u00f2 al Patrimonio dello Stato e nel 1870 venne dichiarato bene inalienabile.\nDurante la prima guerra mondiale sub\u00ec un fortissimo prelievo per le fortificazioni di Monte Piana, Tre Cime di Lavaredo e Monte Paterno."}
{"id": "47402", "revid": "73843", "url": "https://it.wikipedia.org/wiki?curid=47402", "title": "Pakistan", "text": " \nIl Pakistan, ufficialmente Repubblica Islamica del Pakistan (in urdu: \u0627\u0650\u0633\u0644\u0627\u0645\u06cc \u062c\u0645\u06c1\u0648\u0631\u06cc\u06c1 \u067e\u0627\u0643\u0650\u0633\u062a\u0627\u0646, \"Isl\u0101m\u012b Jumh\u016briyah P\u0101kist\u0101n\"; in inglese \"Islamic Republic of Pakistan\"), \u00e8 uno Stato dell'Asia meridionale, il quinto pi\u00f9 popoloso nel mondo, con una popolazione superiore ai 224 milioni di persone ed \u00e8 il 35\u00ba paese pi\u00f9 esteso con 803 940\u00a0km\u00b2. A sud, ha una costa che si estende per chilometri sul Mar Arabico e sul Golfo di Oman, a est confina con l'India, a ovest con l'Afghanistan, mentre con l'Iran e la Cina confina rispettivamente a sud-ovest e all'estremo nord-est. A nord \u00e8 separato dal Tagikistan dal corridoio del Wacan dell'Afghanistan, mentre condivide anche un confine marittimo con l'Oman.\nIl suo territorio \u00e8 considerato una culla della civilt\u00e0 e in precedenza fu sede di diverse culture antiche, tra cui quella Mehrgarh del neolitico e la civilt\u00e0 della valle dell'Indo dell'et\u00e0 del bronzo. In seguito vi succedettero regni governati da persone di fedi e culture diverse, tra cui ind\u00f9, indo-greci, buddhisti, musulmani, turco-mongoli, afgani e sikh. Vi dominarono numerosi imperi e dinastie, tra cui l'Impero Maurya bengalese, l'impero achemenide persiano, Alessandro di Macedonia, il califfato omayyade e quello abbaside arabo, il sultanato di Delhi, l'Impero mongolo, l'Impero Mughal, l'Impero Durrani, l'Impero Sikh e l'Impero britannico.\n\u00c8 unico tra i paesi musulmani in quanto \u00e8 l'unico paese a essere stato preteso, come cessione di parte del territorio prima indiano a lunga tradizione induista, ma interessato dalle ondate di conversione della pi\u00f9 recente religione islamica, proprio per dare una nazione ai musulmani in nome dell'Islam. L'idea di questa scissione \u00e8 infatti nata nella ancora unita India, dove la Lega Musulmana Panindiana (\"All India Muslim League\"), il secondo maggior partito indiano, in quel periodo era guidata dal nazionalista islamico Mohammad Ali Jinnah che per primo, nel 1940, propose l'idea di una nazione islamica indiana, il Pakistan. La linea politica della Lega Musulmana mirava infatti a una divisione tra le due principali comunit\u00e0 religiose del continente indiano.\nCos\u00ec il Movimento del Pakistan guidato da Mohammad Ali Jinnah detto anche Qaid-e Azam e alla lotta del subcontinente indiano per l'indipendenza, ottenne il Pakistan che nacque, anche dopo rivendicazioni armate, nel 1947 come una nazione indipendente per i musulmani che vivevano nelle regioni a est e a ovest del subcontinente dove la maggioranza della popolazione era di quella fede. Inizialmente un dominion, il Pakistan ha adottato una nuova costituzione nel 1956, diventando una repubblica islamica. Una guerra civile nel 1971 ha portato alla secessione del Pakistan orientale facendo nascere il nuovo Stato del Bangladesh.\nIl Pakistan \u00e8 una repubblica parlamentare federale (vedi democrazia islamica) composta da quattro province e quattro territori federali. Si tratta di un paese etnicamente e linguisticamente diversificato, con una variazione simile nella sua geografia e alla sua fauna selvatica. Il Pakistan possiede la settima forza armata del mondo per grandezza e detiene armi nucleari, l'unica nazione nel mondo musulmano (a parte la Turchia, che le ospita solo) e la seconda in Asia meridionale ad avere un tale \"status\". Il paese ha un'economia semi-industrializzata con un settore agricolo ben integrato, la sua economia \u00e8 la 26\u00ba al mondo in termini di potere d'acquisto e la 45\u00b0 in termini di PIL ed \u00e8 considerata una delle economie in maggior crescita del mondo.\nLa storia del Pakistan del dopo indipendenza \u00e8 stata caratterizzata da periodi di governo militare, dall'instabilit\u00e0 politica e da conflitti con la vicina India. Il paese continua ad affrontare problemi complessi, tra cui la sovrappopolazione, il terrorismo, la povert\u00e0, l'analfabetismo e la corruzione. Nonostante questi fattori, esso vanta doti strategiche e potenziale di sviluppo. Negli anni ha goduto di notevoli progressi nella riduzione della povert\u00e0 arrivando al secondo pi\u00f9 basso tasso di povert\u00e0 organico dell'Asia del Sud. La sua borsa valori ha mostrato le migliori prestazioni in confronto con le altre borse asiatiche. Il Pakistan \u00e8 membro delle Nazioni Unite, del Commonwealth delle nazioni, dei Prossimi undici, dell'Organizzazione per la Cooperazione di Shanghai, dell'ECO, dell'UfC, del protocollo di Kyoto, dell'ICCPR, dell'RCD, dell'UNCHR, della Banca Asiatica d'Investimento per le Infrastrutture del G20 per i paesi in via di sviluppo, dell'ECOSOC; \u00e8 membro fondatore dell'Organizzazione della cooperazione islamica e del SAARC.\nOrigine del nome.\nL'origine del nome Pakistan \u00e8 controversa, in urdu e in persiano \"pak\" significa puro di spirito, per cui aggiungendo il suffisso \"-stan\" (terra), il significato sarebbe \"terra dei puri\". La prima apparizione del nome, nella forma \"Pak(i)stan\" risale al 28 gennaio 1933 nell'opuscolo \"Now or Never. Are we to live or perish forever?\" di Choudhary Rahmat Ali (noto anche come Rehmat Ali Khan), uno dei principali sostenitori dell'indipendenza dello Stato islamico. Nelle intenzioni dell'autore il nome nasce dalla contrazione dei nomi delle regioni nell'area che lui individuava come patria dei musulmani del nord dell'India e cio\u00e8 Punjab, Afghania (l'attuale Khyber Pakhtunkhwa), Kashmir, Indus, Sindh e Belucistan.\nStoria.\nOrigine e Medioevo.\nAlcune tra le prime civilt\u00e0 che si svilupparono in Asia meridionale ebbero origine nelle aree comprese nell'odierno Pakistan. I primi abitanti conosciuti della regione apparvero durante il paleolitico inferiore, i cui strumenti in pietra sono stati trovati nella valle di Soan del Punjab. La regione ove scorre il fiume Indo, per la maggior parte in territorio pakistano, fu dimora di diverse culture antiche tra cui la Mehrgarh del neolitico e la civilt\u00e0 della valle dell'Indo dell'et\u00e0 del bronzo (2800-1800 a.C.) presso Harappa e Mohenjo-Daro.\nLa civilt\u00e0 vedica (1500-500 a.C.), caratterizzata dalla cultura indo-ariana, pose le basi dell'Induismo. Multan fu un importante centro di pellegrinaggio ind\u00f9. La civilt\u00e0 vedica fior\u00ec nella citt\u00e0 antica di Gandh\u0101ra di Tak\u1e63a\u015bil\u0101, ora Taxila nel Punjab. Successivamente, diversi imperi e regni si succedettero nella regione: l'impero persiano achemenide intorno al 519 a.C., l'impero di Alessandro Magno nel 326 a.C. e l'impero Maurya fondato da Chandragupta Maurya e continuato da Ashoka il Grande fino al 185 a.C. Il Regno indo-greco, fondato da Demetrio I di Battria (180-165 a.C.) includeva Gandhara e Punjab e raggiunse la sua massima estensione sotto Menandro (165-150 a.C.), facendo prosperare la cultura greco-buddista nella regione. A Taxila fu fondata una delle prime universit\u00e0 e centri di istruzione superiore di tutto il mondo.\nDurante il periodo medievale (642-1219 d.C.), nella regione si diffuse la religione dell'Islam, grazie all'opera fondamentale dei missionari sufi nella conversione della popolazione locale buddista e ind\u00f9.\nNel 711, il generale arabo Muhammad bin Qasim conquist\u00f2 la valle dell'Indo dal Sindh a Multan, nel sud del Punjab. La cronologia ufficiale del governo del Pakistan identifica questo come il punto in cui furono poste le \"fondamenta\" del Pakistan. Questa conquista fu propedeutica all'instaurarsi dei successivi imperi musulmani nella regione, tra cui l'impero Ghaznavide (975-1187 d.C.), l'impero Ghuride e il Sultanato di Delhi (1206-1526 d.C.). La dinastia Lodi, l'ultimo del Sultanato di Delhi, venne sostituita dall'impero Mughal (1526-1857 d.C.). I Mughal introdussero la letteratura persiana, stabilendo le radici della cultura indo-persiana nella regione. Nei primi anni del XVI secolo, la regione rimase sotto il dominio dell'Impero Mughal governato da imperatori musulmani. All'inizio del XVIII secolo, la crescente influenza europea, lentamente port\u00f2 alla disgregazione dell'impero, mentre i confini tra il dominio commerciale e politico divennero sempre pi\u00f9 sfocati.\nDurante questo periodo, la Compagnia britannica delle Indie orientali, stabil\u00ec alcuni avamposti sulla costa. Il controllo dei mari, le maggiori risorse, la tecnologia pi\u00f9 avanzata e la forza militare dell'Impero britannico portarono, dal 1765, la Compagnia delle Indie orientali a conseguire il controllo sul subcontinente. Successivamente, con l'ampliamento al di l\u00e0 del Bengala e il conseguente aumento della forza e delle dimensioni del suo esercito consent\u00ec alla Compagnia di annettere o sottomettere la maggior parte della regione, entro il secolo successivo. A questo punto, il potere economico e politico della regione fu fortemente limitato dal Parlamento britannico, fino a includere ulteriori sfere della vita come l'istruzione, l'organizzazione sociale e culturale. Tali riforme compresero l'applicazione dell\"English Education Act 1835\" e l'introduzione del Servizio civile indiano. Le tradizionali \"madrase\", primari istituti di istruzione superiore per i musulmani, non vennero sostenute dall'impero anglo-indiano, e quasi tutte le \"madrase\" persero la loro dotazione finanziaria.\nPeriodo coloniale.\nIl graduale declino dell'Impero Mughal, avvenuto durante i primi anni del XVIII secolo, permise la crescita dell'influenza dell'Impero Sikh nel controllo di aree sempre pi\u00f9 grandi, fino a quando la Compagnia delle Indie Orientali estese il suo dominio sul subcontinente indiano. La tensione dovuta al dominio britannico sfoci\u00f2 nei moti indiani del 1857, sedati con un ampio spargimento di sangue. Le divergenze nel rapporto tra Induismo e l'Islam cre\u00f2 una importante spaccatura nell'India britannica; istigando cos\u00ec una violenza religiosa a sfondo razziale nella regione. La controversia sulla lingua peggior\u00f2 ulteriormente le tensioni tra ind\u00f9 e musulmani. Il rinascimento del bengala favor\u00ec il risveglio dell'intellettualismo tradizionale ind\u00f9, anche grazie all'atteggiamento pi\u00f9 assertivo riguardo alla sfera sociale e politica dell'India britannica. Sir Syed Ahmad Khan guid\u00f2 un movimento atto a contrastare la rinascita induista e contribu\u00ec a fondare, nel 1909, la Lega Musulmana Panindiana. A differenza delle attivit\u00e0 anti-britanniche perpetrate dal Congresso Nazionale Indiano, la Lega musulmana fu di impronta filo-britannica e il programma politico eredit\u00f2 i valori britannici che avrebbero plasmato la societ\u00e0 civile del futuro del Pakistan. Durante la prima guerra mondiale, i servizi segreti britannici sventarono una cospirazione indo-tedesca. Tra il 1920 e il 1930, la lotta per l'indipendenza, in gran parte non violenta e guidata dal Congresso indiano, vide l'intervento di milioni di manifestanti in campagne di massa di disobbedienza civile contro l'Impero britannico.\nA partire dal 1930, la Lega Musulmana lentamente crebbe di popolarit\u00e0 per via dei timori di una sottorappresentazione dei musulmani in politica. Nel suo discorso presidenziale del 29 dicembre 1930, Muhammad Iqbal chiese \"la fusione del Nord-Ovest a maggioranza musulmana negli stati indiani\", comprensivi del Punjab, delle provincie di frontiera del Nord-Ovest, del Sindh e del Belucistan. Muhammad Ali Jinnah, il fondatore di Pakistan, peror\u00f2 la teoria delle due nazioni e port\u00f2 la Lega musulmana ad adottare la risoluzione di Lahore del 1940, popolarmente conosciuta come la \"risoluzione del Pakistan\".\nA seguito del fallimento di una missione diplomatica, tra il 1946 e il 1947, la Gran Bretagna tramite il vicer\u00e9 Louis Mountbatten annunci\u00f2 l'intenzione di porre fine al suo dominio sull'India. Nel giugno 1947, i nazionalisti indiani, tra cui Jawaharlal Nehru e Abul Kalam Azad del Congresso, Jinnah della Lega musulmana e Tara Singh in rappresentanza della popolazione Sikh, accettarono le condizioni proposte per il trasferimento del potere e per l'indipendenza. A seguito del partizionamento concordato, il moderno stato del Pakistan venne istituito il 14 agosto 1947 (27 Ramadan 1366 del calendario islamico), amalgamando le regioni orientali e nord-occidentali a maggioranza musulmana dell'India britannica. La divisione del Punjab e del Bengala port\u00f2 a una serie di violenti scontri interreligiosi sia nell'India sia nel Pakistan con un milione di morti; sette milioni di musulmani si trasferirono nel Pakistan e cinque milioni di ind\u00f9 e sikh emigrarono in India. La controversia sul Kashmir e Jammu sfoci\u00f2 nella guerra Indo-Pakistana del 1948.\nIndipendenza e Pakistan moderno.\nDal 14 agosto 1947 fino al 1971, la nazione fu costituita dal Pakistan occidentale e dal Pakistan orientale, essenzialmente bengalino, i cui territori erano per\u00f2 separati dal Bengala indiano. Nel 1971 il Pakistan orientale si ribell\u00f2 e, con l'aiuto di truppe indiane, divenne lo stato indipendente del Bangladesh, anche se l'India non concesse mai al suo Stato del Bengala di riunificarsi col Bangladesh.\nDall'indipendenza, il Pakistan \u00e8 anche sempre stato in disputa con l'India sul territorio del Kashmir, portato \"in dote\" dal suo sovrano hindu all'Unione Indiana, al momento della divisione del sub-continente, malgrado la netta prevalenza musulmana della popolazione che teoricamente avrebbe dovuto comportare l'adesione al Pakistan della regione.\nNel frattempo (1956) venne proclamata la repubblica facendo decadere i Windsor nella persona di Elisabetta II.\nSubito dopo l'indipendenza, India e Pakistan entrarono in guerra tra di loro, a seguito dell'invasione di Jammu e Kashmir da \u00abelementi tribali\u00bb pakistani. Ulteriori guerre furono combattute nel 1965 e nel 1971 su quel territorio. Nonostante le numerose battaglie, lo \"status\" del Kashmir rimane in un limbo: tale disputa ha complicato le relazioni tra Pakistan e India. Il Pakistan ha anche avuto una disputa - relativamente dormiente da quando la guerra fredda termin\u00f2 con il ritiro delle truppe sovietiche - con l'Afghanistan, sulla Linea Durand.\nLa storia politica pakistana \u00e8 divisa in periodi alternati di dittatura militare e governo democratico parlamentare. Lo \"status\" di \"dominion\" termin\u00f2 nel 1956 con la formazione di una Costituzione e la dichiarazione del Pakistan come una repubblica islamica; i militari presero per\u00f2 il controllo nel 1958 e tennero il potere per pi\u00f9 di 10 anni. Il governo civile ritorn\u00f2 a essere eletto dopo la Guerra indo-pakistana del 1971, ma alla fine degli anni settanta, con l'esecuzione di Zulfiqar Ali Bhutto, che fu dichiarato colpevole d'avere assassinato un oppositore politico, in una decisione presa dalla Corte Suprema pakistana che \u00e8 estremamente generoso definire \"controversa\".\nNegli anni ottanta, il Pakistan ricevette sostanziosi aiuti dagli USA, e assorb\u00ec milioni di rifugiati afghani, soprattutto Pashtun, che fuggivano a causa dell'intervento sovietico. L'influsso di cos\u00ec tanti rifugiati ha avuto un grande impatto sul Pakistan. La dittatura del generale Muhammad Zia-ul-Haq vide un'espansione della legge islamica, oltre a un afflusso di armi e droghe dall'Afghanistan. Nel 1988 il generale mor\u00ec in un incidente aereo e il Pakistan ritorn\u00f2 ad avere un governo democraticamente eletto, con l'elezione di Benazir Bhutto.\nDal 1988 al 1998 il Pakistan ebbe un governo civile, guidato alternativamente da Benazir Bhutto e Nawaz Sharif, che furono entrambi eletti due volte e deposti con la consueta accusa di corruzione. La crescita economica declin\u00f2 verso la fine di questo periodo, tarpata da politiche economiche errate associate a corruzione politica e clientelismo. Altri fattori limitanti sono stati la crisi finanziaria asiatica e le sanzioni economiche imposte al Pakistan dopo i suoi primi test nucleari nel 1998. Questi test avvennero poco dopo che anche l'India aveva testato armi nucleari, accrescendo le paure di una corsa agli armamenti nucleari nell'Asia meridionale. L'anno successivo, il conflitto del Kargil in Kashmir minacci\u00f2 di sfociare in una guerra su vasta scala.\nNell'elezione del 1997 che port\u00f2 nuovamente Nawaz Sharif a essere primo ministro, il suo partito ricevette un'ampia maggioranza dei voti, ottenendo abbastanza seggi nel parlamento per modificare la costituzione, per eliminare i controlli formali che limitavano il potere del primo ministro. Le sfide istituzionali portate all'autorit\u00e0 di Sharif dal capo della Corte Suprema Sajjad Ali Shah e dal capo militare Jehangir Karamat furono rintuzzate, nel primo caso con un'invasione della Corte Suprema da parte di attivisti del partito.\nIl crescente autoritarismo e le voci di corruzione del governo di Sharif portarono a una vasta sollevazione popolare, culminata nel 1999 nel colpo di Stato militare del generale Pervez Musharraf, che ha assunto il titolo di capo dell'esecutivo e ha nominato un Consiglio nazionale di sicurezza composto da otto membri come organo di governo. Musharraf ha in seguito accentrato nelle sue mani anche la presidenza del paese, prorogando il mandato fino al 2007 con un referendum svoltosi nell'aprile 2002.\nNel 2004 Musharraf ha cominciato una serie di passi per far ritornare la nazione a una certa qual formale democrazia, essendosi impegnato a dimettersi da capo delle forze armate per la fine del 2004. Nonostante il suo impegno formale, il 14 ottobre 2004 il Parlamento pakistano ha approvato una legge che ha consentito a Musharraf di mantenere entrambe le cariche, \u00abper continuare la lotta al terrorismo e salvaguardare l'integrit\u00e0 territoriale del Pakistan\u00bb. Musharraf si \u00e8 infine dimesso da capo delle forze armate solo dopo che la Corte Suprema ha convalidato la sua rielezione a Presidente della Repubblica del 7 ottobre 2007.\nMentre le sue riforme economiche hanno portato alcuni benefici, il programma di riforme sociali sembra avere incontrato una certa resistenza. Il potere di Musharraf \u00e8 minacciato dai fondamentalisti islamici, che si sono rafforzati dopo gli attacchi dell'11 settembre 2001 e sono particolarmente irritati dalla stretta alleanza politica e militare di Musharraf con gli Stati Uniti. Per ironia della sorte tale alleanza si \u00e8 creata proprio in seguito all'attacco alle Torri Gemelle, quando gli statunitensi cercarono un appoggio contro l'Afghanistan.\nNel 2005 un terremoto di magnitudo 7,6 scosse la regione del Kashmir causando pi\u00f9 di 30 000 vittime, di cui gran parte bambini.\nNegli ultimi mesi del 2007 il Pakistan \u00e8 stato teatro di aspre rivolte dovute alla situazione politica instabile. Il 27 dicembre 2007 il capo del partito dell'opposizione Benazir Bhutto \u00e8 stata uccisa in un attentato dopo una manifestazione nella citt\u00e0 di Rawalpindi.\nIl 18 agosto 2008, in seguito all'accusa di aver violato la costituzione e alla conseguente apertura di una procedura di \"impeachment\", Musharraf ha annunciato le sue dimissioni pur dichiarando la sua innocenza. In seguito alle sue dimissioni le funzioni di Presidente della Repubblica sono state assunte dal Presidente del Senato Mohammedian Soomro, conformemente alla Costituzione pakistana. Il 6 settembre 2008 Asif Ali Zardari, gi\u00e0 marito di Benazir Bhutto, \u00e8 stato eletto nuovo Presidente.\nNel 2013 Musharraf torna in Pakistan ma viene arrestato; si svolgono le elezioni, nonostante le violenze ai talebani; prevale Nawaz Sharif che diventa primo ministro per la terza volta.\nRicordiamo inoltre la figura dell'attivista pakistana Malala Yousafzai, la pi\u00f9 giovane vincitrice del Premio Nobel per la pace nel 2014, e il suo costante impegno per l'affermazione, e non solo nel suo paese, dei diritti civili e del diritto all'istruzione e ancora della religiosa tedesca Ruth Pfau soprannominata la Madre Teresa del Pakistan..\nGeografia.\nIl Pakistan si trova nell'Asia meridionale, si estende tra i 24\u00b0 e i 37\u00b0 di latitudine nord e i 61\u00b0 e i 77\u00b0 di longitudine est occupando una superficie di 796 095\u00a0km\u00b2, questo dato non comprende i territori settentrionali dell'Azad Kashmir e del Gilgit-Baltistan amministrati dal Pakistan ma contesi con l'India e quindi non conteggiati nei dati ufficiali.\nDa nord a sud lo Stato si estende per 1.500\u00a0km, a est confina con l'India per 2.912\u00a0km; a ovest, l'Iran ha 909\u00a0km di confine con il Pakistan. A nord ovest si trova l'Afghanistan, il cui confine comune misura 2.430\u00a0km. Infine a nord est ci sono 523\u00a0km di confine con la Cina. A sud si affaccia sul Mare Arabico per uno sviluppo costiero di 1.046\u00a0km.\nMorfologia.\nLe aree settentrionali e occidentali del Pakistan sono montuose. La parte del Kashmir amministrata dal Pakistan comprende alcune delle montagne pi\u00f9 alte del mondo, tra cui la seconda in altezza, il K2. Vi si concentra anche la pi\u00f9 alta percentuale di foreste, pascoli, biodiversit\u00e0, piante medicinali e aree protette della nazione. Il territorio viene utilizzato come terreno arabile, da pascolo o per la silvicoltura, in base sia al clima sia all'altitudine, all'aspetto fisico-geografico, all'umidit\u00e0 del terreno e alle condizioni socio-economiche. Oltre il 90% della regione \u00e8 composta da montagne a forte pendenza con uno strato molto sottile e fragile di suolo. Generalmente, l'instabilit\u00e0 di questi territori li rende poco coltivabili e piuttosto aridi.\nIdrografia.\nIl territorio, a eccezione per i fiumi Dashte e Hingol, comprende gran parte del bacino dell'Indo, cosa molto importante se si considera che l'economia del Pakistan, paese assai arido, \u00e8 essenzialmente condizionata dalla disponibilit\u00e0 di acqua che questo fiume e i suoi tributari possono fornire. Superato il settore trans-himalayano del suo corso, volge verso sud e nella depressione di Pesh\u0101war \u00e8 raggiunto dal Kabul, che raccoglie le acque dell'Hindukush afghano; quindi, dopo un lungo tratto pressoch\u00e9 parallelo alla catena dei Sulaym\u0101n, riceve gli apporti dei fiumi del Punjab. Questa regione, che si pu\u00f2 considerare come un unico grande conoide di deiezione ai piedi dell'Himalaya, \u00e8 una delle parti pi\u00f9 ricche e popolose del Pakistan. I \u201ccinque fiumi\u201d che lo attraversano (\"punj\" significa appunto cinque) drenano il versante esterno himalayano, da cui fuoriescono dopo corsi tortuosi in valli profonde, trasportando spesso, con furia devastatrice, ingenti quantitativi di detriti. I maggiori fiumi del Punjab sono il Chen\u0101b, il R\u0101vi e il Sutlej, il principale. L'Indo dopo la confluenza con il Sutlej non riceve pi\u00f9 consistenti tributi. Il suo regime dipende dalle piogge monsoniche e dallo scioglimento delle nevi e dei ghiacci. Cos\u00ec come quelle del Gange, le piene dell'Indo conoscono violenze incalcolabili, anche per le loro enormi masse alluvionali; per contro l'effetto benefico di queste colossali piene \u00e8 evidente: esse permettono l'irrigazione delle colture estive e, dove \u00e8 possibile, lo sbarramento delle acque, anche di quelle invernali.\nClima.\nIl Pakistan ha un clima tendenzialmente arido, con alcune caratteristiche simili a quelle mediterranee, ben distinto perci\u00f2 dal clima tropicale monsonico prevalente in India. Sul territorio gli influssi monsonici dell'Oceano Indiano giungono assai attenuati e si fanno sentire soprattutto sui versanti himalayani, mentre il Pakistan \u00e8 aperto ai venti caldi e asciutti provenienti da sud-ovest.\nD'estate le precipitazioni sono molto scarse, almeno su gran parte del Paese. Pi\u00f9 rilevanti, invece, le precipitazioni invernali, determinate dal regime di basse pressioni che si forma ai margini delle alte pressioni continentali, cos\u00ec come nel Mediterraneo. Le precipitazioni annue complessive variano da zona a zona: in tutta la sezione centrale e meridionale del Paese non superano i 400\u00a0mm; si elevano un po' nel Punjab e pi\u00f9 considerevolmente sui primi rilievi. In media per\u00f2 raramente superano i 500\u00a0mm annui e in alcune zone non raggiungono neppure i 200\u00a0mm. Dal punto di vista termico si pu\u00f2 parlare per il Pakistan di un clima di tipo continentale, specie nella pianura dell'Indo, dove le temperature sono elevate, con sensibili differenze tra gennaio e luglio.\nNelle zone montuose si hanno le stesse escursioni stagionali, per\u00f2 con valori nettamente pi\u00f9 bassi. Diverse sono le condizioni nella fascia costiera: per l'azione mitigatrice dell'oceano, sono pi\u00f9 elevate le temperature dei mesi freddi con medie di 22-23\u00a0\u00b0C e assai pi\u00f9 basse quelle dei mesi estivi (28\u00a0\u00b0C).\nSociet\u00e0.\nDemografia.\nLa popolazione, ad aprile 2021, \u00e8 di circa 221 milioni di abitanti corrispondente al 2,83% della popolazione mondiale che ne fa il quinto paese pi\u00f9 popolato del mondo. Il suo tasso di crescita \u00e8 ritenuto esser di circa il 2,03%, che \u00e8 il pi\u00f9 elevato tra i membri dell'associazione sud-asiatica per la cooperazione regionale, e ci\u00f2 gli conferisce un incremento annuo di 3,6 milioni di individui. Ne consegue che la popolazione dovrebbe raggiungere 210.130.000 individui entro il 2020 e raddoppiare entro il 2045.\nAl momento della divisione del 1947, il Pakistan aveva una popolazione di 32,5 milioni, ma la popolazione aument\u00f2 di circa il 57,2% tra il 1990 e il 2009. Nel 2030, si prevede che esso superi l'Indonesia come il pi\u00f9 grande paese a maggioranza musulmana nel mondo. Il Pakistan \u00e8 classificato come una \"giovane nazione\", con un'et\u00e0 media di circa 22 anni e 104 milioni di persone con un'et\u00e0 inferiore ai 30, secondo stime del 2010. Il tasso di fertilit\u00e0 del Pakistan \u00e8 3,07, superiore alla sua vicina India (2,57). Circa il 35% degli individui ha meno di 15 anni di et\u00e0.\nLa grande maggioranza che risiede nel Pakistan meridionale vive lungo il fiume Indo e Karachi \u00e8 la citt\u00e0 commerciale pi\u00f9 popolosa. Nella zona orientale, occidentale e settentrionale del Pakistan, la maggior parte della popolazione vive in un arco formato dalle citt\u00e0 di Lahore, Faisalabad, Rawalpindi, Sargodha, Islamabad, Gujranwala, Sialkot, Gujrat, Jhelum, Sheikhupura, Nowshera, Mardan e Peshawar. Tra il 1990 e il 2008, gli abitanti cittadini componevano il 36% della popolazione del paese, il che rende la nazione la pi\u00f9 urbanizzata del Sud dell'Asia, e questo dato \u00e8 ulteriormente aumentato al 38% nel 2013. Inoltre, il 50% dei pakistani vive in citt\u00e0 di 5.000 persone o pi\u00f9.\nEtnie.\nIl gruppo etnico pi\u00f9 numeroso \u00e8 il punjabi seguito da quello dei sindhi; altre minoranze, di stirpe iranica, sono i pashtun (che hanno nell'Afghanistan la loro patria originale) e i beluci (presenti sia in Afghanistan che nell'Iran sud-orientale). Infine vi sono i muhajir (lett.: \"emigrati\"), propriamente non un gruppo etnico in quanto con questo termine si designano i profughi musulmani giunti dall'India dopo la spartizione. Ci sono anche apprezzabili minoranze di altri gruppi etnici immigrati come i bengalesi e i curdi, concentrati a Karachi. In Pakistan, anche se \u00e8 uno Stato musulmano, vi sono anche delle minoranze di religione cristiana, buddista e animista. Questo \u00e8 dimostrato anche dalla bandiera: la fascia bianca rappresenta la parte delle minoranze non musulmane.\nSalute.\nNel 2013, la spesa per l'assistenza sanitaria \u00e8 stata pari a circa al 2,8% del PIL. Sempre nello stesso anno, la speranza di vita alla nascita era di 67 anni per le donne e 65 anni per i maschi. L'80% delle visite ambulatoriali mediche vengono svolte nel settore privato. Circa il 19% della popolazione e il 30% dei bambini sotto i cinque anni soffrono di malnutrizione. Nel 2012, la mortalit\u00e0 dei bambini sotto i cinque era di 86 per 1.000 nati vivi.\nReligione.\nIl Pakistan \u00e8 il secondo Paese con la maggioranza musulmana pi\u00f9 popolosa, ed in particolare la seconda pi\u00f9 grande popolazione sciita del mondo, dopo l'Iran. Circa il 97,0% dei pakistani sono musulmani e appartengono a diverse scuole chiamate Madhahib (singolare: Madhhab) cio\u00e8 \"Scuole di Giurisprudenza\" (anche 'Maktab-e-Fikr' (Scuole di Pensiero) in Urdu). Circa il 75% di essi sono sunniti ed \u00e8 presente una corposa minoranza di circa il 25% di sciiti. La maggioranza dei musulmani sunniti segue la scuola hanafita e una minoranza quella hanbalita nelle correnti definite wahhabita o degli Ahle Hadith. La scuola hanafita ha poi le correnti barelvita e deobandita. Sebbene la maggioranza degli sciiti pakistani sia duodecimana, \u00e8 presente una discreta minoranza ismailita, composta da Nizari e Mustaali. Gli Ahmadiyya sono un ulteriore gruppo religioso di minoranza pakistano, tuttavia pochi ne fanno parte e sono ufficialmente considerati non-musulmani in virt\u00f9 del secondo emendamento della costituzione pakistana. Inoltre, vi sono anche diverse comunit\u00e0 di coranisti. Dopo gli attentati dell'11 settembre 2001 avvenuti negli Stati Uniti, la violenza settaria tra i gruppi musulmani \u00e8 aumentato con uccisioni sistematiche tra sunniti e sciiti. Nel 2013, vi sono state proteste in tutto il paese da parte sia degli sciiti che dei sunniti che chiedevano la fine delle violenze settarie, il rafforzamento della legge e dell'ordine e sollecitando l'unit\u00e0 tra i due rami dell'Islam. Gli ahmadi sono particolarmente perseguitati, soprattutto a partire dal 1974, quando gli \u00e8 stato proibito di considerarsi musulmani e a partire dal 1984 i loro luoghi di culto non possono pi\u00f9 essere chiamate \"moschee\". Al 2012, il 12% dei musulmani pakistani si considera come musulmano non confessionale.\nIn una certa misura, l'Islam \u00e8 stato contaminato da influenze pre-islamiche, che ha portato ad una conseguente religione in cui vi sono tradizioni diverse da quelle comuni del mondo arabo. Due Sufi, i cui santuari ricevono una grande attenzione nazionale, sono Abu l-Hasan 'Ali al-Hujviri a Lahore (circa XII secolo) e Shahbaz Qalander a Sehwan, Sindh (anch'esso circa XII secolo). Il sufismo, una tradizione mistica islamica, vanta una lunga storia e un grande seguito popolare in Pakistan. La cultura popolare sufi \u00e8 centrata su incontri notturni di gioved\u00ec nei santuari e feste annuali caratterizzati dalla musica sufi e dalla danza. I fondamentalisti islamici contemporanei criticano il suo carattere popolare, che a loro avviso, non riflette con precisione gli insegnamenti e le pratiche del Profeta e dei suoi compagni.\nDopo l'Islam, l'induismo e il cristianesimo sono le pi\u00f9 grandi religioni in Pakistan, con 2.800.000 (1,6%) aderenti per ciascuna, secondo un'indagine del 2005. Nel 1998, a seguito di un censimento, sono stati individuati anche fedeli Bah\u00e1'\u00ed, con un seguito di 30.000 persone, e seguaci del Sikhismo, Buddhismo, Zoroastrismo e animisti (soprattutto i Kalash di Chitral), con circa 20.000 aderenti ciascuna, e una piccola comunit\u00e0 di giainisti. Vi \u00e8 una comunit\u00e0 cattolica romana a Karachi che \u00e8 stato introdotto dai Goa e dai Tamil immigrati quando le infrastrutture di Karachi vennero sviluppate dagli inglesi durante l'amministrazione coloniale tra la prima e la seconda guerra mondiale. Solo circa l'1% della popolazione si dichiara ateo nel 2005. Tuttavia, questo valore sembra essersi raddoppiato nel 2012.\nLingue.\nPi\u00f9 di sessanta lingue vengono parlate in Pakistan, tra cui un certo numero di lingue provinciali. L'urdu \u00e8 la lingua franca, un simbolo di identit\u00e0 musulmana e di unit\u00e0 nazionale, ed \u00e8 parlata da oltre il 75% dei pakistani ed \u00e8 la principale forma di comunicazione linguistica a livello nazionale, tuttavia rappresenta solamente l'8% della lingua principale della popolazione. L'urdu e l'inglese sono le lingue ufficiali del paese, ma l'inglese viene utilizzato principalmente negli atti governativi, negli affari, oltre che dall'\u00e9lite urbana; il dialetto locale \u00e8 conosciuto come il \"pakistano inglese\". Oltre a queste due lingue, quasi tutti i pakistani ne parlano una d'un gruppo di lingue indoeuropee mutuamente correlate, tra le quali la pi\u00f9 comune \u00e8 il punjabi, seguito dal sindhi; diffuse sono anche alcune lingue appartenenti al ceppo iranico come il pashtu e il beluci.\nLa lingua punjabi \u00e8 la pi\u00f9 comune in Pakistan ed \u00e8 lingua madre del 66% della popolazione, per lo pi\u00f9 abitanti o autoctoni del Punjab. Tra di essi il 48% parlano il punjabi originale, mentre gli altri utilizzano dialetti regionali come il Saraiki e l'hindko. Il dialetto Saraiki viene parlato principalmente nel sud del Punjab da circa il 10% della popolazione complessiva del Pakistan, mentre il dialetto hindko viene parlato in Khyber Pakhtunkhwa dove la lingua pashtu \u00e8 la lingua locale ma viene ben compreso anche in Sindh e Belucistan. La lingua Sindhi \u00e8 parlata comunemente presso Sindh mentre la lingua beluci \u00e8 predominante nel Belucistan.\nOrdinamento dello Stato.\nSuddivisione amministrativa.\nIl Pakistan \u00e8 una federazione che comprende 4 province, 2 territori, e amministra anche parte del Kashmir. Le province sono ulteriormente suddivise in un totale di 107 distretti.\nL'Azad Kashmir ha il suo governo democratico, dove i cittadini eleggono un proprio presidente e primo ministro per la gestione degli affari locali.\nIstituzioni.\nIl Pakistan \u00e8 una repubblica parlamentare federale democratica che assume l'Islam come religione di Stato. La prima costituzione \u00e8 stata adottata nel 1956, ma poi sospesa da Ayyub Khan nel 1958, che l'ha sostituita un'altra emanata nel 1962. Una costituzione completa ed esauriente \u00e8 stato poi adottata nel 1973 e sospesa anch'essa da Zia-ul-Haq quattro anni pi\u00f9 tardi, per essere ripristinata nel 1985, ed \u00e8 il documento pi\u00f9 importante del paese, che pone le basi dell'attuale governo.\nL\"establishment\" militare pakistano ha tuttavia svolto sempre un ruolo assai influente nella storia politica del paese ed il concetto di separazione dei poteri \u00e8 posto in pericolo anche durante i periodi di ritorno delle istituzioni elettive.\nUniversit\u00e0.\nL'University of the Punjab, istituita il 14 ottobre 1882, \u00e8 la pi\u00f9 antica universit\u00e0 pubblica in Pakistan.\nPolitica.\nVi sono stati vari colpi di stato militari che hanno provocato l'imposizione della legge marziale e comandanti militari che hanno governato come presidenti \"de-facto\" dal 1958 al 1971, dal 1977 al 1988 e dal 1999 al 2008. Al 2016, il Pakistan possiede un sistema parlamentare multipartitico con una chiara divisione dei poteri e delle responsabilit\u00e0 tra i rami del governo. La politica in Pakistan \u00e8 centrata dalla filosofia sociale, consistente nelle idee del socialismo, del conservatorismo e della terza via. I tre partiti protagonisti delle elezioni parlamentari in Pakistan del 2013 sono stati: la Lega Musulmana del Pakistan (N) (centro-destra conservatrice), il socialista Partito Popolare Pakistano di centro-sinistra); il centrista Movimento per la Giustizia del Pakistan guidato da Imran Khan.\nPolitica interna.\nUfficialmente una repubblica federale, e democratica a intermittenza, il Pakistan ha avuto una lunga storia di dittature militari, comprendente il generale Ayyub Khan negli anni sessanta, il generale Zia-ul-Haq negli anni ottanta, e il generale Pervez Musharraf dal 1999. Si sono tenute delle elezioni generali nell'ottobre 2002. Il 22 maggio 2004, il Gruppo di Azione Ministeriale del Commonwealth ha riammesso all'interno del Commonwealth il Pakistan, riconoscendo formalmente i suoi progressi nel tornare alla democrazia.\nPartiti politici.\nI due principali partiti in Pakistan sono il Partito Popolare Pakistano (\"Pakistan People's Party\" (PPP)) dell'ex premier Benazir Bhutto e la Lega Musulmana Pakistana (Q) (\"Pakistan Muslim League (Q)\" (PML-Q) ), del presidente Pervez Musharraf. Tra gli altri partiti politicamente significativi si annoverano la \"Pakistan Muslim League (N)\" (PML-N), dell'ex premier Nawaz Sharif, il Movimento Muttahida Qaumi (\"Muttahida Qaumi Movement\") (MQM) degli ex-immigrati dall'India nel 1947 e il Partito nazionale Awami (\"Awami National Party\") dei pashtu. Il Muttahida Majlis-e-Amal \"(United Council of Action)\", una coalizione di partiti confessionali formata in opposizione al governo e alla sua scelta di appoggiare gli Stati Uniti nella guerra al terrorismo.\nStoria politica recente.\nNell'ottobre 1999 il generale Pervez Musharraf rovesci\u00f2 il governo civile dopo avere affermato che il Primo ministro Nawaz Sharif aveva dirottato il volo commerciale sul quale Musharraf stava viaggiando, tentando d'impedire il suo atterraggio a Karachi. Musharraf assunse il potere esecutivo. Furono tenute delle elezioni locali nel 2000; Musharraf si autoproclam\u00f2 presidente nel 2001.\nUn referendum nazionale tenutosi nell'aprile 2002 approv\u00f2 la nomina di Musharraf come presidente, ma il voto fu macchiato da accuse di brogli, e l'opposizione ha vivacemente contestato la legittimit\u00e0 della presidenza di Musharraf fino alla sua vittoria nel Collegio Elettorale Pakistano del gennaio 2004.\nNel 2002 si sono tenute delle elezioni parlamentari nazionali, con Zafarullah Khan Jamali della Lega Musulmana Pakistana (LMP) che conquist\u00f2 la carica di Primo ministro. Dopo oltre un anno di battaglie politiche nelle due camere, Musharraf sigl\u00f2 un compromesso con alcuni dei suoi oppositori parlamentari, ottenendo la maggioranza dei due terzi necessaria per modificare la costituzione Pakistana nel dicembre 2003; il suo colpo di Stato del 1999 fu retroattivamente legalizzato, e gli venne data la possibilit\u00e0 di rimanere presidente se alcune condizioni fossero state soddisfatte. Un Collegio Elettorale - che consisteva dell'Assemblea Nazionale, del Senato e delle assemblee provinciali - concesse a Musharraf un voto di fiducia il 1\u00ba gennaio 2004, legittimando pertanto la sua presidenza fino al 2007.\nIl primo ministro Jamali si \u00e8 dimesso il 26 giugno 2004. Il leader della LMP Chaudhry Shujaat Hussain divenne \"premier ad interim\", e gli succedette il ministro delle finanze e ex-vicepresidente di Citibank Shaukat Aziz, che divenne Primo ministro il 28 agosto 2004.\nNonostante il suo impegno formale a dimettersi dalla carica di capo delle forze armate, il 14 ottobre 2004 il Parlamento pakistano ha approvato una legge che consente al presidente Musharraf di mantenere entrambe le cariche, \u00ab\"per continuare la lotta al terrorismo e salvaguardare l'integrit\u00e0 territoriale del Pakistan\"\u00bb.\nIl 27 dicembre 2007 il capo del partito dell'opposizione Benazir Bhutto \u00e8 stata uccisa in un attentato dopo una manifestazione nella citt\u00e0 di Rawalpindi. L'attentatore l'ha prima colpita al collo, poi al petto e infine si \u00e8 fatto esplodere provocando la morte di venti persone, oltre l'ex premier pachistano. Il 18 agosto Musharraf si \u00e8 dimesso in seguito all'iniziativa della maggioranza parlamentare di metterlo in stato d'accusa per violazione della Costituzione. In seguito alle dimissioni di Musharraf, le funzioni di Presidente della Repubblica sono state assunte dal Presidente del Senato Mohammedmian Soomro. Il 6 settembre 2008 \u00e8 stato eletto nuovo Presidente della Repubblica del Pakistan Asif Ali Zardari, vedovo di Benazir Bhutto.\nPolitica estera.\nEssendo la seconda nazione del mondo musulmano per popolazione (dopo l'Indonesia) e l'unica con armi nucleari, il Pakistan vanta un ruolo importante nella comunit\u00e0 internazionale. Con un'economia semi-agricola e semi-industrializzata, la sua politica estera determina il suo coinvolgimento internazionale, sia per le sue aziende che per i singoli cittadini. Le sue intenzioni geostrategiche sono state spiegate da Jinnah in un messaggio trasmesso nel 1947: \"il fondamento della nostra politica estera \u00e8 l'amicizia con tutti i popoli di tutto il mondo\".\nDa allora, il Pakistan ha cercato di bilanciare le sue relazioni con le nazioni straniere. Nonostante non sia firmatario del trattato di non proliferazione nucleare, il Pakistan \u00e8 un membro influente della agenzia internazionale per l'energia atomica. Nel corso degli ultimi avvenimenti, il Pakistan ha bloccato un trattato internazionale per limitare il materiale fissile, sostenendo che il \"trattato sarebbe stato destinato specificatamente al Pakistan\". Nel XX secolo, il programma di deterrenza nucleare pakistano \u00e8 stato focalizzato sulla lotta alle ambizioni nucleari dell'India nella regione e i test nucleari indiani hanno portato il Pakistan a cercare di mantenere l'equilibrio geopolitico assumendo il ruolo di potenza nucleare. Attualmente, il Pakistan mantiene una politica di deterrenza minima, chiamandla \"programma di deterrenza nucleare di vitale importanza contro l'aggressione straniera\".\nSituato nel corridoio strategico e geopolitico delle principali linee di rifornimento di petrolio marittimo del mondo, della fibra di comunicazione ottica, il Pakistan vanta anche la vicinanza alle risorse naturali dei paesi dell'Asia centrale. Il Pakistan \u00e8 un membro influente e fondatore dell'Organizzazione della cooperazione islamica (OIC) ed \u00e8 un importante alleato, non appartenente alla NATO, degli Stati Uniti nella guerra al terrorismo. La politica estera del Pakistan e geostrategia si concentra principalmente sull'economia e sulla sicurezza contro le minacce alla sua identit\u00e0 nazionale e all'integrit\u00e0 territoriale e sulla promozione di strette relazioni con altri paesi musulmani.\nIl Pakistan \u00e8 un membro attivo delle Nazioni Unite e ha un rappresentante permanente a rappresentarne la politica a livello internazionale. Il paese ha fatto pressioni per il concetto di \"moderazione illuminata\" nel mondo musulmano. Il Pakistan \u00e8 anche un membro del Commonwealth delle Nazioni, dell'Associazione sud-asiatica per la cooperazione regionale (SAARC), dell'Organizzazione di cooperazione economica (ECO) e del G20 dei paesi in via di sviluppo. Il paese non possiede relazioni diplomatiche con Israele, tuttavia alcuni cittadini israeliani hanno potuto visitare il paese ottenendo un visto turistico sulla base di una cooperazione reciproca, che ha visto la Turchia come canale di comunicazione. Nonostante il Pakistan sia l'unico paese al mondo a non aver stabilito una relazione diplomatica con l'Armenia, la comunit\u00e0 armena risiede tutt'ora nel paese.\nIl mantenimento delle relazioni culturali, politiche, sociali ed economiche con il mondo arabo musulmano \u00e8 un fattore vitale per la politica estera del Pakistan; \u00e8 stato il primo paese ad aver stabilito relazioni diplomatiche con la Cina e questo rapporto continua ad essere importante, sin dalla guerra sino-indiana del 1962. Dagli anni 1960 agli anni 1980, il Pakistan ha contribuito notevolmente a far s\u00ec che la Cina raggiungesse i principali paesi del mondo e favor\u00ec la visita di stato del presidente statunitense Nixon nel paese. Nonostante il cambio di governo in Pakistan, le variazioni delle situazioni regionali e globali, la politica cinese in Pakistan continua a essere il fattore dominante in tutti i tempi.[160] In cambio, la Cina \u00e8 il principale partner commerciale del Pakistan e questa cooperazione economica ha raggiunto alti risultati, concretizzandosi con notevoli investimenti cinesi nell'estensione delle infrastrutture pakistane, tra cui la realizzazione del porto di Gwadar. Le relazioni amichevoli sino-pakistane hanno toccato nuove vette quando entrambi i paesi hanno firmato 51 accordi e protocolli d'intesa (MoU) nel 2015 per la cooperazione in diversi settori.\n Entrambi i paesi hanno firmato l'accordo di libero scambio negli anni 2000 e il Pakistan continua a servire come ponte di comunicazione della Cina verso il mondo musulmano.\nA causa delle difficolt\u00e0 nei rapporti con il suo rivale geopolitico, l'India, Pakistan mantiene strette relazioni politiche con la Turchia e l'Iran. Anche l'Arabia Saudita mantiene una posizione di rispetto nella politica estera del Pakistan. Il conflitto del Kashmir rimane il principale punto di frattura con i vicini indiani. A causa delle differenze ideologie, il Pakistan si schier\u00f2 contro l'Unione Sovietica nel 1950 e durante la guerra sovietico-afghana del 1980 il Pakistan \u00e8 stato uno dei pi\u00f9 stretti alleati degli Stati Uniti. a partire dal 1999, le relazioni con la Russia sono andate notevolmente a migliorare e la cooperazione in vari settori \u00e8 decisamente aumentata. I rapporti tra Pakistan e Stati Uniti sono stati, nel corso degli anni, altalenanti: stretti alleati durante la guerra fredda le relazioni si incrinarono nel 1990, quando gli Stati Uniti imposero al paese sanzioni per via dello sviluppo nucleare segreto. In seguito agli eventi dell'11 settembre, il Pakistan torn\u00f2 ad essere uno stretto alleato degli Stati Uniti nella guerra al terrorismo nelle regioni del Medio Oriente e in Asia meridionale, ricevendo dagli statunitensi sostegno in denaro e armi.\nEnergia ed energia nucleare.\nL'energia nucleare \u00e8 fornita da tre impianti commerciali. Il Pakistan \u00e8 l'unico paese musulmano a edificare e gestire centrali nucleari civili. Il Pakistan Atomic Energy Commissione (PAEC), l'autorit\u00e0 scientifica e nucleare del governo, \u00e8 l'unico responsabile per il funzionamento di queste centrali, mentre il Pakistan Nuclear Regulatory Authority regola l'utilizzo sicuro di questa tecnologia. L'elettricit\u00e0 generata da centrali nucleari commerciali costituisce circa il 5,8% dell'energia elettrica prodotta nel paese, che si somma al 62% fornita da combustibili fossili (in particolare petrolio), al 29,9% da energia idroelettrica e dal 0,3% del carbone. Il Pakistan \u00e8 uno dei quattro stati con armi nucleari (insieme con a India, Israele e Corea del Nord), che non \u00e8 firmatario del trattato di non proliferazione nucleare, ma ha aderito all'Agenzia internazionale per l'energia atomica.\nPer l'utilizzo commerciale dell'energia nucleare, la Cina ha fornito un cospicuo sostegno fin dall'inizio, fornendo il reattore della Centrale nucleare di Chasnupp. Il reattore Karachi-I, di tipo CANDU, \u00e8 stato consegnato nel 1971 dal Canada, prima centrale nucleare commerciale del paese. Negli anni successivi, la Repubblica popolare cinese ha venduto ulteriori reattori nucleari per aiutare lo sviluppo industriale del paese. Nel 2005, entrambi i paesi hanno raggiunto un accordo congiunto sulla sicurezza energetica, che richiede un enorme aumento della capacit\u00e0 di generazione di pi\u00f9 di 160.000 MWe entro il 2030. Nel 2013, il secondo complesso commerciale nucleare a Karachi \u00e8 stato ampliato con reattori supplementari.\nL'energia elettrica \u00e8 generata da varie societ\u00e0 di energia e distribuita uniformemente tra le quattro province pakistane dalla National Electric Power Regulatory Authority (NEPRA), ente nazionale responsabile della regolamentazione della fornitura di energia elettrica. Tuttavia a Karachi, l'ente nazionale per l'acqua e la potenza elettrica, la Water &amp; Power Development Authority (WAPDA), genera gran parte dell'energia elettrica e raccoglie le entrate a livello nazionale. Una capacit\u00e0 di generare energia elettrica per circa 22,797\u00a0MWt \u00e8 stata installata nel 2014, con l'avvio di diversi progetti. L'energia da fonti nucleari \u00e8 fornita da tre centrali nucleari commerciali autorizzate e gestite dalla Pakistan Atomic Energy Commission (PAEC) sotto licenza da parte della Pakistan Nuclear Regulatory Autority (PNRA), l'autorit\u00e0 di regolamentazione nucleare del Pakistan.\nEconomia.\nIl Pakistan \u00e8 il sesto paese pi\u00f9 popoloso nel mondo, con una serie di sfide sul fronte economico. Storicamente, il confronto con la vicina India \u00e8 risultato in una percezione negativa del Pakistan, soprattutto nei paesi occidentali, il che ha portato a una scarsit\u00e0 d'investimenti stranieri diretti nella nazione. Occorre per\u00f2 tenere conto che lo stato economico del Pakistan \u00e8 migliorato negli ultimi anni, in parallelo a un grande miglioramento nella sua posizione nel mercato dei cambi: pi\u00f9 precisamente, l'attivo della bilancia dei pagamenti e la rapida crescita delle sue riserve monetarie. Inoltre, il ridursi della tensione con l'India e il processo di pace in corso danno nuove speranze per la prosperit\u00e0 e stabilit\u00e0 dell'Asia meridionale.\nL'economia pakistana, che si pensava essere altamente vulnerabile agli \"choc\" esterni e interni, si \u00e8 dimostrata inaspettatamente forte durante una serie d'eventi potenzialmente distruttivi come la crisi finanziaria asiatica, la recessione globale, la carestia, l'azione militare in Afghanistan dopo l'11 settembre, e le tensioni con l'India. Nei due anni e mezzo seguenti agli attacchi dell'11 settembre, l'indice KSE-100 della borsa pakistana \u00e8 stato quello con la maggiore performance mondiale. Ultimamente il settore manifatturiero pakistano ha avuto tassi di crescita in doppia cifra, con la manifattura su larga scala cresciuta del 18% nel 2003. Una riduzione del \"deficit\" fiscale ha portato a una minore richiesta statale di denaro nel mercato monetario domestico, minori tassi d'interesse e un'espansione nei prestiti a privati e aziende.\nL'economia pakistana \u00e8 stata anche abbastanza stabile nel lungo periodo: l'ultimo anno di crescita negativa nel prodotto nazionale lordo \u00e8 stato il 1951.\nIl governo pakistano ha garantito negli ultimi anni numerosi incentivi alle compagnie tecnologiche che intendessero fare affari in Pakistan. Una combinazione di esenzioni fiscali per pi\u00f9 di dieci anni, l'azzeramento dei dazi sulle importazioni di calcolatori, incentivi governativi per i venture capital e una variet\u00e0 di programmi per finanziare l'educazione tecnica hanno dato un grande impeto alla nascente industria dell'Information Technology. Molte aziende tecnologiche pakistane forniscono software e servizi alle maggiori corporation mondiali.\nIndustria.\nSettore tessile.\nIl settore tessile rappresenta il 70% delle esportazioni pakistane, ma le condizioni di lavoro dei lavoratori sono deplorevoli: i piccoli laboratori di produzione generalmente non firmano contratti di lavoro, non rispettano il salario minimo e talvolta impiegano bambini; le violazioni del diritto del lavoro si verificano anche tra i principali subappaltatori di marchi internazionali e nelle zone di esportazione i lavoratori non sono tutelati da sindacati in quanto vietati e altrove, se coinvolti nella creazione di sindacati, possono essere minacciati, licenziati o picchiati. Le fabbriche non sono conformi alle norme di sicurezza, con conseguenti incidenti: nel 2012, 255 lavoratori sono morti in un incendio in uno stabilimento di Karachi. I soli 547 ispettori del lavoro in Pakistan che controllano le 300.000 fabbriche del Paese non riescono a controllare l'intera industria tessile, e solo presso i marchi internazionali le ispezioni riescono a far rispettare alcune regole di sicurezza, anche se \u00e8 stata rilevata assenza di trasparenza nelle filiere.\nSettore minerario.\nIl Pakistan ha depositi di numerosi minerali e altre risorse naturali, tra cui arenaria, cromite, gesso, ferro, oro, argento, salgemma, rame, carbone, pietre preziose, marmo, grafite, terra refrattaria, zolfo, silice e zinco.\nPer il suolo argilloso della grande pianura, il Pakistan \u00e8 produttore di mattoni, con le ciminiere visibili sulla strada da Islamabad a Peshawar, ma vi \u00e8 anche l'impiego di lavoro minorile e spesso i lavoratori sono in condizioni assimilabili alla schiavit\u00f9.\nGiacimenti di petrolio e di gas naturale sono stati scoperti in Pakistan per la prima volta nel 1952 nella provincia del Belucistan e nel 1960 \u00e8 stato scoperto un campo petrolifero a Islamabad; nel Paese, a partire dal periodo coloniale, si estrae anche carbone bituminoso e lignite.\nTurismo.\nGrazie alle sue diverse culture, al suo popolo e ai paesaggi, nel 2012 il Pakistan ha attirato 1 milione di turisti. Negli anni 1970 l'industria del turismo pakistano si trovava nel suo periodo di massimo splendore, quando il paese ricevette una quantit\u00e0 senza precedenti di turisti stranieri. Le principali destinazioni di questi turisti furono il passo Khyber, Peshawar, Karachi, Lahore, Swat e Rawalpindi. Le principali attrazioni del paese comprendono alcuni siti archeologici di importante valore e luoghi di interesse naturalistico sulle pendici dell'Himalaya. Il Pakistan vanta diverse montagne di altezza superiore ai 7000 m. La parte a nord del Pakistan \u00e8 ricca di antiche fortificazioni, di esempi di architetture passate, mentre la valle di Hunza e Chitral \u00e8 sede di piccole comunit\u00e0 pre-islamiche animiste Kalasha che affermano di discendere da Alessandro Magno. La capitale culturale del Pakistan, Lahore, contiene molti esempi di architettura di Mughal, come la moschea Imperiale, i giardini Shalimar, la tomba di Jahangir e forte Lahore. Prima della crisi economica globale, il Pakistan ospitava oltre 500.000 turisti ogni anno.\nNell'ottobre 2006, appena un anno dopo il terremoto del Kashmir del 2005, il \"Guardian\" ha pubblicato \"I primi cinque siti turistici in Pakistan\", al fine di aiutare l'industria turistica del paese. I cinque siti includevano Taxila, Lahore, la strada del Karakorum, Karimabad e il lago Saiful Muluk.\nTrasporti.\nIl settore dei trasporti contribuisce a circa il 10,5% del PIL del paese. Il Pakistan vanta infrastrutture stradali migliori di quelle dell'India, del Bangladesh e dell'Indonesia, tuttavia il trasporto ferroviario \u00e8 ancora inferiore a quello dell'India e della Cina e anche le infrastrutture aeronautiche necessiterebbero di miglioramento. Il paese \u00e8 praticamente privo di un sistema di trasporto sulle acque interne e la navigazione costiera soddisfa solo esigenze locali minori.\nLe strade costituiscono la spina dorsale del sistema di trasporto del Pakistan; con una lunghezza totale di 259.618\u00a0km spostano il 91% dei passeggeri e il 96% del traffico merci. I servizi di trasporto terrestre sono in gran parte nelle mani del settore privato, che gestisce circa il 95% del traffico merci. L'\"Autorit\u00e0 Nazionale per le Strade\" \u00e8 responsabile per la manutenzione delle strade e delle autostrade nazionali. Il collegamento dai porti del sud alle province popolose del Punjab e Khyber a nord \u00e8 garantito dal sistema autostradale, anche se questa rete rappresenta solo il 4,2% della lunghezza totale percorribile, essa gestisce l'85% del traffico del paese.\nLe \"Ferrovie Pakistane\", controllate dal Ministero delle Ferrovie, gestisce il sistema ferroviario. Dal 1947 al 1970, il treno era il mezzo principale di trasporto, fintanto che vennero realizzate le strade nazionali e si and\u00f2 incontro al boom economico del settore automobilistico. Dal 1990, ci fu un marcato spostamento del traffico dalla rotaia alla autostrada. Al 2015, il traffico ferroviario interno trasporta solo il 10% dei viaggiatori e il 4% delle merci, l'estensione della rete ferroviaria \u00e8 diminuita dagli 8.775\u00a0km del 1990 ai 7.791\u00a0km del 2011. Tuttavia, per il prossimo futuro, il Pakistan prevede di utilizzare il servizio ferroviario per incrementare il commercio estero con la Cina, l'Iran e la Turchia.\nIl paese \u00e8 dotato, approssimative, di 139 aeroporti sia militari che civili, e sono per lo pi\u00f9 di propriet\u00e0 pubblica. Anche se l'Aeroporto Internazionale Jinnah \u00e8 la principale porta di accesso internazionale al Pakistan, gli aeroporti internazionali di Lahore, Islamabad, Peshawar, Quetta, Faisalabad, Sialkot e Multan gestiscono anch'essi una notevole quantit\u00e0 di traffico. Il settore dell'aviazione civile \u00e8 in parte pubblico e in parte privato, grazie alla liberalizzato avvenuta nel 1993. Mentre la compagnia di bandiera Pakistan International Airlines (PIA) \u00e8 il principale vettore aereo trasportando circa il 73% dei passeggeri domestici, le compagnie private come Airblue, Shaheen Air International e Air Indus, forniscono servizi simili con le caratteristiche di compagnie low cost. I principali porti marittimi sono a Karachi e Sindh. Dal 1990, alcune operazioni portuali sono state spostati Balochistan con la costruzione di nuove infrastrutture. Secondo \"Mundi Index\", la valutazione della qualit\u00e0 dei porti marittimi pakistani \u00e8 aumentata dal 3,6 al 4 tra il 2006 e il 2009.\nAmbiente.\nFlora e fauna.\nL'animale nazionale del Pakistan \u00e8 il markhor e il suo uccello nazionale il chukar, detto anche \"chakhoor\" in urdu. La grande variet\u00e0 di habitat e di climi del Pakistan permette lo sviluppo di una vasta variet\u00e0 di animali e uccelli. Le varie foreste possono essere formate da conifere alpine e sub-alpine, come abeti, pini e cedri dell'Himalaya, sulle montagne settentrionali o da alberi decidui, come lo \"shisham\", simile al gelso, sui Monti Sulaiman a sud. Sulle colline occidentali crescono ginepri e tamerici, oltre a sparuti ciuffi d'erba ed arbusti. Lungo le coste meridionali gran parte delle paludi costiere sono formate da foreste di mangrovie.\nNel sud, i coccodrilli nuotano nelle acque fangose delle foci dell'Indo, mentre sulle rive del fiume vivono cinghiali, cervi, istrici e piccoli roditori. Nelle boscaglie sabbiose del Pakistan centrale si trovano sciacalli, iene, gatti selvatici, pantere e leopardi e negli azzurri cieli sovrastanti volano sparvieri, falchi ed aquile. Nei deserti sud-occidentali sopravvivono i rarissimi ghepardi asiatici. Sulle montagne settentrionali \u00e8 diffusa una gran variet\u00e0 di specie minacciate, tra cui pecore di Marco Polo, pecore urial, markhor, stambecchi, orsi neri asiatici, orsi bruni dell'Himalaya e il rarissimo leopardo delle nevi. Nell'agosto 2006, il Pakistan ha donato un cucciolo orfano di questo felino, chiamato Leo, agli USA. Un'altra specie rara \u00e8 il delfino di fiume dell'Indo, completamente cieco, del quale si ritiene sopravvivano circa 1100 esemplari, protetti nella Riserva del Delfino di Fiume dell'Indo, nel Sindh. Negli ultimi anni il numero di animali selvatici uccisi per il commercio di pelli e pellicce ha portato all'istituzione di una nuova legge che vieta la loro uccisione e la creazione di numerosi santuari della fauna selvatica e di riserve di caccia. Da allora il numero dei cacciatori \u00e8 notevolmente diminuito.\nCultura.\nArte.\nNel territorio dell'attuale Pakistan si trovano le vestigia di tempi antichissimi, dall'arte della civilt\u00e0 della Valle dell'Indo all'arte indiana, dall'arte persiana del periodo preislamico all'arte islamica. I contatti con l'Occidente, a partire soprattutto dall'epoca del colonialismo britannico, hanno favorito l'innesto di mode e correnti di origine europea, ulteriormente rafforzatesi con l'apporto dei pakistani della diaspora. Tuttavia questa tendenza trova oggi un obiettivo ostacolo nell'ondata di re-islamizzazione della societ\u00e0, percorsa da virulenti tendenze antieuropee.\nArchitettura.\nDell'architettura pakistana si riconoscono quattro periodi: pre-islamico, islamico, coloniali e post-coloniali. Con l'inizio della civilt\u00e0 intorno alla met\u00e0 del III millennio a.C., si svilupp\u00f2 per la prima volta una cultura urbana avanzata, con la costruzione di grandi edifici, alcuni dei quali sopravvivono ancora oggi. Mohenjo-daro, Harappa e Kot Diji sono tra gli insediamenti pre-islamici che ora sono attrazioni turistiche del paese. A partire dal I secolo d.C., l'ascesa del Buddismo e l'influenza greca port\u00f2 allo sviluppo dello stile greco-buddhista. Il punto pi\u00f9 alto elevato di questa era si raggiunse con il culmine del Regno di Gandh\u0101ra. Un esempio di architettura buddista sono le rovine del monastero Takht-i-Bahi.\nL'arrivo dell'Islam in Pakistan odierno ha significato la fine improvvisa dell'architettura buddista una veloce transizione verso l'architettura islamica, prevalentemente caratterizzata dall'assenza di immagini. L'edificio pi\u00f9 importante in stile indo-islamico ancora esistente \u00e8 la tomba dello Shah Rukn-i-Alam a Multan. Durante l'era Mughal, elementi dell'architettura persiana sono stati fusi con quelli islamici. La Moschea Imperiale, il Forte di Lahore, con la famosa Porta Alamgiri, la moschea Wazir Khan, i Giardini Shalimar a Lahore e la Moschea Shahjahan a Thatta, sono gli esempi di maggior pregio. Nel periodo coloniale britannico, edifici prevalentemente funzionali si sono sviluppati da una miscela di componenti europei e indiani-islamici. L'identit\u00e0 nazionale post-coloniale si \u00e8 espressa in strutture moderne come la Moschea Faisal, il Minar-e-Pakistan e Mazar-e-Quaid.\nPittura e scultura.\nTra gli artisti affermatisi nel XX secolo possiamo ricordare Anna Molka Ahmed, mentre tra il XX e il XXI secolo spicca la figura di Shahzia Sikander.\nPatrimoni dell'umanit\u00e0.\nIl Pakistan ospita sei siti dichiarati Patrimonio dell'umanit\u00e0 dall'UNESCO:\nLetteratura.\nLa relativa giovinezza dello Stato pakistano, frutto dello smembramento dei territori indiani della Corona britannica a partire dal 1947, fa comprendere come una \"letteratura pakistana\" sia concetto storicamente e culturalmente problematico. Gli scrittori musulmani dell'India sin dal Medioevo si sono espressi essenzialmente in lingua urdu e in lingua persiana, contribuendo allo sviluppo di due distinte letterature, la letteratura persiana e la letteratura urdu. La problematicit\u00e0 del concetto di letteratura pakistana emerge gi\u00e0 dal fatto che scrittori persiani operarono sin dal Medioevo in un'area che copre tutta l'attuale India settentrionale, non solo l'attuale Pakistan; cos\u00ec come, d'altronde, gli scrittori in lingua urdu, tra i quali Saadat Hasan Manto, ebbero i loro principali centri a Lahore nell'attuale Pakistan e a Delhi e Lucknow, nell'attuale India, dove tuttora esiste una ricca tradizione letteraria in lingua urdu. Il pi\u00f9 grande autore \"pakistano\" del Novecento, Muhammad Iqbal (m. 1938, ossia prima della spartizione), scrittore filosofo e nazionalista considerato il \"padre del Pakistan\" che tuttavia non fece in tempo a veder sorgere, compose sia in persiano che in urdu raggiungendo livelli di assoluta eccellenza in entrambe le lingue. Per questo risulta certamente pi\u00f9 esatto parlare, al plurale, di \"letterature del Pakistan\", peraltro anche in considerazione del fatto che -oltre all'urdu e al persiano- esistono nel paese altre lingue, come ad esempio il pashto e il baluchi che a loro volta alimentano distinte letterature (che hanno centri culturali importanti anche oltre confine, in Afghanistan e in Iran). Il perdurare di un clima di reciproci sospetti e continue tensioni politiche con l'India ha certamente favorito l'evolversi di una letteratura in urdu come fattore importante di identit\u00e0 culturale e etnico-religiosa del Pakistan. Tuttavia \u00e8 da osservare che molti scrittori pakistani contemporanei, non diversamente da quelli indiani, si esprimono sempre pi\u00f9 spesso in lingua inglese, come \u00e8 il caso ad esempio di Tariq Ali, autore di notevoli romanzi storici (\"Il sultano di Palermo\", 2007; \"All'ombra del melograno\", 2007; \"Il libro del Saladino\", 2008, pubblicati in versione italiana da Baldini e Castoldi); ma sono da ricordare anche Hanif Kureishi, Nadeem Aslam (\"Mappe per amanti smarriti\", Feltrinelli, Milano 2006) e Mohammed Hanif (\"Il caso dei manghi esplosivi\", Bompiani, Torino 2009), tutti scrittori formatisi in Inghilterra ma di origini pakistane che hanno raggiunto con i loro romanzi notevole fama internazionale.\nAllama Iqbal \u00e8 il poeta nazionale del Pakistan. Oltre alla sua patria, \u00e8 anche famoso in Iran, nella regione del Kurdistan e in Iraq, dove \u00e8 noto come Iqb\u0101l-e L\u0101hor\u012b..\nPoesia.\nSir Muhammad Iqbal (Sialkot, 9 novembre 1877\u00a0\u2013 Lahore, 21 aprile 1938) \u00e8 stato un poeta e filosofo pakistano di origine indiana.\nViene considerato il poeta nazionale pakistano. Muhammed Iqbal (Urdu \u0645\u062d\u0645\u062f \u0627\u0642\u0628\u0627\u0644) viene spesso titolato che significa \u201c\u02bfAll\u0101ma Iqbal, sapientissimo \u201d (in arabo: \u0639\u0644\u0627\u0645\u06c1 \u0627\u0642\u0628\u0627\u0644), per sottolineare la sua grande erudizione. La maggioranza delle sue opere sono state scritte in lingua persiana.\nIqbal consegu\u00ec il suo Master of Arts in Filosofia a Lahore, allora parte dell'India britannica. Tra il 1905 e il 1907 studi\u00f2 giurisprudenza e filosofia a Cambridge, Monaco di Baviera e Heidelberg.\nErano questi gli anni che portarono il poeta Iqbal a paragonare l'Oriente e le sue filosofie con quelle dell'Occidente. Consapevole che la cultura islamica era in declino, svilupp\u00f2 al suo ritorno in patria il desiderio di riportare la cultura musulmana alle antiche glorie spirituali. Per ottenere ci\u00f2 predic\u00f2 la solidariet\u00e0 islamica.\nTra gli altri poeti del Novecento si pu\u00f2 annoverare Golam Mostofa e Amrita Pritam, indiana, ma con cittadinanza pakistana.\nMusica.\nLa musica pi\u00f9 popolare varia da quella tradizionali come il Qawwali a quella pi\u00f9 moderna nella quale si cerca di fondere la musica tradizionale pakistana con quella occidentale inoltre viene ascoltata con piacere anche negli stati uniti e non solo da coloro che provengono dal Pakistan ma anche da originari del luogo. Ci sono anche i naat, canzoni religiose. Nota cantante pop di fama internazionale \u00e8 Nazia Hassan. Statunitense ma di origine pakistana \u00e8 invece Nadia Ali.\nCinema.\nNonostante le relazioni tese con l'India, i film indiani sono popolari nel Pakistan, dove possono essere reperiti con facilit\u00e0 nonostante siano ufficialmente illegali. Esiste anche un'industria cinematografica indigena, soprannominata \u00abLollywood\u00bb, che produce pi\u00f9 di 40 lungometraggi l'anno, concentrata a Lahore.\nUna ballerina che ha introdotto la danza nel cinema pakistano degli anni quaranta \u00e8 stata Anna Marie Gueizelor (o Madam Azurie).\nScienza e tecnologia.\nIn ambito scientifico da ricordare la figura di Abdus Salam, Premio Nobel per la fisica, nel 1979, per il suo contributo alla teoria della interazione elettrodebole.\nSport.\nCricket.\nLo sport pi\u00f9 popolare in Pakistan \u00e8 il cricket: milioni di pakistani assistono alla TV alle partite della nazionale nelle competizioni internazionali, specialmente contro la storica rivale India. La Nazionale di cricket del Pakistan ha anche vinto la Coppa del Mondo di cricket 1992.\nHockey su prato.\nLo sport nazionale \u00e8 l'hockey su prato, dove il Pakistan ha conquistato tre volte la medaglia d'oro olimpica.\nGiochi olimpici.\nIl primo oro olimpico per il Pakistan fu conquistato dalla Nazionale di hockey su prato del Pakistan, ai Giochi olimpici di Roma 1960.\nPrima medaglia olimpica per il Pakistan fu la medaglia d'argento ottenuta dalla Nazionale di hockey su prato del Pakistan a Melbourne 1956.\nAltri sport.\nIl calcio \u00e8 praticato, ma non \u00e8 molto popolare. Fondata nel 1948, la Nazionale di calcio del Pakistan non ha, al momento, ottenuto importanti risultati in campo internazionale. esso continua ad essere uno sport importante, con molte competizioni durante l'anno. Lo squash \u00e8 molto praticato.\nTradizioni.\nIl Pakistan ha una tradizione culturale molto ricca che risale alla civilizzazione della valle dell'Indo, 2800\u20131800 a.C. La regione che oggi corrisponde al Pakistan nel passato \u00e8 stata invasa e occupata da molte popolazioni, tra cui gli unni bianchi, i persiani, gli arabi, i turchi, i mongoli e vari gruppi europei. La cultura pakistana ha pertanto le sue origini nella sovrapposizione di varie culture, cui l'ultima, la islamica, che si perpetua dall'VIII secolo, fornisce la nota dominante. Ci sono differenze in cultura tra i diversi gruppi etnici in materie come vestiti, cibo e religione, specialmente dove gli usi preislamici differiscono dalle pratiche islamiche.\nLa crescente globalizzazione ha accresciuto l'influenza della \u00abcultura occidentale\u00bb nel Pakistan, specialmente tra la parte pi\u00f9 ricca della popolazione che ha facile accesso a prodotti, televisione, mass media e cibi occidentali. Molte catene di ristoranti occidentali sono entrate nel mercato pakistano, e si possono trovare nelle principali citt\u00e0. Allo stesso tempo, c'\u00e8 anche un movimento reazionario all'interno del Pakistan che vuole allontanarsi dalle influenze occidentali, tornando alle radici pi\u00f9 tradizionali dell'Islam.\nC'\u00e8 una notevole diaspora pakistana, soprattutto nel Regno Unito, negli USA, in Canada e Australia ma anche nelle nazioni scandinave. Molti pakistani vivono anche nel Medio oriente. Questi emigranti e la loro prole influenzano culturalmente ed economicamente il Pakistan, sia con i loro viaggi interni alla nazione, che in particolare tornando in patria o facendo degli investimenti.\nLe citt\u00e0 di Lahore, Karachi, Peshawar, Islamabad, Faisalabad, Sialkot e Quetta sono specialmente note per i grandi contrasti nelle esperienze d'acquisto - dai fiorenti baz\u00e0r ai moderni centri commerciali multipiano. In particolare, Lahore e Karachi sono costellate di colorate aree con all'interno centinaia di negozi di tecnologia. Molti di questi sono piccoli, con offerte speciali incredibili e servizi di riparazione per praticamente ogni prodotto tecnologico. Ci si pu\u00f2 trovare di tutto, dagli ultimi telefonini a CD e DVD davvero economici. Il bazar tecnico pi\u00f9 famoso di Lahore \u00e8 l'Hafeez Center, situato sul Gulberg Main Boulevard.\nGastronomia.\nLa cucina pakistana \u00e8 simile alla cucina di altre regioni dell'Asia meridionale, dal momento che gran parte di essa origina dalle cucine reali degli imperatori Mughal del XVI secolo. Tuttavia, il Pakistan vanta una maggiore variet\u00e0 di carne rispetto al resto del sub-continente. La maggior parte di questi piatti affondano le radici nella cucina britannica, in quella dell'Asia centrale e del Medio Oriente. La cucina pakistana sovente utilizza grandi quantit\u00e0 di spezie, erbe aromatiche e condimenti. Aglio, zenzero, curcuma, peperoncino rosso e garam masala vengono utilizzati nella maggior parte dei piatti e la cucina casalinga comprende regolarmente il curry. Un tipico piatto a base di carne, verdure e curry \u00e8 costituito dal balti. Il \"chapati\", una sottile focaccia di grano, \u00e8 un alimento di base, servito con curry, carne, verdure e lenticchie. Anche il riso \u00e8 un alimento comune.\nIl lassi \u00e8 una bevanda tradizionale nella regione del Punjab. T\u00e8 nero con latte e zucchero \u00e8 popolare in tutto il Pakistan e viene bevuto quotidianamente dalla maggior parte della popolazione. Sohan Halwa \u00e8 un piatto dolce popolare dalla regione meridionale della provincia del Punjab ma si pu\u00f2 gustare in tutto il Pakistan.\nAltre festivit\u00e0.\nL\"Eid Mubarak\"\u00a0(in\u00a0arabo:\u00a0 \u0639\u064a\u062f \u0645\u0628\u0627\u0631\u0643, in\u00a0persiano/Urdu: \u0639\u06cc\u062f \u0645\u064f\u0628\u0627\u0631\u06a9) \u00e8 un augurio tradizionale\u00a0islamico\u00a0usato per le festivit\u00e0 del\u00a0Eid ul-Adha\u00a0e\u00a0Eid ul-Fitr.\u00a0 Eid\u00a0fa riferimento alla festivit\u00e0,\u00a0\"Mubarak\"\u00a0significa benedetto: la frase si traduce quindi\u00a0\"festa benedetta\"\u00a0ed \u00e8 comunemente usata nel senso di\u00a0\"buona festa\".\nIl primo giorno del mese di Shawwal, dopo la fine del digiuno di Ramadan, si celebra l'Eid-ul-Fitr: la festa per la fine del digiuno. L'Eid \u00e8 un giorno dedicato interamente ai festeggiamenti. \u00c8 un giorno di gioia, in cui si rende grazie a Dio per avere terminato il digiuno e per aver partecipato ai doni e alle grazie che Egli ha promesso a chi abbia rispettato con fede il suo comandamento. \u00c8 dopo questa preghiera che i musulmani si augurano a vicenda \"Eid\u00a0Mubarak\"."}
{"id": "47406", "revid": "768068", "url": "https://it.wikipedia.org/wiki?curid=47406", "title": "Periodo Protodinastico (Egitto)", "text": "Il periodo Protodinastico, o periodo Arcaico o periodo Tinita (da Tini, nome della citt\u00e0 di origine dei sovrani), che comprende le prime due dinastie, da un punto di vista cronologico pu\u00f2 essere collocato tra il 3150 a.C. ed il 2700 a.C.\nQuesto periodo conclude la fase di formazione dello stato unitario che nasce dall'unione tra Alto Egitto e Basso Egitto.\nLa scarsit\u00e0 dei documenti contemporanei e il fatto che la maggior parte delle liste reali a noi pervenute risalgono al Nuovo Regno, ossia a circa 1500 anni dopo, genera alcuni dubbi e perplessit\u00e0 sulla sequenza dei sovrani.\nLa maggior parte dei \"nomi Horo\" sono stati rinvenuti su stele, vasellame o graffiti dell'epoca. Alcuni sono anche riportati sulla Pietra di Palermo.\nLa suddivisione in dinastie \u00e8 quella riportata dal Canone Reale, conservato a Torino, e nell'opera di Manetone.\nPer una spiegazione approfondita della titolatura usata dai sovrani egizi vedi Titolatura reale dell'antico Egitto.\nRimangono del tutto oscuri i motivi di suddivisione tra prima e seconda dinastia. Dai dati in nostro possesso non risulta alcuna frattura nella continuit\u00e0 tra i sovrani (la tomba di Qa'a \u00e8 sigillata con il nome del suo successore Hotepsekhemwy).\nDifferente \u00e8 la situazione al termine del periodo in esame, quando anche la sequenza dei sovrani e le prove della loro esistenza diventano talvolta labili, facendo quindi ipotizzare una diminuzione del potere regio ed un conseguente periodo di instabilit\u00e0.\nAnche le date riportate, ove possibile, sono da considerarsi del tutto approssimative.\nNell'et\u00e0 del bronzo ad esempio abbiamo la costruzione di molti templi e piramidi.\nI dinastia.\n\"Per la lista dei sovrani di questa dinastia vedi I dinastia egizia\"\nNella cronologia della storia dell'antico Egitto strutturata da Manetone con la divisione in \"trenta dinastie\" la prima di queste inizia con l'unificazione, dei due regni del Basso ed Alto Egitto, formatisi nel periodo detto \"Periodo Predinastico\" dalla fusione di entit\u00e0 politiche pi\u00f9 piccole di cui si conserv\u00f2 memoria in seguito nella divisione dell'Egitto in distretti. \nL'unificazione viene attribuita ad un sovrano chiamato Meni nella lista reale di Abido e nel Canone Reale, risalenti entrambi a circa 1500 anni dopo l'unificazione dell'Egitto, e Menes nella lista di Manetone.\nGli scavi archeologici ci hanno restituito una tavoletta da trucco, proveniente da Abido, ove un sovrano, identificato con il nome di Narmer, \u00e8 raffigurato portare le due corone rappresentanti le due parti dell'Egitto.\nAlcuni studiosi hanno avanzato ipotesi alternative sull'identit\u00e0 dell'unificatore dell'Egitto associandolo chi alla figura parzialmente mitica, del Re Scorpione chi ad Aha, di norma indicato come il successore di Narmer.\nAnche la datazione della dinastia \u00e8 difficoltosa a causa della scarsit\u00e0 di dati. Comunque anche se con variazioni che possono superare il secolo \u00e8 possibile indicare il 3000 a.C. come data di riferimento.\nSugli eventi storici inerenti all'arco di tempo coperto dalla dinastia, circa 250 anni, sappiamo poco in quanto le fonti scritte, scarse e frammentarie, riportano spesso solamente i nomi dei sovrani e poche altre notizie.\nPossiamo comunque supporre che si sia trattato di una fase di consolidamento dello stato unitario, stato la cui organizzazione si presume fosse fortemente teocratica con un sovrano/dio alla sommit\u00e0.\nLe notizie di cui disponiamo riferiscono di vittorie sulle popolazioni confinanti con la valle del Nilo e principalmente con i beduini nomadi della Penisola del Sinai.\nCapitale della prima dinastia fu inizialmente Tini (da cui la dizione manetoniana di \"dinastia tinita\") citt\u00e0 che per\u00f2 lasci\u00f2 il rango a Menfi\nII dinastia.\n\"Per la lista dei sovrani di questa dinastia vedi II dinastia egizia\"\nNon conosciamo i motivi che spinsero Manetone a suddividere la sequenza dei sovrani di quello che viene chiamato \"periodo arcaico\" in due dinastie distinte. Anche il Canone Reale elenca questi sovrani senza alcuna soluzione di continuit\u00e0.\nMalgrado la scarsit\u00e0 di documentazione storica l'analisi dei nomi Horo dei sovrani permette di formulare alcune ipotesi, sufficientemente fondate, sugli avvenimenti del periodo.\nNella sua parte conclusiva la II dinastia dovette, probabilmente, assistere ad uno scontro tra i sovrani \"tiniti\" ed il Basso Egitto. Traccia di ci\u00f2 si pu\u00f2 desumere dalla cancellazione del nome di Peribsen, cancellazione che sottolinea una \"damnatio memoriae\", pratica spesso adottata nell'Egitto antico nei confronti di coloro che erano considerati usurpatori.\nLa scelta di Peribsen di sostituire la divinit\u00e0 tutelare della regalit\u00e0 trasferendone il rango da Horo, divinit\u00e0 originaria dell'Alto Egitto a Seth, divinit\u00e0 proveniente dal Basso Egitto, sembra confermare l'ipotesi di uno scontro tra le due componenti dello stato egizio e forse anche una rottura, almeno temporanea dell'unit\u00e0.\nIl fatto che Khasekhemui adotti nella sua titolatura la formula, non pi\u00f9 ripetuta, \"Horo e Seth\" ed i richiami alla pacificazione presenti in altre parti della titolatura stessa porta a pensare a un'azione di mediazione di questo sovrano che potrebbe aver riportato all'unit\u00e0 lo stato egizio mettendo le basi per la fase storica successiva: il \"regno antico\".\nAll'interno di questo schema, probabilmente troppo semplificato, si mossero vari sovrani la cui storicit\u00e0 e collocazione nella dinastia rimangono controverse a causa della mancanza di dati."}
{"id": "47407", "revid": "767487", "url": "https://it.wikipedia.org/wiki?curid=47407", "title": "Gli spietati", "text": "Gli spietati (\"Unforgiven\") \u00e8 un film western del 1992 diretto, prodotto ed interpretato da Clint Eastwood e vincitore del Premio Oscar al miglior film 1993. Oltre allo stesso Eastwood, i protagonisti sono Morgan Freeman, Gene Hackman e Richard Harris.\nWestern realistico e cinico in cui Eastwood ritaglia per s\u00e9 la parte di un vecchio ex-pistolero, molti anni dopo i suoi primi ruoli di questo genere. Il film ricevette nove candidature agli Oscar, inclusa quella di \"Miglior attore protagonista\" per lo stesso Eastwood, e ne vinse quattro, tra i quali \"Miglior film\" e \"Miglior regia\"; candidato a quattro Golden Globe ne vinse due, per la \"Miglior regia\" a Clint Eastwood e per il \"Miglior attore non protagonista\" a Gene Hackman. Il film di Eastwood \u00e8 il terzo western della storia del cinema premiato con l'Oscar di miglior film, dopo \"I pionieri del West\" (1931) e \"Balla coi lupi\" (1990) di Kevin Costner.\nEastwood dichiar\u00f2 che \"Gli spietati\" sarebbe stato il suo ultimo western, per paura di ripetersi o di copiare il lavoro altrui. Nei titoli di coda, il regista e attore inserisce una dedica particolare, \u00aba Sergio e Don\u00bb, per ricordare i due maestri che lanciarono la sua carriera e che gli insegnarono ad amare il cinema: Sergio Leone e Don Siegel.\nNel 2004 il film \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito al novantottesimo posto della classifica dei migliori cento film di tutti i tempi, mentre dieci anni dopo, nella lista aggiornata, \u00e8 salito al sessantottesimo posto.\nIl film ha avuto un \"remake\" giapponese nel 2013 diretto da Lee Sang-il, intitolato \"Yurusarezaru Mono\" in originale e rilasciato con il titolo \"Unforgiven\" sul mercato americano, con protagonista Ken Watanabe e ambientato durante il periodo Meiji.\nTrama.\nBig Whiskey, Wyoming, 1880. Delilah Fitzgerald, una prostituta, viene sfregiata al volto da un teppista noto come Quick Mike, giunto al bordello in compagnia di un giovane amico, Davey Bunting. Mentre il criminale sostiene che la donna ha tentato di derubarlo, un'altra prostituta afferma che il gesto \u00e8 dovuto al fatto che la ragazza lo avrebbe deriso nel vederlo spogliato. Lo sceriffo del posto, Little Bill Daggett, un ex pistolero tanto irreprensibile e ligio alla legge quanto duro e prevaricatore, dai metodi spesso alquanto spicci e violenti, impone al bandito di risarcire il titolare del bordello con cinque cavalli, e al suo amico con due, per compensarlo della futura mancanza di introiti a causa del fatto che la sua prostituta, ormai sfregiata, non sar\u00e0 pi\u00f9 appetibile per i clienti. In primavera i due tornano in paese con i cavalli pattuiti, e Davey porta con s\u00e9 anche la miglior giumenta del branco per farne dono a Delilah; offese, le prostitute li aggrediscono e li cacciano via.\nLe prostitute non sono comunque soddisfatte del risarcimento e, capeggiate da Alice, decidono di mettere una ricompensa di dollari per l'uccisione dei due banditi, senza curarsi del fatto che in realt\u00e0 uno dei due non solo \u00e8 del tutto innocente ma ha addirittura salvato la ragazza fermando l'amico. Lo sceriffo non approva la decisione delle ragazze, impedendo loro di mettere una vera e propria \"taglia\" ma loro aggirano il divieto facendo mettere in giro la voce della ricompensa, che a loro sembra il solo modo per vedere fatta giustizia.\nIn seguito all'offerta si presenta in paese una vecchia conoscenza dello sceriffo, Bob l'Inglese, uno spavaldo e ormai anziano bounty killer inglese che viaggia insieme a un curioso biografo personale di nome Beauchamp. L'inglese intimidisce uno degli aiutanti di Little Bill, rifiutandosi di consegnargli le proprie armi come imposto da un'ordinanza, ma viene ben presto scoraggiato e scacciato dal paese dallo sceriffo stesso, che prima di cacciarlo gli infligge un brutale pestaggio pubblico, seguito da una notte in cella (durante la quale scredita la sua carriera da pistolero infallibile, raccontando a Beauchamp di come Bob uccise goffamente e in preda a una sbronza un rivale indifeso, e per un futile motivo di donne). Caricato su un carro con ancora le manette addosso, Bob l'Inglese viene condotto fuori citt\u00e0 ed esce di scena ferito nell'orgoglio, maledicendo Little Bill Daggett e l'intera citt\u00e0, prostitute comprese.\nDopo di lui giunge in paese un trio formato dal giovane e inesperto Kid Schofield, aspirante pistolero, arrogante e ansioso di intraprendere il mestiere, e da due anziani e un po' arrugginiti ex-fuorilegge e assassini: William Munny, famoso per i delitti efferati compiuti durante le sue rapine, in cui avevano perso la vita anche vecchi, donne e bambini, e il suo amico e compare afro-americano, Ned Logan. Entrambi hanno ormai completamente cambiato vita da almeno una decina d'anni e sembrano convivere con profonda amarezza e rimorso con il loro atroce passato (da qui, probabilmente, il titolo originale \"Unforgiven\" che letteralmente significa \"non perdonati\", come gli stessi giovani sfregiatori che dovranno uccidere). Ned vive con una moglie indiana, mentre Munny si \u00e8 sposato con Claudia Feathers (la donna citata nel cappello introduttivo al film), si \u00e8 messo a fare l'allevatore di bestiame in un ranch nel Kansas e ha due piccoli bambini che deve crescere da solo dopo che la moglie \u2013 il cui amore lo ha portato a rinnegare l'uomo senza scrupoli che era stato prima e a redimersi \u2013 \u00e8 da poco morta a causa del vaiolo. I gravi problemi economici, per\u00f2, nonostante l'iniziale riluttanza, li spingono ad accettare questo incarico da bounty killer. Inizialmente, la formazione del trio era stata travagliata: Kid aveva offerto a Will di partecipare alla missione per via del suo rinomato passato, ma non aveva preso per nulla di buon grado l'aggiunta di Ned, e aveva acconsentito solo quando Will gli si era imposto, affermando che per aere lui avrebbe dovuto accettare anche il suo socio. Inoltre, quando Ned aveva scoperto che Kid \u00e8 affetto da una grave miopia, l'astio del ragazzo era cresciuto ulteriormente.\nArrivati a Big Whiskey durante un temporale, i tre si recano al bordello per incontrare le prostitute e discutere sul da farsi. Mentre Ned e Kid si fanno dare un anticipo in natura dalle ragazze, Will, febbricitante per la lunga esposizione alla pioggia, incontra Little Bill che, scoprendolo armato, lo pesta a sangue come aveva fatto con Bob l'Inglese e lo fa strisciare fuori dal locale, senza tuttavia riconoscerlo come il famoso ex-fuorilegge che in realt\u00e0 \u00e8. Ned e Kid, sentendo il trambusto dal piano di sopra, riescono a scappare e portano Will in una cascina abbandonata. Le prostitute riescono a convincere Little Bill che i tre erano in paese solo di passaggio.\nNei giorni seguenti, Will viene rimesso in sesto da Dalilah. Questa cerca di proporsi per un anticipo a Will, che per\u00f2 rifiuta. Quando Dalilah gli spiega frettolosa e mortificata che non si riferiva a se stessa per l'anticipo ma alle sue colleghe, Will le spiega che vuole restare fedele a sua moglie, senza per\u00f2 specificare che \u00e8 morta. In seguito Dalilah scoprir\u00e0 da Alice che Will non ha nessuna moglie, e sempre Alice fa intendere a Dalilah che la moglie di Will \u00e8 ormai morta.\nI tre riescono a soddisfare la sete di vendetta delle prostitute, ma con tragiche conseguenze. Davey Bunting, il pi\u00f9 giovane tra i due mandriani e quello tra i due in realt\u00e0 innocente, viene sorpreso mentre cerca di marchiare un vitello con alcuni compagni e ucciso in una sparatoria da William Munny, dopo che Ned Logan (pi\u00f9 abile di lui con le armi a canna lunga) gli aveva ucciso il cavallo, ma si era rifiutato di sparare al ragazzo. Ned, nauseato dall'esecuzione, decide di rinunciare alla missione e di andarsene verso casa ma, catturato sulla strada del ritorno dagli uomini di Little Bill Daggett, viene barbaramente picchiato e torturato, affinch\u00e9 riveli l'identit\u00e0 dei suoi complici e dove essi si trovino. Fedele ai suoi compagni, si rifiuta inizialmente di rivelarne i nomi, poi cede e viene pestato fino a morirne. Il suo cadavere viene quindi esposto in una bara aperta, sulla strada principale del paese, come monito a ogni fuorilegge e assassino con un cartello attaccato alla bara che recita: \u00abEcco cosa succede agli assassini da queste parti\u00bb. Lo sceriffo, al corrente del passato di Munny e dei suoi efferati crimini, comincia a organizzare un gruppo di volontari per cercarlo e ucciderlo.\nNel contempo Kid e Munny rintracciano il secondo cowboy (quello che aveva sfregiato la donna, il vero colpevole). Kid lo uccide in un agguato, scoprendo poco dopo come la sua ambizione di diventare un famoso pistolero sia completamente scomparsa, e lo ha lasciato con un profondo e insopportabile rimorso. Mentre svuota freneticamente una bottiglia di Whiskey, confessa a Will di non aver mai ucciso nessuno prima, sebbene durante il viaggio si fosse vantato di aver gi\u00e0 commesso cinque omicidi. Scioccato dall'esecuzione che ha appena compiuto, decide di andarsene dopo aver ricevuto insieme a Munny, da una delle prostitute, la ricompensa pattuita. La ragazza informa per\u00f2 i due della sorte toccata a Ned.\n\u00c8 in quel momento che il killer sanguinario e spietato che fu riaffiora: William Munny, dopo aver incaricato Kid di consegnare le parti spettanti a lui e a Ned alle rispettive famiglie, decide di tornare in paese e, giunto nel saloon, solo contro tutti in un'oscura notte di pioggia incessante, massacra lo sceriffo Little Bill Daggett e molti dei suoi aiutanti, con quella freddezza e quella determinazione che gli era in parte mancata nei due omicidi a pagamento per i quali era stato assoldato. Beauchamp, che dopo aver scoperto la verit\u00e0 su Bob l'Inglese aveva deciso di restare con Little Bill, cerca di simpatizzare con Will ponendogli domande su come \u00e8 solito sparare per uccidere, ma questi lo fa fuggire con una velata minaccia.\nCompletata la vendetta, William Munny lascia il paese, intimando agli abitanti di fare un bel funerale a Ned e di non maltrattare mai pi\u00f9 le prostitute, altrimenti torner\u00e0 e li uccider\u00e0 tutti.\nProduzione.\nLa sceneggiatura risaliva agli anni '70 e inizialmente fu Francis Ford Coppola che la opzion\u00f2 per farne un film a met\u00e0 degli anni '80 e per il ruolo di William Munny era stato scelto l'attore John Malkovich.\nIl budget del film \u00e8 stato di . \nRiprese.\nLe riprese sono avvenute tra il 12 agosto e il 5 novembre 1991 in Canada.\nColonna sonora.\nLe musiche originali del film sono state composte da Lennie Niehaus, compositore e sassofonista statunitense, e Clint Eastwood, coppia collaudata del cinema americano. I due artisti avevano gi\u00e0 collaborato in precedenza nei film: \"Corda tesa\" (1984), \"Per piacere... non salvarmi pi\u00f9 la vita\" (1984), \"Il cavaliere pallido\" (1985), \"Gunny\" (1986), \"Bird\" (1988), \"Cacciatore bianco, cuore nero\" (1990), \"La recluta\" (1990) e continueranno a collaborare anche dopo \"Gli spietati\" nei film: \"Un mondo perfetto\" (1993), \"I ponti di Madison County\" (1995), \"Potere assoluto\" (1997), \"Mezzanotte nel giardino del bene e del male\" (1997), \"Fino a prova contraria\" (1999), \"Space Cowboys\" (2000), \"Debito di sangue\" (2002), \"Changeling\" (2008). Niehaus e Eastwood si erano conosciuti prima della loro collaborazione professionale grazie al musicista e amico comune Jerry Fielding, che aveva scritto le musiche del film \"Il texano dagli occhi di ghiaccio\" (1976). L'attivit\u00e0 nel campo cinematografico del compositore Niehaus \u00e8 stata pressoch\u00e9 monopolizzata dalle pellicole dell'attore e regista Eastwood.\nLa colonna sonora del film \u00e8 composta da ventiquattro brani inediti raccolti nell'album musicale Unforgiven, titolo originale del film. Il brano pi\u00f9 utilizzato nel film e maggiormente apprezzato dalla critica e dal pubblico \u00e8 Claudia's Theme, eseguito nella sua versione completa durante i titoli di coda della pellicola.\nIl tema principale del film \u00e8 stato usato come musica d'apertura del sesto episodio della serie televisiva Yellowstone.\nDistribuzione.\nIl film \u00e8 stato distribuito nelle sale statunitensi il 7 agosto 1992, mentre in Italia dal 19 febbraio 1993.\nAccoglienza.\nIncassi.\nIl film ha incassato in Nord America e nel resto del mondo, per un totale di .\nCritica.\nSull'aggregatore Rotten Tomatoes, il film riceve il 96% di recensioni professionali positive con un voto medio di 8.80 su 10 basato su 136 recensioni. Su Metacritic, riceve un \"consenso universale\", con un voto medio di 85 su 100 basato su 33 recensioni.\nRemake.\nNel 2013 viene distribuito il remake giapponese del film, \"Yurusarezaru mono\", scritto e diretto da Lee Sang-il e interpretato da Ken Watanabe. Il film \u00e8 stato proiettato fuori concorso e in anteprima mondiale durante la 70\u00aa edizione della Mostra internazionale d'arte cinematografica di Venezia."}
{"id": "47408", "revid": "21880", "url": "https://it.wikipedia.org/wiki?curid=47408", "title": "Specie di Citrus", "text": ""}
{"id": "47410", "revid": "1305772", "url": "https://it.wikipedia.org/wiki?curid=47410", "title": "Takashi Miike", "text": "Eclettico, controverso e prolifico, \u00e8 considerato uno dei pi\u00f9 talentuosi ed originali cineasti giapponesi. Tra produzioni per sala, televisive e V-Cinema, ha al suo attivo, dal suo debutto nel 1991, oltre 100 tra film ed episodi televisivi di dorama.\nBiografia.\nGli inizi e gli studi.\nTakashi Miike nasce a Yao, nella prefettura di \u014csaka (nella regione del Kansai), il 24 agosto del 1960, figlio di un saldatore e di una sarta, entrambi dei \"nikkei\" ancestralmente originari della prefettura di Kumamoto (nella regione del Ky\u016bsh\u016b). Durante gli anni precedenti la seconda guerra mondiale, infatti, le famiglie dei genitori del futuro regista si trasferirono rispettivamente in Cina ed in Corea (difatti, il padre nacque a Seul, capitale dell'odierna Corea del Sud), per poi fare ritorno in Giappone diverso tempo dopo il termine del conflitto.\nAl liceo, Miike divenne un assiduo giocatore di pachinko e sognava di divenire un motociclista. Dopo aver conseguito il diploma, ascolt\u00f2 alla radio una pubblicit\u00e0 riguardante la \"Yokohama Eiga Semmon Gakk\u014d\", vale a dire la scuola di cinema e televisione di Yokohama, fondata, tra gli altri, dal celebre regista Sh\u014dhei Imamura. \nA proposito poi di questo periodo della sua vita, Miike ha spesso sostenuto di non essersi mai applicato pi\u00f9 di tanto allo studio e di avere seguito molto raramente i corsi dell'istituto, a cui peraltro pare si fosse iscritto unicamente poich\u00e9 tale scuola non prevedeva alcun esame d'ammissione, decidendo perci\u00f2 d'abbandonarla dopo una sola settimana di frequentazione e trovando poi lavoro presso un \"night club\" frequentato da soldati statunitensi di stanza nel Paese; altre fonti, per\u00f2, mettono in dubbio ci\u00f2 ch'\u00e8 sostenuto dal regista, facendo notare come risulti comunque il conseguimento della laurea presso la prestigiosa scuola.\nSuccessivamente, Miike inizi\u00f2 a lavorare come assistente volontario per una serie televisiva, intitolata \"Black Jack\". Miike lavor\u00f2 per la televisione per dieci anni, fino ad essere promosso aiuto regista. Nel 1987 ebbe il suo primo lavoro per il cinema, divenendo terzo assistente alla regia di \"Il mezzano\", diretto dallo stesso Imamura. Miike lavor\u00f2 anche per altri registi, tornando a lavorare con Imamura in \"Pioggia nera\", che segn\u00f2 anche il suo debutto in veste di attore.\nIl V-Cinema.\nDopo le esperienze televisive e quelle come aiuto regista, Miike era pronto per dirigere un film. L'esordio avvenne nel 1991, con il film d'azione \"Eyecatch Junction\", realizzato per il V-Cinema, ovvero direttamente per il mercato home video. Lo stesso anno, Miike fu scelto per sostituire il regista Toshihiko Yahagi nella regia di \"Lady Hunter\" che, pur uscendo due mesi dopo \"Eyecatch Junction\", \u00e8 considerato il suo vero esordio. Miike inizi\u00f2 quindi a dirigere film ad un ritmo frenetico, realizzando in media cinque-sei pellicole all'anno, specializzandosi nel genere Yakuza film, raccogliendo cos\u00ec l'eredit\u00e0 lasciata dai grandi registi del genere quali Kinji Fukasaku e Seijun Suzuki.\nMiike ha ammesso di non ricordare quale fu il suo primo film distribuito nelle sale cinematografiche, se \"Daisan No Gokud\u014d\" o \"Shinjuku Triad Society\", prima parte della trilogia Black Society Trilogy. In ogni caso, entrambi i film furono proiettati per pochi giorni in un solo cinema di Tokyo.\nIl film che lo rivel\u00f2 definitivamente al di fuori del Giappone fu \"\", diretto nel 1996, che vinse nel 1998 due premi al Fantasporto. Lo stesso anno, il regista giapponese inizi\u00f2 a dirigere molti film, amalgamando vari formati e generi, e girando sequenze splatter anche nei film non horror.\nI film sulla yakuza.\nNel 1997 Takashi Miike diresse due film che trattano della yakuza: \"Full Metal Yakuza\", contaminato con la fantascienza, e \"Rainy Dog\". Il regista si specializz\u00f2 in questo genere, mettendo in scena yakuza vecchi ormai stanchi, soppiantati da una nuova generazione (come in \"Fudoh: The New Generation\").\nIl successo.\nTra il 1999 e il 2000 Takashi Miike diresse dieci film, tra cui \"Ley Lines\", \"Audition\", la miniserie televisiva \"MPD Psycho,\" \"Dead or Alive\" e \"\", che lo fecero definitivamente conoscere in tutto il mondo e lo imposero come autore estremo e provocatorio.\n\"Ley Lines\", ultima parte della Black Society Trilogy, \u00e8 un'opera triste e drammatica con tinte noir che tratta la tematica della fuga dal Giappone per un mondo e una vita migliori. \"Audition\" \u00e8 considerato uno dei suoi migliori (e anche pi\u00f9 disturbanti) film, e ha vinto dei premi in festival europei quali il Festival di Rotterdam. \"MPD Psycho\" \u00e8 una miniserie televisiva horror-splatter composta da sei episodi, tratta dall'omonimo manga scritto da Eiji Ootsuka e disegnato da Sh\u014du Tajima. \"Dead or Alive\" \u00e8 il primo film di una trilogia anomala, in quanto composta da tre film legati tra di loro soltanto dal regista e dagli attori protagonisti, le star del V-Cinema Sh\u014d Aikawa e Riki Takeuchi, mentre le trame sono totalmente differenti.\nNel 2001 Takashi Miike diresse \"The Happiness of the Katakuris\", remake del film sud-coreano \"Joyonghan Gajok\", una contaminazione di generi quali l'horror, la commedia e il musical, \"Visitor Q\", spietata commedia drammatica su una famiglia giapponese che per i temi trattati (necrofilia, droga, bullismo ed incesto) \u00e8 considerato uno dei film pi\u00f9 controversi del regista, e \"Ichi the Killer\", film splatter tratto dall'omonimo manga scritto e disegnato da Hideo Yamamoto, che mette in scena una violenza esagerata e cartoonesca, ma \u00e8 soprattutto una riflessione sul dolore.\nNel 2003 fu la volta di \"Gozu\", un film grottesco realizzato in quindici giorni per il V-Cinema, presentato con successo alla Quinzaine des R\u00e9alisateurs al Festival di Cannes 2003 e distribuito successivamente nelle sale cinematografiche.\nNel 2004 Takashi Miike diresse un altro celebre regista giapponese, Takeshi Kitano, in \"IZO\", uno dei suoi film pi\u00f9 sperimentali e nel 2005 diresse il suo primo film statunitense, \"Sulle tracce del terrore\", episodio della serie televisiva \"Masters of Horror\". Per il contenuto violento ed estremo delle immagini e per i temi trattati (pedofilia, aborto, incesto e stupro) \u00e8 stato l'unico episodio della serie ad essere censurato e ad approdare direttamente in DVD, senza essere trasmesso in televisione.\nSempre nel 2005, Takashi Miike apparve come attore in \"Hostel\", diretto da Eli Roth, mentre nel 2007 diresse il western \"Sukiyaki Western Django\", che omaggia lo spaghetti western e in particolare \"Django\" di Sergio Corbucci. Tra gli interpreti del film compare anche Quentin Tarantino, che da sempre suo ammiratore lo considera uno dei migliori registi contemporanei.\nNel 2009 usc\u00ec \"Yattaman\", tratto dalla celebre serie animata e nel 2010 \"13 Assassini\", un jidai-geki remake dell'omonimo film del 1963 diretto da Eiichi Kudo. Entrambi i film vennero distribuiti anche in alcune sale cinematografiche italiane, cosa quasi mai successa con le produzioni del regista.\nNel 2014, venne premiato con il Maverick Director Award durante la nona edizione del festival internazionale del film di Roma, in occasione della proiezione in prima mondiale del suo film, \"Kami-sama no Iu Toori\" \"(As the Gods Will)\". Marco M\u00fcller, il direttore del festival, ha cos\u00ec commentato la scelta:\nStile e tematiche.\nTakashi Miike \u00e8 noto per i suoi film estremamente violenti e inquietanti, pregni di sequenze splatter e di bizzarre perversioni sessuali, sebbene il sangue sia sempre trattato in modo ironico. Nonostante questo, nella sua sterminata e eclettica filmografia non mancano opere dedicate al pubblico pi\u00f9 giovane come \"Zebraman, The Great Yokai War, Yattaman o Ninja kids!!!\"\nMolti suoi film trattano del mondo della yakuza, dell'amicizia virile e della famiglia giapponese. La tematica principale \u00e8 quella riguardante la mancanza di radici dei suoi protagonisti. Spesso nei suoi film sono presenti uomini e donne di diverse nazionalit\u00e0: immigrati brasiliani in Giappone, giapponesi in esilio a Taiwan, sud-coreani in trasferta in Giappone, od i cosiddetti \"zanryu koji\", ovverosia tutti i nati da famiglie di giapponesi nati al di fuori del Giappone e ritornativi successivamente. La condizione di persona senza radici spinge il personaggio a divenire un fuorilegge e ad essere rifiutato dalla societ\u00e0. Unica possibilit\u00e0 \u00e8 quindi l'affiliazione alla yakuza o il sogno di una fuga quasi sempre impossibile.\nI film di Miike non hanno quasi mai un lieto fine, e narrano appunto di fughe impossibili, di individui senza una famiglia che se ne costruiscono una propria, unendosi ad altri individui reietti e rifiutati dalla societ\u00e0, come le prostitute o i bambini rifiutati dalle madri.\nAltri dei temi trattati nel suo cinema sono il rapporto tra violenza, dolore e amore, la ricerca della felicit\u00e0, l'inesistenza di un bene o di un male assoluti, la ciclicit\u00e0 della vita (rinascita e reincarnazione), l'omosessualit\u00e0 e le assurde e limitanti comuni istanze sociali e tradizioni giapponesi.\nPer quanto riguarda lo stile filmico, Miike adotta un montaggio pieno di tagli veloci mischiati a piani sequenza che precedono e in alcuni casi seguono le scene iperviolente. Il regista usa in molti film un incipit lungo, dotato di un montaggio veloce simile ai videoclip, con una musica frenetica, che presenta un numero esagerato di avvenimenti e presenta tutti i personaggi del film. Questa tecnica \u00e8 adottata soprattutto in film quali \"Shinjuku Triad Society\", \"Dead or Alive\" e \"The City of Lost Souls\". Le sequenze finali si ricollegano in alcuni casi all'incipit, e alcuni film terminano con soluzioni incredibili, come \"Dead or Alive\", \"\" e \"Gozu\".\nUna delle sequenze ricorrenti nei suoi film \u00e8 quella riguardante delle macchie di sangue che sporcano e in alcuni casi inondano l'obiettivo della macchina da presa.\nNel 2013, per il sito filmmakingmagazine.com, il regista dichiara i suoi 10 personali consigli verso tutti i cineasti coinvolti nella realizzazione di un film:\n1. Un film \u00e8 guidato dai suoi personaggi, non dai suoi effetti speciali.\n2. Individuate le immagini che guideranno la vostra storia.\n3. Anche i cattivi devono essere facilmente riconoscibili.\n4. Lasciate che il vostro entusiasmo brilli attraverso lo schermo.\n5. Non disperatevi per la mancanza di fondi o risorse. Siate creativi.\n6. Ogni generazione impara da ci\u00f2 che mancava in quella precedente.\n7. Trovate l'equilibrio nel vostro cinema.\n8. Rispettate la prossima generazione di cineasti.\n9. Bruce Lee \u00e8 il re.\n10. Raccontate la storia che \u00e8 dentro di voi, senza dare troppa importanza al soggetto da cui si parte.\nCritiche.\nUna delle critiche maggiori fatte a Takashi Miike riguarda la sua presunta misoginia. Spesso i suoi film infatti mostrano terribili sequenza di stupri e pestaggi ai danni di donne inermi. Ma in vari film il regista contraddice questa critica, come in \"Visitor Q\" dove mette in scena una famiglia che da patriarcale si rivela infine matriarcale, o in \"Audition\" dove \u00e8 una donna a torturare vari uomini.\nPassioni.\nDurante la sua infanzia, Takashi Miike guardava principalmente film con protagonista Bruce Lee, film catastrofici, kaij\u016b eiga (come Gamera e Godzilla) e spaghetti western, fino a che da adoloscente, dopo la visione di \"Non aprite quella porta\" di Tobe Hooper, rimase shockato e segnato a vita. Attualmente, tra i registi che ammira di pi\u00f9 e da cui si sente influenzato ci sono David Lynch, David Cronenberg, Paul Verhoeven, Akira Kurosawa, Hideo Gosha, e Shohei Imamura, per il quale ha lavorato come assistente alla regia. I suoi cinque film preferiti sono \"I tre dell'Operazione Drago\", \"Non aprite quella porta\", \"Starship Troopers\", \"Non uno di meno\" e \"Dalla Cina con furore\".\nFilmografia.\nRegista.\nTelevisione.\nSpettacoli teatrali"}
{"id": "47411", "revid": "486946", "url": "https://it.wikipedia.org/wiki?curid=47411", "title": "Power Macintosh 6500", "text": ""}
{"id": "47414", "revid": "508036", "url": "https://it.wikipedia.org/wiki?curid=47414", "title": "Storia dell'universo", "text": "Secondo la tesi pi\u00f9 accreditata nella comunit\u00e0 scientifica, la storia dell'universo si pu\u00f2 far iniziare con un evento spiegato dalla \u00abteoria del Big Bang\u00bb dello scienziato Georges Lema\u00eetre, successivamente supportata e sviluppata da George Gamow. Secondo tale teoria l'universo, durante la sua nascita, da un punto di infinita densit\u00e0 si sarebbe espanso autogenerandosi (una metafora molto usata, sebbene impropria, per descrivere questo fenomeno \u00e8 quella di una colossale esplosione), questo fenomeno \u00e8 detto \"Big Bang\" (espressione coniata da Fred Hoyle).\nUna delle prove a sostegno di questa ipotesi \u00e8 la radiazione diffusa che ancora persiste dall'ipotetico inizio dell'universo.\nLo stato della materia prima del Big Bang non \u00e8 descrivibile in termini fisici, trovandosi essa in uno stato chiamato dai fisici \"singolarit\u00e0\".\nMentre le ipotesi sul futuro dell'universo variano dall'espansione illimitata ad un fenomeno oscillante di espansione-contrazione, possibile conseguenza di un universo chiuso, niente si conosce di ci\u00f2 che \u00e8 accaduto prima del Big Bang: probabilmente il tempo \u00e8 nato in quel momento.\nL'interpretazione sulle origini dell'universo \u00e8 una questione al confine tra scienza e filosofia: la possibilit\u00e0 di una validazione empirica delle varie ipotesi risulta spesso ardua se non impossibile. Alcune di queste teorie postulano cicli infiniti di morte e rinascite dell'universo, altre addirittura postulano l'esistenza non solo del nostro ma di altri universi.\nModelli di universo.\nPer definire al meglio la storia dell'universo, scientificamente, \u00e8 innanzitutto indispensabile conoscere quale tipo, quale modello occorre prendere in esame affinch\u00e9 ci si possa avvicinare il pi\u00f9 possibile alla realt\u00e0, alla veridicit\u00e0 degli eventi che sono stati la base del passato, formano il presente e domani rappresenteranno il futuro. In questi anni molte teorie si sono avvicendate ed ognuna di esse ha rappresentato la base di quelle che poi si sono susseguite. Oggi \u00e8 vero che la pi\u00f9 accreditata \u00e8 quella del Big Bang ma \u00e8 anche vero che presa cos\u00ec da sola non riesce a dare tutte le risposte che necessitano.\nLa storia dell'universo \u00e8 composta dalle origini e dall'evoluzione che \u00e8 parte integrante della cosmologia. Prima di svilupparsi in una scienza, la cosmologia era considerata una sotto branca della filosofia. Anche le religioni, con le loro cosmogonie cercarono di dare una risposta alla grande questione dell'origine del cosmo, elaborando grandi costruzioni fantastiche di tipo mitologico.\nNel XX secolo vennero formulati tre tipi di modello:\nEinstein nel 1917 propose un modello basato sulla teoria della relativit\u00e0 generale; un modello statico dove la gravit\u00e0 creava una curvatura nello spazio-tempo; e per avvalorare meglio questo suo concetto introdusse la Costante cosmologica, una forza che bilanciava la forza d'attrazione gravitazionale.\nAleksandr Aleksandrovi\u010d Fridman disse che l'universo si espande, e le modalit\u00e0 di questa espansione dipendono dalla densit\u00e0 media della materia in esso contenuta: se essa fosse troppo piccola la reciproca attrazione delle galassie causerebbe un rallentamento dell'espansione stessa ma non tale da fermarla, quindi si parla di un \"universo aperto\".\nAl contrario se la densit\u00e0 della materia fosse maggiore del valore critico (), l'espansione sarebbe destinata a fermarsi e si avrebbe una contrazione fino ad arrivare al collasso (Big Crunch), si parla quindi di \"universo chiuso\"; inoltre la teoria sostiene che potrebbe di nuovo esplodere per riespandersi per di nuovo ricollassare in un ciclo infinito, si parla di Universo oscillante.\nGeorge Gamow, forte della teoria di Fridman e di quella di Georges Lema\u00eetre riguardante l'atomo primordiale, ipotizz\u00f2 l'idea di una grande esplosione (\"Big Bang\"), dove la materia, trovandosi in condizioni di temperatura e densit\u00e0 estreme, caus\u00f2 il \"Grande botto\" che port\u00f2 all'espansione e alla creazione dell'odierno universo.\nInteressante \u00e8 anche la teoria di Andrej Linde che congettura, dopo il fatidico Big Bang, la formazione di molti universi, ognuno racchiuso in s\u00e9 stesso dentro una specie di bolla, all'interno di ognuna delle quali vigono leggi fisiche diverse; questa teoria \u00e8 chiamata dei Multiversi.\nOggi i cosmologi sono portati a considerare la teoria dell'Inflazione, espressa da Alan Guth come quella che si adatta meglio alla realt\u00e0 osservata, sulla base delle odierne scoperte e conoscenze; partendo dalla teoria di Gamow, che inserisce concetti della Fisica delle particelle elementari, si arriva a una ipotesi, mai fatta prima, su ci\u00f2 che sarebbe successo durante il primo secondo di vita dell'universo, perch\u00e9 poco si sapeva della propriet\u00e0 della materia a tali estreme condizioni. Ma Guth, partendo dalle ricerche fatte da Stephen Hawking, teorizz\u00f2 un processo di espansione oltremodo veloce; utilizzando la teoria dei campi gravitazionali pens\u00f2 che una regione di quello stato caotico cominciasse a gonfiarsi (to inflate, \"gonfiarsi\", quindi il termine inflazione), cos\u00ec velocemente da dare origine al nostro universo.\nIn definitiva, la teoria accettata \u00e8 quella \"inflazionistica\", che vede alle origini una singolarit\u00e0 che causa un'esplosione in un preuniverso caotico, che nel primo secondo si espande con grande rapidit\u00e0, per poi continuare sempre pi\u00f9, in un processo non rallentato abbastanza dalla forza gravitazionale delle galassie e dalla presenza massiccia della materia oscura.\nSaul Perlmutter annunci\u00f2 che i dati in suo possesso, basati su osservazioni di supernove di tipo Ia in galassie lontane, vedevano un universo in espansione con moto accelerato, come se esistesse una forza \"antigravitazionale\" a fare da motore; questa forza \u00e8 stata chiamata Energia oscura e porter\u00e0 in futuro ad un aumento dei valori del volume dell'universo ed a una disgregazione delle galassie nel cosiddetto Big Rip.\nBrevi note cronologiche sulla storia dell'universo.\nNota: le date devono essere considerate, anche se non specificato, come approssimative.\nI cosmologi hanno suddiviso la \"storia\" dell'Universo in 9 ere, che variano da poche frazioni di secondo a miliardi di anni. Ciascuna di queste ere \u00e8 caratterizzata da un avvenimento particolare - che pu\u00f2 essere la separazione di una forza fondamentale dalle altre, oppure la formazione dei primi nuclei.\nBig Bang.\nEra di Planck.\nNessuna delle attuali teorie fisiche pu\u00f2 descrivere correttamente cosa sia accaduto nell'era di Planck, che prende il nome dal fisico tedesco Max Planck. In questa era le quattro forze fondamentali \u2013 elettromagnetica, nucleare debole, nucleare forte e gravit\u00e0 \u2013 hanno la stessa intensit\u00e0, e sono forse unificate in una sola forza fondamentale.\nEra di grande unificazione.\nChiamata anche \"Era di Gut\". Le forze fondamentali, eccetto la gravit\u00e0, erano unite in una sola \"superforza\" costituita dalla forza elettromagnetica e dalle forze nucleari debole e forte. Secondo le conoscenze attuali \u00e8 precisamente a questo momento che si pu\u00f2 far risalire la nascita dello spazio-tempo cos\u00ec come lo conosciamo.\nEra dell'inflazione.\nNell'era dell'inflazione, le oscillazioni dell'inflatone diedero origine ad una rapida ma drastica espansione dell'Universo. L'energia sotto forma di radiazione liberata da questo particolare campo di Higgs diede origine a coppie particella-antiparticella.\nEra elettrodebole.\nIn quest'era, il campo di Higgs forte aveva gi\u00e0 separato l'interazione forte da quella elettrodebole, determinando la formazione di gluoni e di coppie quark-antiquark dalla radiazione liberatasi in seguito all'inflazione. Si ipotizza che i bosoni X e Y (se mai sono esistiti) siano comparsi in questa era.\nL'era elettrodebole dur\u00f2 circa 10\u221227 secondi. La sua fine fu caratterizzata dalla separazione della forza elettrodebole in interazione debole ed elettromagnetica, fenomeno determinato dalle oscillazioni del campo di Higgs elettrodebole.\nEra degli adroni.\nDurante l'era degli adroni, l'energia termica divenne sufficientemente bassa da consentire l'interazione fra quark mediante la forza forte. I quark e gli antiquark si legarono cos\u00ec a formare i primi adroni.\nEra dei leptoni.\nArrivati a questo punto della storia dell'universo la temperatura \u00e8 di circa 1 trilione di gradi.\nEra della nucleosintesi.\nIn quest'era, la maggior parte dei neutroni decaddero in protoni. L'energia si abbass\u00f2 tanto da permettere ai nucleoni di legarsi attraverso pioni formando cos\u00ec i primi nuclei di elio-4 e di deuterio.\nEra dell'opacit\u00e0.\nIn quest'era, l'energia cal\u00f2 abbastanza da permettere la manifestazione dell'interazione elettromagnetica. Le particelle cariche interagivano fra loro e con i fotoni rimasti dall'inflazione e dall'annichilazione delle coppie particella-antiparticella. In quest'era si ebbe la formazione dei primi atomi, soprattutto di idrogeno, elio, litio ed isotopi dell'idrogeno. Alla fine dell'era dell'opacit\u00e0, la temperatura cal\u00f2 abbastanza da ridurre la produzione di coppie quark-antiquark o leptone-antileptone di generazioni massicce (vedi Modello standard).\nDopo il Big Bang.\nEra della materia (Universo attuale).\nNell'era della materia, i fotoni rimasti dall'era dell'inflazione si diffusero in tutto l'Universo, formando la radiazione cosmica di fondo presente anche nell'Universo attuale. L'intera materia era per lo pi\u00f9 costituita da atomi e da leptoni di prima generazione. Tutte le particelle massive che, con le alte temperature, continuamente si formavano a coppie particella-antiparticella dalla radiazione erano gi\u00e0 decadute in particelle leggere di prima generazione, quali elettroni e neutrini e, fra gli adroni, neutroni e protoni. L'era della materia perdura ancora da circa 13,7 miliardi di anni.\nLa formazione delle prime stelle.\nLe irregolarit\u00e0 nella distribuzione della materia da parte dell'inflatone furono causate da fluttuazioni quantistiche in questo particolare campo di Higgs. Verso l'inizio dell'era della materia, le irregolarit\u00e0 si manifestavano soprattutto in zone di materia pi\u00f9 condensate rispetto ad altre. La forza gravitazionale ag\u00ec su queste irregolarit\u00e0 formando agglomerati di materia sempre maggiori: ci\u00f2 port\u00f2 alla formazione delle prime stelle, 200 milioni di anni dopo il Big Bang, e delle prime galassie attive (per lo pi\u00f9 quasar). Gli astrofisici ipotizzano che le prime stelle formatesi nell'Universo fossero ben pi\u00f9 massicce di quelle attuali. I processi di fusione nucleare innescatesi nel nucleo di queste stelle port\u00f2 alla formazione di elementi pesanti come l'ossigeno, il carbonio, il neon, il ferro e l'azoto, che si diffusero nello spazio interstellare in seguito alle esplosioni delle stelle in supernovae, con la conseguente formazione di buchi neri.\nL'accelerazione dell'energia oscura.\nCirca 7 miliardi di anni dopo il Big Bang, l'Universo, che stava rallentando la sua espansione a causa della forza gravitazionale (come mostrato nella Figura 4), sub\u00ec un'accelerazione nella sua espansione, tuttora rilevabile nell'Universo attuale. Questa accelerazione potrebbe essere stata causata dall'energia oscura, la forza lambda anti-gravitazionale. Questa porter\u00e0 probabilmente l'Universo a terminare in un Big Rip o Big Freeze, a meno che la materia oscura e la sua forza di gravit\u00e0 non abbiano la meglio o che l'energia oscura non sia la spiegazione esatta dell'apparente accelerazione.\nEuclid \u00e8 una missione dell'Agenzia spaziale europea, il cui lancio \u00e8 previsto per il 2023, che si propone di raccogliere informazioni sull'origine e l'evoluzione dell'universo mediante una rilevazione quinquennale e la contestuale analisi della distribuzione delle galassie e dei rispettivi red shift.\nFine dell'universo.\nLe teorie basate sul Big Bang possono essere divise in tre gruppi principali:"}
{"id": "47415", "revid": "1543377", "url": "https://it.wikipedia.org/wiki?curid=47415", "title": "Sergej Michajlovi\u010d Prokudin-Gorskij", "text": "\u00c8 noto soprattutto come pioniere della fotografia, tra i primi a sviluppare la tecnica cromatografica applicata.\nBiografia.\nProkudin-Gorskij nacque da una nobile famiglia nella tenuta di Funikova Gora, nell'allora governatorato di Vladimir, Studi\u00f2 anche con Dmitrij Mendeleev, l'inventore della tavola periodica degli elementi. Mendeleev era anche un sostenitore della fotografia come mezzo di diffusione dell'arte in Russia e fond\u00f2 intorno al 1875 una societ\u00e0 di fotografia a San Pietroburgo; questo chiaramente influenz\u00f2 il giovane Prokudin-Gorskij, che prese lezioni di violino presso il conservatorio e segu\u00ec un corso di pittura presso l'istituto imperiale d'arte.\nNel 1889 si rec\u00f2 a Berlino presso uno dei principali ricercatori nel campo della fotochimica e della fotografia a colori, Adolf Miethe, con il quale mantenne i contatti anche in seguito per rimanere aggiornato sugli ultimi sviluppi in questo campo.\nNel 1890 Prokudin-Gorskij spos\u00f2 Anna Aleksandrovna Lavrova (1871-1937), figlia di A.S. Lavrov, produttore di cannoni e membro dell'IRTS (Imperial Russian Technical Society), che radunava i migliori scienziati, ingegneri e industriali russi; anche Prokudin-Gorskij ne divenne membro nella sezione chimica. Dalla moglie ebbe due figli: Dmitrij e Michail, nati rispettivamente nel 1892 e nel 1895, e una figlia, Ekaterina, nata nel 1893. Il suocero lo fece nominare direttore di uno stabilimento siderurgico a Gat\u010dina, poco a sud di San Pietroburgo.\nNegli anni che seguirono collabor\u00f2 attivamente con la sezione di fotografia dell'IRTS; dal 1898 vi tenne quasi annualmente una serie di conferenze e nel 1900 present\u00f2 una selezione di fotografie all'esposizione universale di Parigi, dove Miethe era giudice al concorso di fotografia.\nDal 1902 condusse una serie di esperimenti nel proprio laboratorio sulla fotografia a colori eseguita con le camere tricromatiche e l'anno successivo pubblic\u00f2 un libro con i risultati ottenuti. Nel 1905 organizz\u00f2 la visione di una serie di settanta lastre, ottenute con la tripla esposizione, davanti ad una folla di fotografi e scienziati, ottenendo un enorme successo: ci si stup\u00ec soprattutto della fedelt\u00e0 dei colori ottenuta. La stessa dimostrazione venne effettuata nel corso dell'anno anche a Mosca. Nel 1906 ottenne riconoscimenti sia dall'esposizione internazionale di Anversa che dal club di fotografia di Nizza. Sempre nello stesso anno divenne editore di \"Fotograf-ljubitel\"' (\"Il fotografo amatoriale\"), la pi\u00f9 importante rivista di fotografia russa fondata nel 1890, alla quale diede un taglio pi\u00f9 scientifico pubblicando una serie di articoli sulla fotografia a colori. La pubblicazione and\u00f2 avanti fino al 1909.\nIl 30 maggio 1908, in occasione dell'invito degli estensori di una legge sul diritto d'autore delle fotografie all'IRTS, il granduca Michail Aleksandrovi\u010d ebbe occasione di ammirare i lavori di Prokudin-Gorskij e poco tempo dopo lo invit\u00f2 a presentare le sue foto direttamente nel suo palazzo per una visione privata. Simile invito arriv\u00f2 anche dall'imperatrice Maria F\u00ebdorovna. Infine, il 3 maggio 1909 si tenne una visione privata direttamente per la famiglia reale.\nGi\u00e0 un paio di anni prima, Prokudin-Gorskij aveva pensato ad un progetto intitolato \u00ab\"Gli splendori della Russia\"\u00bb, consistente nel fotografare in lungo e in largo il grande paese con la sua nuova tecnica; questo progetto sarebbe stato di difficile realizzazione perch\u00e9 gli spostamenti in Russia erano rigidamente regolamentati e la navigazione lungo le coste impedita.\nPer quest'occasione, egli scelse accuratamente fotografie rappresentanti albe, tramonti, paesaggi ecc. e, quando lo zar Nicola II gli chiese cosa voleva ottenere col suo lavoro, egli present\u00f2 vari progetti tra i quali \u00ab\"Gli splendori della Russia\"\u00bb, spiegando che forse sarebbe stato bello anche per lo zar vedere tutti gli angoli del suo paese.\nPer ottenere lo scopo gli venne fornito uno speciale carro ferroviario dotato di camera oscura e vennero messi a sua disposizione anche un battello a vapore, una barca dal fondo piatto per navigare lungo i canali e un veicolo a motore adatto ai terreni accidentati. Fu inoltre fornito di un lasciapassare e di un documento nel quale si invitavano i vari amministratori locali a fornire la massima collaborazione.\nProkudin-Gorskij inizi\u00f2 la sua opera nell'estate del 1909 e continu\u00f2 con varie spedizioni fino al 1915, presentando periodicamente quanto fatto in varie conferenze.\nCon la Rivoluzione d'ottobre del 1917 Prokudin-Gorskij perse la protezione dello zar, ma ebbe comunque un ruolo nel nuovo corso della Russia; continu\u00f2 ad insegnare all'istituto di tecnologia e nel marzo del 1918 present\u00f2 le sue foto davanti ad oltre 2.000 persone nel Palazzo d'Inverno.\nNel giugno dello stesso anno fu chiamato ad insegnare presso il nuovo istituto di fotografia fondato da Anatolij Vasil'evi\u010d Luna\u010darskij, ma improvvisamente abbandon\u00f2 la famiglia, lasciando la Russia in compagnia della sua assistente Maria Schedrimo (1883-1969) per stabilirsi prima in Norvegia e in seguito in Inghilterra, dove continu\u00f2 le sue sperimentazioni anche in campo cinematografico. Lasciando la Russia, durante l'attraversamento del confine con la Finlandia, gli vennero sequestrate tutta una serie di lastre rappresentanti obiettivi sensibili come ponti e stazioni.\nNel 1922 la coppia con la figlia Elena, nata l'anno precedente, si rec\u00f2 a Parigi, dove gi\u00e0 era presente il resto della famiglia e dove avvenne la riunificazione. Nel 1925 aprirono un laboratorio di fotografia a Parigi che, con alterne vicende, opera tuttora.\nMor\u00ec nel 1944 e venne sepolto nel cimitero russo ortodosso di Nostra Signora dell'Assunzione a Sainte-Genevi\u00e8ve-des-Bois."}
{"id": "47416", "revid": "486946", "url": "https://it.wikipedia.org/wiki?curid=47416", "title": "Power Macintosh 6400", "text": ""}
{"id": "47417", "revid": "486946", "url": "https://it.wikipedia.org/wiki?curid=47417", "title": "Power Macintosh 5500", "text": ""}
{"id": "47418", "revid": "486946", "url": "https://it.wikipedia.org/wiki?curid=47418", "title": "Power Macintosh 5400 LC", "text": ""}
{"id": "47419", "revid": "486946", "url": "https://it.wikipedia.org/wiki?curid=47419", "title": "Power Macintosh 7300", "text": ""}
{"id": "47421", "revid": "486946", "url": "https://it.wikipedia.org/wiki?curid=47421", "title": "Power Macintosh 8600", "text": ""}
{"id": "47422", "revid": "486946", "url": "https://it.wikipedia.org/wiki?curid=47422", "title": "Power Macintosh 9600", "text": ""}
{"id": "47423", "revid": "1940962", "url": "https://it.wikipedia.org/wiki?curid=47423", "title": "Power Macintosh 9500", "text": "Il Power Macintosh 9500 (la versione a 132\u00a0MHz era nota in Europa e Giappone anche come Power Macintosh 9515) \u00e8 un modello di computer Macintosh di fascia alta, prodotto e commercializzato da Apple dal maggio 1995 fino agli inizi del 1997. Le prime versioni montano come CPU il PowerPC 604, processore PowerPC di seconda generazione, pi\u00f9 veloce del precedente PowerPC 601. Le versioni 180MP e 200 montano il pi\u00f9 potente PowerPC 604e. La CPU \u00e8 connessa alla scheda madre tramite una daughterboard, che ne consente e facilita la sostituzione. Alcuni Power Macintosh 9500 sono monoprocessore con velocit\u00e0 da 120 a 200\u00a0MHz, altri montano due processori da 180\u00a0MHz. Fu il primo Mac ad usare lo standard PCI, con sei connettori di cui uno riservato alla scheda grafica. Il disegno alla base della scheda logica era stato chiamato \"Tsunami\" e fu usato anche da alcuni cloni Macintosh, facendone un progetto di riferimento per i produttori. Il 9500 fu rimpiazzato dal Power Macintosh 9600 nel febbraio 1997.\nUtilizzando un adattatore di terze parti \u00e8 possibile montare un processore PowerPC G4 e con l'utility XPostFacto \u00e8 possibile eseguire il Mac OS X Leopard, facendo del 9500 il Mac pi\u00f9 vecchio tra quelli in grado di utilizzare macOS."}
{"id": "47424", "revid": "184574", "url": "https://it.wikipedia.org/wiki?curid=47424", "title": "Battaglia di Montaperti", "text": "La battaglia di Montaperti fu combattuta a Montaperti, pochi chilometri a sud-est di Siena, il 4 settembre 1260, tra le truppe ghibelline capeggiate da Siena e quelle guelfe capeggiate da Firenze.\nLa vittoria dei Senesi e dei loro alleati segn\u00f2 il dominio della fazione ghibellina sulla Toscana, con ripercussioni anche sui precari equilibri del resto d'Italia e d'Europa, segnando di fatto il ruolo predominante della Repubblica di Siena sullo scenario politico ed economico dell'epoca.\nAntefatti.\nDopo l'anno 1000, le citt\u00e0 di Firenze e di Siena erano cresciute grazie alle attivit\u00e0 mercantili e commerciali; i banchieri e i mercanti delle due citt\u00e0 attraversavano l'Europa arricchendosi. Firenze era facilitata dalla via d'acqua dell'Arno, Siena dalla sua posizione lungo la via Francigena, percorsa dai numerosi pellegrini diretti a Roma o dai traffici che da questa si dirigevano verso il cuore del Sacro Romano Impero. Era lo sviluppo dell'era mercantile.\nOvviamente, gli interessi delle due citt\u00e0 erano da tempo in conflitto, sia per questioni economiche che di pura egemonia sul territorio. Nella prima met\u00e0 del XIII secolo, i confini fiorentini si spingevano a sud fino a pochi chilometri da Siena. La rivalit\u00e0 economica si traduceva in una rivalit\u00e0 politica. A Firenze avevano la supremazia i guelfi, che sostenevano il primato papale, mentre a Siena il partito predominante era quello ghibellino, alleato dell'Imperatore, che in quel periodo era capeggiato dal re di Sicilia Manfredi di Svevia, figlio naturale di Federico II.\nNel 1251 i senesi si erano legati ai ghibellini di Firenze in un patto di reciproca assistenza. Nella guerra del 1255, Siena aveva avuto la peggio ed era stata spinta a sottoscrivere un impegno a non ospitare alcun esiliato dalle citt\u00e0 di Firenze, Montepulciano e Montalcino. \nIl \"casus belli\" fu l'accoglienza data nel 1258 da Siena ai ghibellini di Firenze, esiliati dopo una tentata rivolta contro i guelfi al potere.\nA questo esilio era seguito l'assassinio di Tesauro Beccaria, abate di Vallombrosa, accusato di complottare con i ghibellini allo scopo di farli rientrare a Firenze.\nAll'inizio della nuova guerra, il teatro delle operazioni fu soprattutto la Maremma, dove i guelfi riuscirono a fomentare rivolte dei comuni di Grosseto, Montiano, Montemassi.\nNel 1259 Siena ottenne l'appoggio di re Manfredi, che forn\u00ec alcuni squadroni di cavalieri tedeschi comandati dal vicario regio, il conte Giordano d'Agliano, suo stesso cugino; l'offerta di cento cavalieri, inizialmente ritenuta non adeguata dagli ambasciatori senesi, fu poi accettata su consiglio di Farinata degli Uberti. L'idea era che, una volta che le bandiere di re Manfredi fossero state coinvolte nello scontro, questi sarebbe stato costretto a inviare ulteriori rinforzi.\nNei primi mesi del 1260 le truppe tedesche piegarono la resistenza dei comuni maremmani.\nQuesto suscit\u00f2 la reazione della lega guelfa, guidata da Firenze, che, nonostante i richiami alla prudenza di alcuni membri importanti come Cece Gherardini (successivamente uno dei dodici capitani dell'esercito a Montaperti), fece muovere un esercito di circa trentacinquemila uomini a difesa dei comuni riconquistati dai ghibellini senesi. L'esercito guelfo si accamp\u00f2 alle porte di Siena, nei pressi di Santa Petronilla, nella zona nord vicina a Porta Camollia, attuando un assedio il 18 maggio. I cavalieri tedeschi e quelli senesi attaccarono l'accampamento nello stesso giorno e le operazioni si protrassero per i successivi due giorni. I cronisti delle due parti descrissero in modo diametralmente opposto l'esito dei combattimenti, a seconda dello schieramento per cui parteggiavano. Il 20 maggio i guelfi interruppero l'assedio e, mentre una piccola parte prosegu\u00ec il cammino verso la Maremma, il restante dell'esercito fece ritorno a Firenze.\nDurante le operazioni del 18 maggio, alcuni cavalieri tedeschi furono feriti, ma l'attacco ebbe l'effetto di far togliere il campo ai Fiorentini. Questo spinse re Manfredi ad inviare in luglio ulteriori e pi\u00f9 consistenti aiuti a Siena, nel numero di ottocento cavalieri. Altri aiuti arrivarono da Pisa e dagli altri ghibellini toscani.\nQuesto diede ulteriore respiro ai senesi, che riconquistarono Montepulciano e Montalcino, stazione strategica a sud, sulla via Francigena.\nLa battaglia.\nLa lega guelfa comprendeva, oltre a Firenze, Bologna, Prato, Lucca, Orvieto, Perugia, San Gimignano, San Miniato, Volterra e Colle Val d'Elsa. Il suo esercito si mosse di nuovo verso Siena, con la giustificazione della necessit\u00e0 di riconquistare Montepulciano e Montalcino. Per quanto consigliati altrimenti da Tegghiaio Aldobrandi degli Adimari, i comandanti fecero passare l'esercito alle porte di Siena, anche perch\u00e9 desiderosi di rivalsa dopo la scaramuccia di maggio, e si accamparono nelle vicinanze del torrente Arbia, a Montaperti, il 2 settembre 1260. In tale giorno, gli ambasciatori guelfi consegnarono un ultimatum al Consiglio dei Ventiquattro, il governo di Siena, che fu respinto, seppure con qualche incertezza di una parte favorevole alla trattativa.\nPer meglio motivare i cavalieri tedeschi, fu deliberato di corrispondere loro una doppia paga grazie ai fondi forniti da Salimbene de' Salimbeni. Le cronache indicano in trentamila fanti e tremila cavalieri le forze della lega guelfa.\nLe forze ghibelline ammontavano a ventimila unit\u00e0, composte da ottomila fanti senesi, tremila pisani e duemila fanti e ottocento cavalieri germanici di re Manfredi di Sicilia. A loro, si aggiungeva la storica e pi\u00f9 accanita citt\u00e0 ghibellina umbra: Terni (premiata da poco pi\u00f9 di un ventennio da Federico II con l'aquila nera in campo oro nel proprio gonfalone cittadino: \u00abper la fedelt\u00e0 e la gagliardia dei suoi uomini\u00bb e comandata da un'antica, solida e orgogliosa aristocrazia di origine germanica, la famiglia Castelli in primis, discendente dalla stirpe di un principe franco di Terni, ma anche quella dei Camporeali, dei Cittadini). A questa si aggiungevano altre citt\u00e0 e fazioni toscane: la Repubblica di Massa, i fuorusciti fiorentini, Asciano, Santa Fiora e i bonizzesi - nonostante in quel momento Poggiobonizio (la futura \"Poggibonsi\") fosse occupata dai fiorentini.\nNello stesso giorno, la citt\u00e0, in solenne processione guidata da Buonaguida Lucari, fu dedicata alla Madonna in cambio della sua protezione durante la battaglia. A quel tempo, nella Cattedrale di Siena era conservata sull'altare maggiore la Madonna dagli Occhi Grossi, attualmente esposta presso il Museo dell'Opera del Duomo a Siena.\nIl 3 settembre l'esercito senese-ghibellino guidato da Provenzano Salvani usc\u00ec da Porta Pispini, diretto al Poggio delle Ropole (l'odierno paese di Taverne d'Arbia), in prossimit\u00e0 dell'accampamento guelfo, che si era spostato nel frattempo sul Poggio delle Cortine, da dove poteva controllare i movimenti dei ghibellini. Una leggenda narra che i senesi fecero sfilare il proprio esercito per tre volte davanti all'esercito guelfo, cambiando ogni volta i vestiti con i colori dei Terzi di Siena, cercando di far credere che le proprie forze fossero tre volte pi\u00f9 numerose di quanto lo fossero in realt\u00e0.\nLa mattina del 4 settembre l'esercito ghibellino, superato il fiume Arbia, si prepar\u00f2 alla battaglia. Era formato da quattro divisioni, che si posizionarono sul campo di battaglia cos\u00ec da tentare una manovra d'accerchiamento.\nLa prima divisione, guidata dal conte d'Arras, doveva attaccare i guelfi alle spalle al grido d'invocazione di San Giorgio. La seconda, composta da 800 cavalieri tedeschi e fanti, guidata dal conte Giordano d'Agliano, e la terza, composta da fanti senesi e guidata da Ildebrandino X Aldobrandeschi da Santa Fiora, dovevano impegnare frontalmente l'esercito guelfo, nonostante il sole contrario e la pendenza del terreno. La quarta, composta da 200 cavalieri e comandata da Niccol\u00f2 da Bigozzi, era posta a guardia del carroccio senese.\nUn'altra delle leggende relative alla battaglia ricorda la figura del cavaliere tedesco Gualtieri d'Astimbergh, il quale, avendo il privilegio di attaccare per primo, dopo essersi avvicinato lentamente ai nemici, caric\u00f2 lancia in resta il capitano dei lucchesi, che fu trapassato da parte a parte. Dopo aver recuperato la lancia, uccise altri due cavalieri e poi, persa l'arma, si fece largo tra i nemici con la spada. Nelle prime fasi della battaglia, non solo i fanti guelfi ressero ai primi attacchi dei ghibellini, ma contrattaccarono a loro volta. Questo spinse la quarta divisione di Niccol\u00f2 da Bigozzi a contravvenire agli ordini e intervenire lasciando la difesa del carroccio senese.\nDopo alterne fasi della battaglia, verso il pomeriggio part\u00ec un contrattacco dei ghibellino-senesi.\n\u00c8 in questa fase che si verific\u00f2 l'episodio del tradimento di Bocca degli Abati. Questi, seppure al fianco dei guelfi fiorentini a causa di complicati interessi e alleanze, era in realt\u00e0 di parte ghibellina e, alla vista del contrattacco senese, si avvicin\u00f2 al portastendardo fiorentino Jacopo de' Pazzi e gli tranci\u00f2 di netto la mano che reggeva l'insegna. Secondo Marietta de Ricci, invece, Bocca degli Abati avrebbe tradito in quanto semplicemente geloso dell'amore tra Cecilia, figlia di Cece Gherardini, e Jacopo de' Pazzi. Ad ogni modo, l'episodio caus\u00f2 un notevole sconcerto tra le file guelfe.\nOltre al tradimento di Bocca degli Abati, in questa fase dalle file ghibelline si alz\u00f2 l'invocazione a San Giorgio, segnale per la prima divisione, quella del conte d'Arras, che attacc\u00f2 i fiorentini alle spalle con la cavalleria tedesca. Il conte stesso uccise il comandante generale dei fiorentini Iacopino Rangoni da Modena, episodio che caus\u00f2 l'inizio della rotta dei guelfo-fiorentini. I ghibellini si lanciarono all'inseguimento e iniziarono \"lo strazio e 'l grande scempio che fece l'Arbia colorata in rosso\" (Dante, \"Divina Commedia\", Inferno, Canto X, 85) durato fino all'arrivo della notte. Si calcola che le perdite siano ammontate a diecimila morti e quindicimila prigionieri in campo guelfo (solo i fiorentini ebbero caduti e furono catturati) a fronte di 600 morti e 400 feriti in campo ghibellino.\nSolo al calare della notte i comandanti ghibellini diedero l'ordine di salvare la vita di chi si fosse arreso, uccidendo comunque tutti i fiorentini che fossero stati catturati. Questi ultimi, uditi i comandi della parte avversa, cancellarono dai vestiti i segni di riconoscimento e si mescolarono ai loro alleati per aver salva la vita.\nAncora una leggenda racconta della vivandiera Usilia che, da sola, avrebbe catturato 36 fiorentini, salvando loro allo stesso tempo la vita.\nIl sacco al campo guelfo permise ai ghibellini di catturare quasi diciottomila animali tra cavalli, buoi e animali da soma.\nLe bandiere e gli stendardi dei fiorentini furono presi e lo stesso gonfalone di Firenze fu attaccato alla coda di un asino e trascinato nella polvere.\nTra il bottino che i senesi catturarono dopo la battaglia vi \u00e8 anche il noto \"Libro di Montaperti\", un documento unico per l'intero medioevo europeo, dato che in esso furono trascritte da decine di notai che accompagnavano l'esercito guelfo tutte le scritture sulla mobilitazione, amministrazione e governo dell'esercito fiorentino durante la marcia verso il territorio nemico. Il \"Libro di Montaperti\" venne custodito presso l'archivio del comune di Siena fino al 1570, quando il conte Federico da Monteacuto, per ingraziarsi il granduca Cosimo I, port\u00f2 a Firenze il manoscritto, dove, presso l'Archivio di Stato, ancora si conserva.\nConseguenze.\nIl 13 settembre del 1260 i guelfi fiorentini abbandonarono la loro citt\u00e0 e si rifugiarono a Bologna e a Lucca, considerando di non potersi pi\u00f9 trattenere a Firenze per paura delle rappresaglie dei ghibellini. A Lucca si rifugiarono anche i guelfi delle altre citt\u00e0 partecipanti alla lega sconfitta.\nI senesi avanzarono in territorio fiorentino, conquistandone alcuni castelli.\nI ghibellini fiorentini fuoriusciti rientrarono nella citt\u00e0 dell'Arno il 27 settembre 1260 e si insediarono al governo della citt\u00e0. A tutti i cittadini fu fatta giurare fedelt\u00e0 al re Manfredi. Le torri e le abitazioni dei fiorentini di parte guelfa furono rase al suolo, cos\u00ec come era stato fatto contro i ghibellini nel 1258.\nAlla fine dello stesso mese fu convocata a Empoli una dieta delle citt\u00e0 e dei signori della Toscana di parte ghibellina per discutere come rafforzare il ghibellinismo toscano e consolidare nella regione l'autorit\u00e0 del re. Ad Empoli, i rappresentanti di Siena e Pisa sostennero il Regio Deliberato di Manfredi, che prevedeva la distruzione di Firenze, alla quale si oppose il ghibellino fiorentino Farinata degli Uberti, salvandola da ulteriori distruzioni.\nDopo Montaperti, il 18 novembre, papa Alessandro IV scomunic\u00f2 tutti i sostenitori di re Manfredi in Toscana.\nSe da una parte la scomunica, in realt\u00e0, rafforz\u00f2 il partito ghibellino, che il 28 marzo 1261 si strinse in alleanza contro i guelfi toscani, a lungo termine fu presa a pretesto dai capi guelfi d'Italia e da molti stranieri per non pagare i debiti contratti con i mercanti e i banchieri senesi, con serie conseguenze sull'economia della citt\u00e0.\nIl 25 maggio 1261, papa Alessandro IV mor\u00ec. Questo fatto sembr\u00f2 decretare la definitiva vittoria del partito ghibellino su quello guelfo. In realt\u00e0, nel giro di pochi anni, la fazione guelfa riprese il potere in Toscana e gi\u00e0 nel 1269, tre anni dopo la morte di Manfredi a Benevento per opera degli angioini, Siena sub\u00ec una grave sconfitta da parte di Firenze nella Battaglia di Colle, durante la quale trov\u00f2 la morte lo stesso comandante senese Provenzano Salvani.\nL'aver anzitempo vaticinato la vittoria ghibellina port\u00f2 grande celebrit\u00e0, tra i contemporanei, all'astronomo Guido Bonatti, che lavorava all'epoca tra le due citt\u00e0 toscane.\nRievocazioni e commemorazioni contemporanee.\nOgni anno per ricordare la storica battaglia il Comitato Monteaperti Passato e Presente organizza nella notte del 4 settembre la fiaccolata al Cippo di Monteaperti. La fiaccolata parte dall'Acqua Borra e costeggia il torrente Malena, affluente dell'Arbia, percorrendo il campo della battaglia fino a raggiungere la piramide commemorativa che sorge, adornata da secolari cipressi, alla sommit\u00e0 del colle gi\u00e0 da epoca romantica in luogo dell'antico castello dell'XI secolo di propriet\u00e0 della famiglia dei Berardenghi.\nNella settimana precedente la fiaccolata, il Comitato organizza la \"Festa Monteaperti Passato e Presente\" a Casetta.\nIl 4 settembre 1960, in occasione del settimo centenario della battaglia, fu disputato a Siena un Palio straordinario, vinto dalla Civetta con Giuseppe Gentili detto Ciancone su Uberta de Mores.\nIl 4 e il 5 settembre 2010, nell'occasione del 750\u00ba anniversario della battaglia, in collaborazione con il comitato della festa, l'Associazione Montaperti MMC ha coordinato la rievocazione dello scontro, con la partecipazione di numerosi gruppi italiani di rievocazioni medievali.\nIl 3 e il 4 settembre 2011 l'Associazione Montaperti MMC ha riproposto per il secondo anno la rievocazione della battaglia sulle rive del fiume Arbia (localit\u00e0 strada di Camposodo-Arbia), in uno dei siti forse pi\u00f9 credibili dello scontro."}
{"id": "47427", "revid": "6923", "url": "https://it.wikipedia.org/wiki?curid=47427", "title": "Power Macintosh 8500", "text": "Il Power Macintosh 8500 \u00e8 stato il primo Mac dotato della possibilit\u00e0 di sostituire la daughtercard. Questa era una novit\u00e0 fra i computer Apple che non avevano mai fornito alcuna possibilit\u00e0 di modificare parti interne della macchina, se non la memoria.\nL'obiettivo.\nQuesto modello di Power Macintosh fu venduto principalmente per lavorare con grafica di alto livello, includendo entrate ed uscite per S-Video e Video Composito.\nIl sistema che supportava, tuttavia, il System 7.5.2 in quel momento non dava grosse possibilit\u00e0 per lo sviluppo di grafica.\nModifiche.\nIl Power Macintosh 8500, come molti altri modelli della serie x500 sub\u00ec molte modifiche, dopo la sua introduzione.\nLa prima versione era dotata di un processore PowerPC 604 alla velocit\u00e0 di 120\u00a0MHz, il quale venne presto sostituito con uno identico, ma funzionante a 150\u00a0MHz. Tempo dopo, Apple rilasci\u00f2 un altro rifacimento del processore, chiamato PowerPC 604e che portava la velocit\u00e0 del Power Macintosh a 180\u00a0MHz.\nDismissione.\nNel gennaio 1997, il computer usc\u00ec dal commercio. Solo un mese dopo, a febbraio venne sostituito dal Power Macintosh 8600, che portava la velocit\u00e0 a ben 200\u00a0MHz, sfruttando il PowerPC 604e ed il PowerPC 604ev."}
{"id": "47428", "revid": "486946", "url": "https://it.wikipedia.org/wiki?curid=47428", "title": "Power Macintosh 7600", "text": ""}
{"id": "47432", "revid": "6923", "url": "https://it.wikipedia.org/wiki?curid=47432", "title": "PowerBook 3400", "text": "Il PowerBook 3400 \u00e8 un computer portatile prodotto dalla Apple tra il febbraio e il novembre 1997, facente parte della famiglia PowerBook.\nPrimo portatile tra i PowerBook ad usare la connessione IrDA (da 1Mb), era dotato di drive di espansione compatibili con il PowerBook 5300. Unico laptop della storia Apple ad essere dotato di quattro casse audio.\nFu prodotto in tre versioni: una a 180 MHz senza il drive CDrom; le altre due a 200\u00a0MHz e 240\u00a0MHz, dotate di floppy+CDRom."}
{"id": "47433", "revid": "1305772", "url": "https://it.wikipedia.org/wiki?curid=47433", "title": "PowerBook 2400", "text": "Il PowerBook 2400c (nomi in codice: \"Comet\", \"Nautilus\") \u00e8 un subnotebook della serie dei PowerBook, i portatili Macintosh prodotti dalla Apple, con un peso di 2,0\u00a0kg. La produzione fu affidata all'IBM.\nRitornando alla forma del PowerBook 100, fu immesso nel maggio 1997 come sostituzione del PowerBook Duo 2300c, che era stato il subnotebook della serie dei PowerBook Duo. Il 2400c fu dismesso nel marzo 1998, senza un sostituto immediato \u2014 il modello successivo era molto pi\u00f9 grande, PowerBook G3 Series (conosciuto come \"Wallstreet\"/\"Mainstreet\"). Tuttavia in Giappone un 2400c con una CPU da 240\u00a0MHz (come in codice \"Mighty Cat\") fu offerta per breve tempo dopo la dismissione del modello originale, fino alla fine dell'anno.\nIl 2400c usava lo stesso processore PowerPC 603e come i precedenti Duo 2300c, ma con una frequenza del clock della CPU di 180 invece che 100\u00a0MHz. Tuttavia il 2400 non fu in grado di usare il DuoDock come invece era in grado di fare il 2300c, facendo cos\u00ec notare maggiormente la carenza di un disco interno rimovibile. Come il PowerBook 100 e la serie Duo in precedenza, fu venduto con un floppy drive esterno. Apple non offriva un lettore CD-ROM che invece era standard per tutti gli altri PowerBook. A differenza del Duo, le porte per le periferiche sono pi\u00f9 simili a quelle del 100 originale ed includono: ADB, una porta seriale combinata per stampante/modem, HD-20 floppy port, porta HDI-30 SCSI, ma aveva anche un'uscita video VGA video, come anche un'uscita ed un'entrata audio stereo, una porta infrarossi, e due slot per schede PCMCIA. Le slot PCMCIA slots ufficialmente accettavano solo schede 2 Type II o 1 Type III PCMCIA-spec, ma alcuni utulizatori effettuarono delle semplici modifiche alla motherboard modifications che consentivano di usare anche schede di espansione Cardbus, dilatando la vita pratica di questo subcompact finch\u00e9 non ci fosse stata un'eventuale offerta di sostituzione da parte della Apple. Il 2400 era costruito intorno ad un video LCD a colori da 10,4\u00a0pollici a matrice attiva, rendendo cos\u00ec il computer molto compatto - \u00e8 leggermente pi\u00f9 piccolo e leggero, anche se un po' pi\u00f9 spesso, di un iBook da 12\", ed il quarto pi\u00f9 piccolo subnotebook dopo il PowerBook G4 da 12\" immesso sul mercato diversi anni dopo. L'offerta attuale della Apple in questa categoria \u00e8 il MacBook Air.\nGrazie al suo processore allocato in una daughter card rimovibile, il PowerBook 2400c vide un piccolo numero di schede-processore PowerPC G3 create appositamente. Compagnie come Interware, Vimage, e Newer Technologies offrirono aggiornamenti del processore che erano in grado di sostituire 603e con un G3 che andava da 240\u00a0MHz a 400\u00a0MHz."}
{"id": "47434", "revid": "486946", "url": "https://it.wikipedia.org/wiki?curid=47434", "title": "Workgroup Server 9650", "text": ""}
{"id": "47435", "revid": "486946", "url": "https://it.wikipedia.org/wiki?curid=47435", "title": "Workgroup Server 7350", "text": ""}
{"id": "47436", "revid": "486946", "url": "https://it.wikipedia.org/wiki?curid=47436", "title": "Workgroup Server 8550", "text": ""}
{"id": "47438", "revid": "486946", "url": "https://it.wikipedia.org/wiki?curid=47438", "title": "Network Server 500/700", "text": ""}
{"id": "47439", "revid": "336556", "url": "https://it.wikipedia.org/wiki?curid=47439", "title": "Paolo I di Russia", "text": "Era figlio della granduchessa e poi imperatrice Caterina II e dell'imperatore Pietro III. A dire il vero questa informazione \u00e8 contestata dagli storici della Russia zarista, poich\u00e9 molte fonti riportano il padre di Paolo I come il duca Sergej Saltykov; successivamente sarebbe stato riconosciuto in via ufficiale da Pietro III, proprio per avere un successore. Odiava la madre e viveva nel ricordo del padre assassinato.\nBiografia.\nInfanzia e giovinezza.\nAncora bambino, Paolo fu sottratto alla madre dall'imperatrice Elisabetta, che riteneva negativo per la sua salute l'ambiente materno. Del ragazzo si dice fosse intelligente e di bell'aspetto. Ad un attacco di tifo che lo colp\u00ec nel 1771 \u00e8 probabilmente dovuta l'espressione inusuale che caratterizzava il suo volto. Molto si \u00e8 scritto sul fatto che la madre, Caterina, lo odiasse e che, solamente per il timore delle conseguenze che un altro omicidio in casa Romanov (dopo quello del consorte Pietro III) avrebbe potuto suscitare, si astenesse dal farlo uccidere. A diffondere questa idea fu Lord Buckinghamshire, ambasciatore inglese presso la corte a partire dal 1764.\nD'altronde \u00e8 innegabile che Caterina, da sempre molto affezionata ai bambini, trattasse Paolo con cortesia, affidandolo ad un sovrintendente degno di fiducia, Nikita Petrovi\u010d Panin, e a tutori competenti. Nel 1773 l'imperatrice combin\u00f2 il matrimonio di Paolo con Guglielmina d'Assia-Darmstadt, che assunse il nome di \"Natal'ja Alekseevna\", e permise al figlio di partecipare alle riunioni del consiglio ristretto in modo che imparasse ad essere un giorno imperatore, anche se il tutore di Paolo, Porochin, affermava come egli avesse \u00absempre fretta\u00bb e parlasse senza riflettere.\nDopo il matrimonio, Paolo incominci\u00f2 ad essere coinvolto negli intrighi di corte. Convinto di essere il bersaglio di tentativi, da parte della madre, di assassinarlo, arriv\u00f2 ad accusarla apertamente per la presenza di un vetro nel suo cibo. In seguito a questi atteggiamenti Caterina lo rimosse dal consiglio e prese le distanze da lui, pur senza trattarlo scortesemente. L'uso che il ribelle Puga\u010d\u00ebv fece del suo nome nel 1775 non miglior\u00f2 di certo la sua posizione a corte (Puga\u010d\u00ebv si spacci\u00f2 per il defunto zar Pietro III, non per Paolo e fu durante la ribellione cosacca del 1773-74). Nello stesso anno la moglie mor\u00ec di parto e Paolo si rispos\u00f2 con Sofia Dorotea di W\u00fcrttemberg, che assunse il nome russo di \"Marija F\u00ebdorovna\".\nIn occasione della nascita del primo figlio, il futuro Alessandro I, Caterina regal\u00f2 alla coppia la tenuta di Pavlovsk. Negli anni 1781-1782 Paolo e la moglie intrapresero un lungo viaggio attraverso l'Europa.\nNel 1783 l'imperatrice concesse al figlio un'altra tenuta, quella di Gat\u010dina, dove Paolo pot\u00e9 mantenere una brigata di soldati addestrati alla maniera prussiana.\nMassoneria.\nTra gli amici pi\u00f9 intimi di Paolo vi fu il principe Aleksandr Borisovi\u010d Kurakin, che andava spesso a trovarlo a Gat\u010dina. Quest'amicizia non piaceva a Caterina, che non amava i massoni e aveva appreso che nel 1777, durante la visita del re Gustavo III di Svezia (che era un massone dichiarato) a San Pietroburgo Paolo aveva partecipato in sua compagnia alla riunione di una loggia massonica in casa del principe Kurakin, dove il re di Svezia si era recato per iniziare il granduca Paolo in Massoneria. Caterina sospettava la Massoneria di essere diretta dal suo nemico, il re di Prussia Federico II, e di voler mettere Paolo contro di lei, prese quindi delle misure per proibirla, chiudendo nel 1785 una stamperia e confiscando ben 461 opere a soggetto massonico, imprigionando o esiliando parecchi massoni, tutte misure che furono revocate quando nel 1796 Paolo ascese al trono. In seguito alla rivoluzione francese, detestando qualsiasi cosa avesse a che fare con essa, Paolo inizi\u00f2 a diffidare sia dei massoni sia dei martinisti e nel 1798 soppresse tutte le societ\u00e0 segrete, chiuse le logge massoniche e obblig\u00f2 tutti i massoni noti a sottoscrivere un impegno a non aprire delle logge senza una sua autorizzazione speciale.\nAscesa al trono.\nPaolo divenne \"Imperatore di Tutte le Russie\" il 6 novembre 1796 in seguito alla morte della madre. Caterina gli fece lasciare il libro delle proprie memorie, contenente rivelazioni che sconcertarono il figlio, suscitando in lui una netta avversione per la madre. Dopo aver ridicolizzato il coniuge rimproverandone l'impotenza sessuale, l'imperatrice si lasciava andare ad una dichiarazione sconvolgente: vista l'incapacit\u00e0 di Pietro di dare un erede alla coppia, la zarina Elisabetta, spazientita, sugger\u00ec all'allora granduchessa di trasgredire le regole e unirsi con un amante.\nL'autrice delle \"Memorie\" conclude che l'ignoto, forse un certo Sergej Saltykov, in quel momento amante della madre di Paolo e gran ciambellano della corte russa, esaud\u00ec in breve tempo il desiderio di Caterina, mettendola incinta. Paolo diventava quindi zar con una doppia consapevolezza: quella di essere stato privato in tenera et\u00e0 del padre per il complotto ordito dalla madre assieme alla Guardia Imperiale e quella di non essere un Romanov, anche se non ci sono prove che la rivelazione corrisponda a verit\u00e0. Al contrario, alcuni particolari emergenti dal carteggio tra i genitori ufficiali del nuovo zar sembrerebbero avallare l'ipotesi che Paolo fosse davvero figlio di Pietro: a questo vanno unite significative somiglianze somatiche e caratteriali. Il dubbio, tuttavia, rimane.\nCome sovrano fu un idealista capace di grande generosit\u00e0 unita tuttavia a un carattere molto variabile e vendicativo. Nel 1797 permise al famoso scrittore Radi\u0161\u010dev di tornare dall'esilio in Siberia, ma non appena questi rientr\u00f2 nella sua tenuta, lo pose sotto il controllo della polizia.\nPolitica estera.\nPaolo condusse la sua politica estera in modo del tutto autonomo senza curarsi di alcun consiglio o parere. Questo atteggiamento port\u00f2 la Russia prima ad impegnarsi nella seconda coalizione contro la Francia nel 1798 e poi, nel 1801, a condurre una \"neutralit\u00e0 armata\" contro la Gran Bretagna. In entrambi i casi le scelte si basarono unicamente su emozioni personali: nel primo caso furono dettate dal fatto che la Francia aveva espulso da Malta i cavalieri dell'Ordine di San Giovanni di cui lo zar era Gran Maestro, nel secondo caso la decisione \u00e8 da ascriversi alle lusinghe di Napoleone.\nOltre all'idea, peraltro presto abbandonata, di un assalto navale congiunto franco-russo contro la Gran Bretagna, un'altra impresa avventata in cui si impegn\u00f2 Paolo I fu la spedizione cosacca in India. Dietro tutte queste azioni si pu\u00f2 probabilmente intravedere un tentativo di seguire le orme di Pietro il Grande; sul suo monumento eretto durante il regno di Paolo I, vicino al palazzo Michajlovskij a San Pietroburgo si legge \"Al nonno dal nipote\", una sottile ma ovvia presa in giro dell'iscrizione in latino \"PETRO PRIMO CATHERINA SECUNDA\", pomposa dedica di Caterina II al \"Cavaliere di bronzo\", la pi\u00f9 famosa statua di San Pietroburgo.\nPur essendo un despota, volle mantenersi in pace con Napoleone, che ammirava, con la speranza che il generale restaurasse sul trono la dinastia dei Borboni, spazzata via dalla rivoluzione.\nPolitica interna.\nIn politica interna Paolo I si comport\u00f2 in modo decisamente reazionario, imponendo la censura e affermando il suo potere autocratico in tutti i settori della vita politica e civile senza mezze misure, terrorizzando la nazione. Si pose in netta antitesi nei confronti di tutte le riforme della madre e cerc\u00f2 soprattutto di isolare quei cortigiani che erano stati a lei fedeli e che in particolare avevano partecipato al complotto e all'assassinio di Pietro III, la cui memoria fu riabilitata con le esequie solenni e con la traslazione delle spoglie dalla chiesa di Aleksandr Nevskij alla cattedrale sita nella fortezza di Pietro e Paolo. In quest'ottica, ordin\u00f2 che la salma di Grigorij Pot\u00ebmkin, uno degli amanti della madre e membro della congiura, fosse disseppellita e dispersa. \nDel tutto insensibile agli interessi della nobilt\u00e0 russa, Paolo I cerc\u00f2 di estrometterla con ogni mezzo dall'alta amministrazione pubblica. Nell'aprile 1797, allo scopo di limitare l'influenza economica della nobilt\u00e0 e di migliorare le condizioni di vita dei contadini, eman\u00f2 un Ukaze con il quale limitava le prestazioni di lavoro forzato dei servi della gleba per i loro padroni a tre giorni la settimana. \nMolto meno efficaci furono i tentativi di riforma dell'esercito: sostitu\u00ec le uniformi introdotte durante il regno della madre con quelle prussiane, molto meno adatte al clima russo e poco pratiche, mentre l'introduzione di un codice per l'organizzazione della fanteria fu sostanzialmente ignorato dall'esercito, in quanto giudicato come privo di ogni utilit\u00e0 per l'uso pratico, salvo le parate. \nIn seguito Paolo cominci\u00f2 ad estromettere dalla Guardia tutti i componenti che erano stati fedeli a Caterina, vendicandosi in questo modo del reggimento che nel 1762 si era reso protagonista dell'omicidio del palazzo di Ropsha: questa politica vendicativa, unita ad un'eccessiva fiducia nel proprio potere assoluto, port\u00f2 il sovrano a sottovalutare la Guardia e i tre complotti che aveva gi\u00e0 portato a compimento nella storia russa.\nLa congiura e la morte.\nPaolo I dovette presto accorgersi di aver commesso un'imprudenza. I timori di poter fare la fine del padre presero corpo e diventarono in breve realt\u00e0. Un complotto, con lo scopo di costringerlo ad abdicare, venne organizzato alcuni mesi prima della sua morte dai conti Pahlen e Panin e dall'ammiraglio Jos\u00e9 de Ribas, un avventuriero mezzo spagnolo e mezzo napoletano. La morte di Ribas ritard\u00f2 l'esecuzione del piano, ma l'esercito imperiale riprese presto a tessere le trame del complotto.\nPer quanto alcuni elementi, come il colonnello Bibikov, fossero inclini ad assassinare, oltre al sovrano, anche gli altri componenti della famiglia Romanov, la maggior parte dei cospiratori decise di assumere un atteggiamento meno drastico. Cos\u00ec, i ribelli coinvolsero Alessandro, il figlio primogenito di Paolo. Dopo aver minacciato una sommossa violenta che sarebbe costata la vita di molte persone, riuscirono a convincerlo, con la promessa di non uccidere il padre, ma di costringerlo semplicemente a firmare l'atto di abdicazione. Alessandro, fidandosi (o volendo fidarsi) della parola ricevuta, accett\u00f2. La sera dell'11 marzo 1801, prima di passare all'azione, i congiurati si riunirono per bere vino in grande quantit\u00e0, definendo gli ultimi dettagli dell'operazione.\nErano presenti il principe Platon Zubov, ultimo amante di Caterina II, e suo fratello, il principe e generale Nikolaj. Pahlen guidava la rivolta assieme al generale Bennigsen ed all'altro fratello di Platon, Valerian. A mezzanotte guadagnarono l'entrata segreta del castello Michajlovskij e, dopo essere entrati, la stanza da letto dello zar. Con orrore, per\u00f2, la trovarono vuota e temettero il peggio, ma Bennigsen, mantenendo il sangue freddo, esamin\u00f2 la stanza, scoprendo dietro un paravento i piedi dell'imperatore, nascostosi in un disperato tentativo di sfuggire ai suoi assassini. Trascinato in mezzo alla stanza, fu colpito da Nikolaj Zubov con una tabacchiera d'oro, e subito dopo il suo valletto di camera si sedette sul corpo di Paolo. Infine, l'ufficiale Skariatin fin\u00ec lo zar strangolandolo con la sua sciarpa. Platon Zubov si rec\u00f2 allora dal figlio primogenito di Paolo, Alessandro, che si trovava nel palazzo, per comunicargli la sua ascesa al trono. Fu ufficialmente annunciato che lo zar era deceduto nel sonno per cause naturali.\nVenne sepolto nella tomba imperiale della Cattedrale dei Santi Pietro e Paolo (San Pietroburgo).\nDiscendenza.\nPaolo ha avuto dalla seconda moglie Maria 10 figli:"}
{"id": "47441", "revid": "245802", "url": "https://it.wikipedia.org/wiki?curid=47441", "title": "Paperino e il razzo interplanetario", "text": "Paperino e il razzo interplanetario, pubblicata su \"Topolino\" nn.230-232 tra il 10 marzo e il 10 aprile del 1960, \u00e8 un'avventura di genere fantascientifico ideata dalla coppia di \"cartoonist\" Carlo Chendi-Luciano Bottaro, che ha riproposto, dopo la sua prima e spietata apparizione, il personaggio di Rebo, ideato dal trio Zavattini-Pedrocchi-Scolari sul finire degli anni trenta durante la saga \"Saturno contro la Terra\".\nLa storia, figlia della fantascienza classica di autori come Jules Verne e Herbert George Wells, o di saghe come quella costruita da Alex Raymond con il suo Flash Gordon, in realt\u00e0 ha come precedenti ispiratori innanzitutto la storia gi\u00e0 citata, \"Saturno contro la Terra\", in cui Rebo ha mire espansionistiche contro il pianeta Terra, e quindi \"Paolino Paperino e il mistero di Marte\", sempre dell'infaticabile Pedrocchi e prima storia al mondo con Paperino protagonista solitario.\nTrama.\nLa vicenda ha inizio sulla Terra, dove Paperon de Paperoni, braccato dalle avide mani dei Bassotti, decide di portare tutto il suo patrimonio sulla Luna a bordo di un avveniristico razzo progettato da Archimede. Come sempre Paperone trascina nell'impresa i suoi nipoti: convoca, infatti, l'ignaro Paperino, ordinandogli di dirigersi, solo, nella campagna dei dintorni di Paperopoli e qui entrare nella sua villa. Quello che Paperino non sa \u00e8 che la villa \u00e8 in realt\u00e0 il razzo costruito da Archimede per sfuggire alle grinfie dei Bassotti e, soprattutto, non sa che i suoi nipotini, contravvenendo agli ordini, si sono imbarcati clandestinamente. Durante il viaggio Archimede scopre che la traiettoria del missile \u00e8 stata deviata e adesso questo punta verso Giove: per evitare di perdersi ulteriormente nello spazio, Paperone decide di alleggerire il razzo, scaricando i pesi inutili: Paperino!\nPaperino, abbandonato su un asteroide, e Paperone, con la compagnia di Archimede, iniziano quindi una vicenda parallela all'interno degli orrori che nasconde lo spazio. Innanzitutto il papero vestito alla marinara si imbatte in un mostro gigante che prontamente lo assale. Il nostro eroe, per fortuna, viene soccorso da un abitante di Giove, un \"gioviale\", che nella forma ricorda molto il Pon Pon bottariano, che gli d\u00e0 un passaggio con la sua nave spaziale, una vera e propria imbarcazione sulla quale Paperino scopre che i gioviali si nutrono di metalli e diamanti. Mentre, per\u00f2, sono sulla strada verso Giove, vengono colpiti da una tempesta magnetica, che li costringer\u00e0 ad abbandonare l'astro-barca.\nNel frattempo Paperone ed Archimede sono costretti ad un atterraggio di fortuna sul suolo di Giove in mezzo ad un canyon roccioso, dove vengono accolti da una delegazione di \"gioviali\", mentre dai rottami del razzo emergono i suoi pestiferi nipoti.\nPaperino, prima di ricongiungersi con la sua famiglia, viene venduto dal gioviale che l'ha salvato, al locale zoo, dove, dopo un lungo studio, viene rinchiuso in una gabbia per essere esposto insieme agli altri strani animali del pianeta: sar\u00e0 proprio a causa di Paperino che Paperone, a sue spese, scoprir\u00e0 che i gioviali sono ghiotti, su tutti i metalli, di quell'oro a lui tanto caro.\nQuesta seconda lunga sequenza d\u00e0 a Bottaro un'altra ghiotta occasione: prima, durante la tempesta magnetica, disegna dei \"fulmini viventi\", che con geometrie incredibili sterzano e virano alla ricerca dell'astro-barca vittima, quindi disegna i funghi giganteschi che nottetempo crescono nella landa che ha visto l'atterraggio dei paperi, quindi allo zoo si sbizzarrisce nel rappresentare diversi mostri dalle forme strane e spaventose.\nNel frattempo, su Saturno, sta maturando una nuova e terribile minaccia ai danni di Giove e dei suoi abitanti. Il terribile Rebo, signore assoluto di un pianeta ridotto al minimo storico, sta meditando di invadere il maggiore dei pianeti del Sistema Solare per riportare in alto il vessillo di Saturno. Nei milioni di anni di guerre che hanno costellato la storia del pianeta, infatti, la sua popolazione si \u00e8 ridotta a soli tre individui: Rebo stesso e altri due superstiti, identificati semplicemente con il numero 1 e 2, eletti, per mancanza d'altro materiale \"saturniano\", a suoi generali.\nPer raggiungere il suo scopo, Rebo, dopo l'ennesimo fallimento (la sua fabbrica aveva appena sfornato un robot musicista, prontamente \"giustiziato\" - il poverino non solo stava fumando la sua ultima sigaretta, ma nel momento della distruzione si permette anche di salutare il lettore con un Ciao!) decide di rapire la pi\u00f9 grande mente della galassia per costringerla a costruire per lui una schiera di invincibili robot. Per un incredibile errore, invece di prelevare Archimede, i suoi due generali rapiscono il povero Paperino, che ridotto alle dimensioni di un moscerino, per non finire tra le fauci del terribile gatto di Rebo, si vede costretto ad accettare l'insano compito di progettare nuove macchine da guerra per il tiranno di Saturno.\nFrutto del suo profondo pensare \u00e8 uno strano automa, progettato a sua immagine e somiglianza e ispirato ai giocattoli dei nipotini. A questo punto non resta che mettere alla prova l'automa: una volta caricato (si muove, infatti, grazie ad una carica a molla) si dirige deciso, forse per errore, prima verso i generali di Rebo, quindi verso Rebo stesso, mettendoli facilmente KO. Paperino, per\u00f2, si aspetta di venire travolto dall'ira di Rebo, che per\u00f2, ritenendolo un genio, non riesce a capire che la violenza del progetto \u00e8 stata semplicemente un errore del povero papero, piuttosto che qualcosa di assolutamente voluto. In questo modo la fiducia che Rebo ripone nel \"genio\" non gli consente di controllare che Paperino, incaricato di sistemare gli automi nelle astronavi della flotta (che ricordano il \"Nautilus\" del Capitano Nemo), riesca a collegare tutti i fili nel modo giusto.\nPuntualmente accade l'errore: fili collegati male, una progettazione non perfetta e l'intera flotta di Rebo distrutta, alimentando la rabbia repressa del tiranno malvagio, parodia e critica, non tanto velata, a tutti i tiranni e alla guerra in genere, mentre il nostro Paperino viene acclamato come massimo eroe del pianeta e premiato con un blocco di wulframio 236, il minerale pi\u00f9 raro di tutto il Sistema Solare.\nNon c'\u00e8, per\u00f2, bisogno di dire che il blocco finir\u00e0 nelle vampiresche mani di Paperone, a saldo parziale di tutti i danni causati direttamente ed indirettamente dal nipote.\nNote.\nNel corso della storia, Bottaro sperimenta quelle deformazioni grafiche che saranno poi il suo marchio di fabbrica: il povero Paperino, a causa dell'accelerazione della navetta, verr\u00e0 accorciato ed allungato, sperimentando per la prima volta quelle deformazioni che, in maniera anche pi\u00f9 pesante, dovr\u00e0 passare, sempre per mano di Bottaro in \"Paperino e il ritorno di Rebo\". In pratica, in queste scene, \u00e8 l'artista il vero protagonista, che rielabora il personaggio in forme nuove ed inusuali."}
{"id": "47442", "revid": "486946", "url": "https://it.wikipedia.org/wiki?curid=47442", "title": "IMac DV/SE", "text": ""}
{"id": "47443", "revid": "486946", "url": "https://it.wikipedia.org/wiki?curid=47443", "title": "IMac DV", "text": ""}
{"id": "47444", "revid": "486946", "url": "https://it.wikipedia.org/wiki?curid=47444", "title": "IMac DV SE", "text": ""}
{"id": "47445", "revid": "486946", "url": "https://it.wikipedia.org/wiki?curid=47445", "title": "IMac (Summer 2000)", "text": ""}
{"id": "47446", "revid": "486946", "url": "https://it.wikipedia.org/wiki?curid=47446", "title": "IMac (slot loading)/350", "text": ""}
{"id": "47447", "revid": "486946", "url": "https://it.wikipedia.org/wiki?curid=47447", "title": "IMac (revisione D)/333", "text": ""}
{"id": "47448", "revid": "486946", "url": "https://it.wikipedia.org/wiki?curid=47448", "title": "IMac (revisione C)/266", "text": ""}
{"id": "47449", "revid": "486946", "url": "https://it.wikipedia.org/wiki?curid=47449", "title": "IMac (revisione B)", "text": ""}
{"id": "47451", "revid": "93314428", "url": "https://it.wikipedia.org/wiki?curid=47451", "title": "Algebra simmetrica", "text": "In matematica, l'algebra simmetrica su uno spazio vettoriale \"V\" su un campo \"K\" \u00e8 una particolare \"K\"-algebra commutativa; pu\u00f2 essere vista come una rappresentazione dell'anello dei polinomi in \"K\", con indeterminate corrispondenti agli elementi della base di \"V\", senza una scelta delle coordinate.\n\u00c8 denotata con formula_1 o formula_2.\nCostruzione.\nL'algebra simmetrica pu\u00f2 essere definita a partire dall'algebra tensoriale formula_3, \"forzando\" gli elementi di formula_4 ad essere commutativi in formula_3: pi\u00f9 precisamente, formula_1 pu\u00f2 essere definita come l'anello quoziente di formula_3 rispetto all'ideale generato dagli elementi\nal variare di formula_9 e formula_10 in formula_4.\nL'applicazione formula_12 pu\u00f2 essere estesa ad un funtore tra la categoria dei formula_13-spazi vettoriali e quella delle formula_13-algebre.\nPropriet\u00e0.\nStruttura graduata.\nL'algebra simmetrica formula_1 pu\u00f2 essere vista come un'algebra graduata: l'insieme formula_16 degli elementi omogenei di grado \"k\" \u00e8 lo spazio vettoriale generato dai monomi di grado \"k\" negli elementi di formula_4; alternativamente, formula_16 pu\u00f2 essere visto come il quoziente di formula_19 rispetto all'ideale formula_20, dove formula_21 \u00e8 l'ideale generato in formula_3 dagli elementi formula_8.\nLo spazio formula_16 \u00e8 chiamato la potenza simmetrica \"k\"-esima di formula_4; la sua dimensione \u00e8 pari a\ndove \"n\" \u00e8 la dimensione di formula_27 su formula_13. Cos\u00ec come formula_12, anche ogni applicazione formula_30 pu\u00f2 essere estesa ad un funtore.\nAd esempio, formula_31 \u00e8 sempre isomorfo a formula_13, mentre formula_33 \u00e8 sempre isomorfo a formula_4.\nAnello dei polinomi.\nSe formula_35 \u00e8 una base di formula_4, allora si pu\u00f2 definire un isomorfismo di algebre tra formula_1 e l'anello dei polinomi formula_38 in \"n\" indeterminate, mandando formula_39 in formula_40.\nIn particolare, questo mostra come l'anello dei polinomi possa essere pensato come un'algebra simmetrica su cui \u00e8 stato scelto un sistema di coordinate (la base formula_35) e, viceversa, formula_1 possa essere pensato come una versione senza coordinate di formula_38.\nDa questo segue anche che l'anello dei polinomi \u00e8 isomorfo in modo canonico all'algebra simmetrica del duale di formula_4."}
{"id": "47454", "revid": "599013", "url": "https://it.wikipedia.org/wiki?curid=47454", "title": "Aha (faraone)", "text": "Biografia.\nLe notizie su questo sovrano sono estremamente scarse e frammentarie.\nIl nome Aha compare nella Pietra di Palermo come unificatore dell'Egitto.\nQuesto fatto, unito al ritrovamento di una placchetta d'avorio dove, insieme al nome Aha, \u00e8 riportato il geroglifico mn (leggibile come Meni), ha indotto alcuni studiosi, tra cui J\u00fcrgen von Beckerath, a ipotizzare che Narmer - Meni - Aha siano nomi di uno stesso sovrano.\nUna placca di ebano rinvenuta ad Abido commemora una campagna contro i nubiani. \u00c8 possibile che si debba a lui l'estensione del confine meridionale fino al \"nomos\" di Elefantina.\nIn altre iscrizioni il suo nome \u00e8 accompagnato da \"Ricevendo l'Alto e il Basso Egitto\" e quindi \u00e8 ipotizzabile che Aha abbia operato per consolidare l'opera di Narmer, suo predecessore.\nIl \"Papiro Ebers\", compilato in epoca hyksos, riporta la tradizione che vorrebbe Aha come medico, tradizione citata anche da Sesto Giulio Africano.\nRegina principale di Aha potrebbe essere stata Benerib (Colei il cui cuore \u00e8 dolce) e regina secondaria Khentap.\nNell'ipotesi che Aha e Narmer siano la stessa persona, avente il nome \"Meni\" come titolo, il ruolo di regina principale spetterebbe a Neithotep, probabilmente non madre di Djer, successore di Aha, a cui avrebbe fatto da reggente.\nLa tomba di Aha \u00e8 stata identificata nel complesso B10-15-19 nella necropoli di Umm el-Qa'ab presso Abido, e presenta le tracce di sacrifici umani di servitori, per accompagnare il re nell'oltretomba."}
{"id": "47455", "revid": "486946", "url": "https://it.wikipedia.org/wiki?curid=47455", "title": "IMac DV Plus", "text": ""}
{"id": "47456", "revid": "486946", "url": "https://it.wikipedia.org/wiki?curid=47456", "title": "IMac (Summer 2001)", "text": ""}
{"id": "47457", "revid": "486946", "url": "https://it.wikipedia.org/wiki?curid=47457", "title": "IMac SE (early 2001)", "text": ""}
{"id": "47458", "revid": "339392", "url": "https://it.wikipedia.org/wiki?curid=47458", "title": "IBook SE", "text": ""}
{"id": "47461", "revid": "339392", "url": "https://it.wikipedia.org/wiki?curid=47461", "title": "IBook/iBook SE (FireWire)", "text": ""}
{"id": "47463", "revid": "339392", "url": "https://it.wikipedia.org/wiki?curid=47463", "title": "IBook (Late 2001)", "text": ""}
{"id": "47464", "revid": "339392", "url": "https://it.wikipedia.org/wiki?curid=47464", "title": "IBook (Dual USB)", "text": ""}
{"id": "47465", "revid": "339392", "url": "https://it.wikipedia.org/wiki?curid=47465", "title": "IBook (14.1&quot;)", "text": ""}
{"id": "47466", "revid": "174925", "url": "https://it.wikipedia.org/wiki?curid=47466", "title": "Teorema dei quattro quadrati", "text": "Il teorema dei quattro quadrati, conosciuto anche come congettura di Bachet, afferma che ogni intero positivo pu\u00f2 essere espresso come somma di (al pi\u00f9) quattro quadrati perfetti.\nAd esempio:\nPi\u00f9 formalmente, per ogni intero positivo \"n\" esistono interi non-negativi \"a\", \"b\", \"c\", \"d\" tali che \"n\" = \"a\"2 + \"b\"2 + \"c\"2 + \"d\"2.\nStoria.\nIl teorema compare nell'opera \"Arithmetica\" di Diofanto di Alessandria, tradotta in latino nel 1621 da Bachet. Fu dimostrato nel 1770 da Lagrange.\nLegendre nel 1798 rafforz\u00f2 il teorema dimostrando che un intero positivo si pu\u00f2 esprimere come somma di tre quadrati se e solo se non \u00e8 della forma 4\"k\"(8\"m\" + 7). La sua dimostrazione era per\u00f2 incompleta, in quanto ipotizzava l'esistenza di infiniti numeri primi nelle progressioni aritmetiche (vedi Teorema di Dirichlet), risultato che era allora indimostrato e che, in seguito, fu dimostrato da Dirichlet. Una dimostrazione elementare fu data invece da Gauss, utilizzando i risultati della sua teoria delle forme quadratiche.\nNel 1834, Jacobi trov\u00f2 una formula esatta che riuniva tutte le formule con le quali si riusciva a rappresentare un dato numero intero \"n\" come somma di quattro quadrati perfetti. \nQuesto numero \u00e8 pari a 8 volte la somma dei divisori di \"n\" per \"n\" dispari; mentre \u00e8 pari a 24 volte la somma dei divisori di \"n\", se \"n\" \u00e8 pari.\nLa congettura di Bachet \u00e8 un caso particolare del Teorema dei Numeri Poligonali di Fermat e del problema di Waring.\nUn'altra generalizzazione possibile \u00e8 la seguente: dati i numeri naturali \"a\", \"b\", \"c\" e \"d\", siamo in grado di risolvere\n(*) \"n\" = \"ax\"12 + \"bx\"22 + \"cx\"32 + \"dx\"42\nper tutti gli interi positivi \"n\" negli interi \"x\"1, \"x\"2, \"x\"3, \"x\"4?\nIl teorema dei quattro quadrati di Lagrange fornisce una risposta affermativa soltanto per il caso particolare \"a\"=\"b\"=\"c\"=\"d\"=1. \nLa soluzione generale fu data da Ramanujan. Egli prov\u00f2 che se ipotizziamo, senza nulla perdere in generalit\u00e0, che \"a\" \u2264 \"b\" \u2264 \"c\" \u2264 \"d\", allora esistono esattamente 54 scelte possibili di \"a\", \"b\", \"c\" e \"d\", tali che la (*) (per \"n\" qualsiasi) \u00e8 risolvibile negli interi \"x\"1, \"x\"2, \"x\"3, \"x\"4.\n(Ramanujan ha riportato anche una 55a possibilit\u00e0 di scelta, con \"a\"=1, \"b\"=2, \"c\"=5, \"d\"=5. Tuttavia, in questo caso, l'equazione non \u00e8 risolvibile per ogni \"n\", ed in particolare per \"n\"=15)."}
{"id": "47467", "revid": "174925", "url": "https://it.wikipedia.org/wiki?curid=47467", "title": "Teorema di Linnik", "text": "In teoria dei numeri, il teorema di Linnik risponde ad una domanda naturale dopo il teorema di Dirichlet. Esso afferma che, se indichiamo con \"p\"(\"a\",\"d\") il pi\u00f9 piccolo numero primo nella progressione aritmetica {\"a\" + \"nd\"}, per \"n\" intero positivo, dove \"a\" e \"d\" sono interi coprimi assegnati tali che 1 \u2264 \"a\" \u2264 \"d\", allora esistono costanti positive \"c\" ed \"L\" tali che:\nIl teorema prende il nome di Yuri Vladimirovich Linnik (1915-1972) che lo dimostr\u00f2 nel 1944.\nDal 1992 sappiamo che la costante di Linnik \"L\" \u2264 5,5 ma possiamo prendere \"L\" = 2 per quasi tutti gli interi \"d\". Inoltre si congettura che:"}
{"id": "47473", "revid": "7", "url": "https://it.wikipedia.org/wiki?curid=47473", "title": "Sibilla Aler\u00e0mo", "text": ""}
{"id": "47477", "revid": "125368982", "url": "https://it.wikipedia.org/wiki?curid=47477", "title": "Componente elettrico", "text": "Un componente elettrico o componente circuitale o elemento elettrico \u00e8 un'astrazione concettuale che rappresenta in modo ideale dispositivi elettrici elementari reali come resistenze, condensatori e induttori per l'analisi teorica dei circuiti elettrici. Ogni circuito elettrico pu\u00f2 essere rappresentato e analizzato sotto forma di collegamenti tra componenti multipli; se il componente corrisponde grosso modo anche al dispositivo fisico reale, la rappresentazione costituisce uno schema elettrico a parametri concentrati. In altri casi, come ad esempio per modellare le linee trasmissive i componenti rappresentano elementi infinitesimali (schema a parametri distribuiti). \nI componenti ideali, pur rappresentando dispositivi reali, non hanno un vero equivalente fisico dato che si assume che le loro propriet\u00e0 siano ideali, mentre i componenti reali presentano anche aspetti non ideali, tolleranze rispetto al valore nominale e determinati gradi di non linearit\u00e0. Per questo motivo, per poter modellare e approssimare il funzionamento di un componente reale tenendo conto degli aspetti non ideali pu\u00f2 essere necessario rappresentarlo combinando tra loro pi\u00f9 componenti ideali differenti. Per esempio, un induttore ideale \u00e8 caratterizzato dalla sola induttanza e non presenta n\u00e9 resistenza n\u00e9 capacit\u00e0 ma un induttore fisico reale, come ad esempio una bobina, possiede anche un valore di resistenza e quindi la sua rappresentazione in uno schema a componenti ideali \u00e8 costituita da un induttore ideale collegato in serie a un resistore ideale cos\u00ec da poter tenere conto degli effetti di entrambe le caratteristiche.\nL'analisi dei circuiti basata sui componenti ideali \u00e8 utile per comprendere il funzionamento pratico dei circuiti elettrici reali: analizzando e combinando gli effetti risultanti generati dai componenti ideali \u00e8 possibile stimare il comportamento effettivo reale.\nTipologie e classificazione.\nI componenti si possono classificare in diverse categorie; una di queste si basa sul numero di terminali disponibili per i collegamenti con gli altri componenti e distingue tra:\nI componenti si possono suddividere anche in:\nUn'ulteriore classificazione \u00e8 legata alla relazione tra le grandezze elettriche e consente di distinguere tra:\nComponenti bipolari.\nI componenti bipolari o bipoli sono definiti da una relazione costitutiva tra le seguenti variabili di stato di un circuito: \nGeneratori.\nSono definiti due tipi di generatori fondamentali:\nDa notare che nel caso del generatore di corrente l'integrale nel tempo della corrente generata formula_3 rappresenta la quantit\u00e0 di carica elettrica fornita dal generatore, mentre nel caso del generatore di tensione l'equivalente integrale nel tempo di formula_4 non sempre rappresenta un'entit\u00e0 fisicamente significativa a seconda della natura del generatore. Per un generatore di tensione a induzione questa quantit\u00e0 ha anche un significato fisico mentre per un generatore di tipo elettrochimico come una pila o per una tensione che \u00e8 la risultante in uscita di un altro circuito tale quantit\u00e0 non ha un significato fisico ma solo matematico.\nQuesti componenti sono di tipo non lineare.\nComponenti passivi.\nSono definiti tre componenti passivi fondamentali:\nComponenti a due porte.\nI componenti a due porte o doppi bipoli sono caratterizzati da una relazione costitutiva a due variabili che descrive il comportamento delle grandezze in gioco sulle porte in uscita in funzione di quello sulle porte in ingresso.\nGeneratori controllati.\nSono definiti quattro tipi di componenti attivi: \nComponenti passivi.\nSono definiti due elementi circuitali passivi, lineari e privi di perdite:\nComponenti non lineari.\nTutti i componenti circuitali fisici sono in realt\u00e0 non lineari e possono essere approssimati con componenti lineari solo fino a un certo punto. Per rappresentare in modo pi\u00f9 corretto i componenti passivi si usa una relazione costitutiva piuttosto che le pi\u00f9 semplici relazioni proporzionali. A partire da due grandezze qualsiasi si possono definire sei relazioni costitutive e per completare la descrizione questo ha portato a teorizzare un quarto componente passivo, il memristore. Questo componente \u00e8 un elemento non lineare tempo-variabile che in condizioni lineari e tempo-invarianti si riconduce a un resistore ordinario e per questo motivo non viene utilizzato nei modelli di circuiti lineari tempo-invarianti.\nLe relazioni costitutive degli elementi passivi sono quindi definite come:\nIn particolari condizioni, la relazione costitutiva si pu\u00f2 semplificare a una funzione a una sola variabile: \u00e8 il caso di tutti gli elementi lineari ma anche del diodo ideale, che \u00e8 un resistore non lineare con una relazione costitutiva del tipo formula_25. Va osservato che i generatori indipendenti di tensione e di corrente in base a questa definizione si possono considerare come resistenze non lineari.\nIl quarto componente passivo, il memristore, fu proposto da Leon Chua in una pubblicazione del 1971 ma il primo componente fisico che dimostr\u00f2 la memristenza fu realizzato solo 37 anni dopo: il 30 aprile 2008 venne annunciato che un gruppo di scienziati degli HP Labs guidato da R. Stanley Williams era riuscito a realizzare un memristore funzionante. Con questo risultato, \u00e8 diventato possibile realizzare qualsiasi combinazione delle quattro variabili fondamentali.\nSono definiti anche due componenti non lineari speciali usati talvolta nell'analisi ma a cui non corrisponde alcun tipo di componente reale:\nQuesti componenti si usano talvolta per modellare componenti reali con pi\u00f9 di due terminali come per esempio i transistor.\nEsempi applicativi.\nQuesti sono alcuni esempi di come si possono rappresentare i dispositivi fisici reali tramite i componenti elettrici:"}
{"id": "47481", "revid": "990063", "url": "https://it.wikipedia.org/wiki?curid=47481", "title": "PowerBook G3 (FireWire)", "text": ""}
{"id": "47482", "revid": "990063", "url": "https://it.wikipedia.org/wiki?curid=47482", "title": "PowerBook G3 (bronze Keyboard)", "text": ""}
{"id": "47483", "revid": "33689", "url": "https://it.wikipedia.org/wiki?curid=47483", "title": "Djer", "text": "Biografia.\n\u00c8 possibile che il regno di Djer sia stato preceduto da un periodo di reggenza tenuto da Neithotep, regina principale di Aha ma non madre di Djer, che sarebbe figlio di Khenthap, regina secondaria del padre.\nA questo sovrano viene attribuito un regno della durata di pi\u00f9 di cinquanta anni; la Pietra di Palermo, che attribuisce al sovrano un regno di 41 anni \"interi e parziali\", riporta la celebrazione della festa del giubileo \"Heb Sed\" che, di norma, veniva celebrata, la prima volta, dopo trent'anni di regno.\nDegli avvenimenti del regno di Djer si conoscono solo pochi fatti abbastanza slegati tra loro.\nLa Pietra di Palermo riporta di un \"massacro dei Setju\", termine che indica gli asiatici, una stele scoperta a Gebel Sheikh Suleiman, in Nubia, ed ora conservata presso il museo di Khartoum, attesta di una razzia mentre altre fonti riportano di una spedizione nel Sinai.\nRegina principale di Djer fu Herneith, madre di Djet; regina secondaria fu Nakhneith probabilmente madre di Mer(it)neith che sposer\u00e0 poi il fratellastro.\nCome gli altri sovrani della I dinastia Djer venne sepolto nella necropoli di Umm el-Qa'ab nei pressi di Abido. A partire dalla XVIII dinastia la sua tomba venne venerata come tomba di Osiride."}
{"id": "47484", "revid": "486946", "url": "https://it.wikipedia.org/wiki?curid=47484", "title": "Power Macintosh G3 All-in-One", "text": ""}
{"id": "47485", "revid": "486946", "url": "https://it.wikipedia.org/wiki?curid=47485", "title": "Power Macintosh G3 Tower (&quot;Blue and White&quot;)", "text": ""}
{"id": "47486", "revid": "1306893", "url": "https://it.wikipedia.org/wiki?curid=47486", "title": "Giglio (araldica)", "text": "Il giglio (conosciuto anche col suo nome francese fleur-de-lys, anche trascritto come fleur-de-lis) \u00e8 una figura araldica, una delle quattro figure pi\u00f9 popolari con la croce, l'aquila e il leone. \u00c8 classificato abitualmente tra le figure naturali. Tra i simboli mariani per eccellenza, e anche attributo di san Giuseppe, il giglio in Francia \u00e8 divenuto, a partire dal Medioevo, l'emblema della regalit\u00e0. Fu usato come ornamento sul blasone e sul sigillo dei re francesi carolingi e capetingi.\nOrigini del giglio reale in Francia.\nGheusi d\u00e0 al giglio un'origine militare: sarebbe una ghiera di giavellotto gallo (o ancora l'Angone dei Franchi) con punta e uncini (da notare l'analogia sorprendente con lo \"scettro gigliato\" del blasone di Trieste, che ha \"quattro\" uncini, e sarebbe la lancia di San Sergio). Un \"seminato di gigli\" \u00e8 quindi un'armata numerosa, simboleggiando lance puntate verso il cielo, il cui simbolismo corrisponde all'epoca pi\u00f9 di una visione campestre. Quanto al nome (il giglio in francese \u00e8 detto \"Fleur de lys\"), Gheusi l'attribuisce a Luigi VII di Francia, detto il Giovane, il primo che possa con certezza essere citato per aver portato e sfoggiato \u00abFleurdelys\u00bb, foneticamente molto vicino a \u00abFlor de Loys\u00bb (Fiore del Re Luigi).\nDi Clodoveo si conosce un blasone con tre rospi (o rane). Se il blasone moderno dei re di Francia deve qualcosa a quello di Clodoveo, \u00e8 il numero 3: \u00e8 possibile vedere nella riduzione del 1375 dal \"seminato di gigli\" a \"tre gigli\" un tentativo di far mettere radici pi\u00f9 profonde alla dinastia, puntando su un'ambiguit\u00e0 di forme (in buona fede o no, essendo dotate le rane dei fiumi belgi di capacit\u00e0 mimetiche notevoli, cfr. a fianco l'ipotesi della \u00abderiva\u00bb grafica). Il museo di Arras possiede un arazzo in cui le armi di Francia portano inequivocabilmente tre rane al posto dei gigli abituali. Un'altra ipotesi tenta di collegare il fondamento della regalit\u00e0 al cristianesimo e fa derivare il blasone reale dal battesimo di Clodoveo, con interventi divini assai variabili a seconda degli autori, che fanno del giglio sia il simbolo della Vergine, sia quello della Trinit\u00e0 (con i suoi 3 lobi e/o la sua tripla presenza), ma nulla in tutto ci\u00f2 spiega il \u00abseminato\u00bb.\nIl giglio si afferma nella storia dei Franchi alla fine del regno di Pipino il Breve (715-768) e all'inizio di quello di Carlo Magno (742-814). \nI suoi fiori erano molto apprezzati da Carlo che li poneva in testa al capitolare \"De Villis\", l'ordinamento delle ville reali e dei grandi poderi carolingi. Nell\"Orlando furioso\" di Ludovico Ariosto, Carlo aggiunge i gigli come ornamento alle armi di Malindo e Ardalico, i due giovani figli del conte di Fiandra. Nell'Antico Testamento, il libro di Esdra afferma che Dio scelse il giglio come primo dei fiori: volendo collocarsi nella tradizione della regalit\u00e0 biblica, i Carolingi li coltivavano appunto nei giardini reali. Sulla statuetta equestre del Louvre che rappresenta Carlo Magno o Carlo II il Calvo, il re effigiato indossa una corona di pietre preziose ornata con gigli. Intorno all'850, Sedulius di Liegi magnifica \"il giglio reale [che] regna dall'alto di scettri scintillanti\" nel suo \"De rosae liliique certamine\". A partire da Carlo II il Calvo, proliferano i gigli d'oro, sia pure molto semplificati sugli scettri e sulle corone: presentano tre petali invece di sei, come il giglio bianco dei giardini dei mosaici di Roma e Ravenna.\nSugerio di Saint-Denis reintrodusse i gigli come simbolo della monarchia francese (dopo un breve periodo nel IX secolo), collocando il simbolo nella chiesa di Saint-Denis, la necropoli capetingia. Il primo utilizzo attestato del seminato di gigli \u00e8 un sigillo del principe Luigi, futuro Luigi VIII, nel 1211. Il seminato nel 1375 \u00e8 sostituito da tre gigli. Il giglio \u00e8 correntemente rappresentato in forma stilizzata, d'oro su fondo azzurro. Il giglio araldico ha poco a che vedere con il giglio che si trova nei giardini (utilizzato in araldica con il nome di giglio di giardino). \u00c8 una alterazione grafica dell'iris delle paludi (\"Iris pseudacorus L.\" o iris gialla) che, secondo la tradizione, fu scelto nel V secolo come simbolo da Clodoveo I (che abbandon\u00f2 le mezze lune nel proprio blasone), re dei Franchi, dopo la sua vittoria riportata a Vouill\u00e9 sui Visigoti ad ovest di Poitiers e che si trova in abbondanza sui bordi dei fiumi Lys e Senne in Belgio.\nI re di Francia hanno spesso accordato in \"aumento\" il \u00abcapo d'azzurro a tre gigli d'oro\u00bb a delle citt\u00e0 \u00abfedeli\u00bb alla corona, come Lione, Angers, Tours, Poitiers, Fr\u00e9jus, Le Havre, Laon, e altri ancora.\nLa configurazione \u00abazzurro a tre gigli d'oro\u00bb ha conosciuto una tale diffusione che il termine \u00abdi Francia\u00bb ha integrato il linguaggio del blasone con \u00abcapo di Francia\u00bb (ma anche con \u00abscaglione di Francia\u00bb, \u00abbanda di Francia\u00bb, ecc.) risparmiando in questo modo una descrizione ben conosciuta da tutti. Il giglio francese in particolare rappresenta il Lilium candidum detto per questo \"Giglio di San Luigi\".\nIl giglio, figura in figura.\nIl giglio interviene molto poco nelle altre figure. A fianco una croce e una cinta \"gigliate\". La doppia cinta gigliata e controgigliata del blasone dei re di Scozia \u00e8 passato nel linguaggio araldico di quel paese col nome di \u00abcinta reale\u00bb (\"royal tressure\"). \u00c8 spesso impiegata come aumento.\nDa notare che per la croce come per lo scettro di Trieste, il giglio perde la sua parte inferiore. \u00c8 detto \u00abnutrito\u00bb (non si vedono le radici, se le si vedessero, non sarebbe pi\u00f9 \u00abnutrito\u00bb), ma si dice talvolta anche \u00abtroncato\u00bb.\nLilla, Firenze e giglio \"gigliato\".\nAll'origine del blasone di Lilla c'\u00e8 un\"'iris delle paludi\" (d'argento in campo rosso, analogo a quello d'oro su azzurro di Bruxelles-Capitale). La trasformazione in giglio (dalla forma molto simile) sarebbe dovuta ad un intervento di Luigi XIV alla presa della citt\u00e0, facendone, volontariamente o no, un'arma parlante (Lilla, lilium). Non si tratta quindi di un aumento, e d'altronde il giglio di Lilla \u00e8 \"gigliato\" (forse in ricordo dell'iris originale), come quello di Firenze (con perfetta simmetria riguardo ai colori).\nI gigli nel resto del mondo.\nNel 1948 fu adottata per il Qu\u00e9bec una nuova bandiera che includeva il giglio.\nAltre localit\u00e0 o istituzioni che utilizzano questo simbolo: Regno di Napoli, Foligno, Acerra e Ferentino in Italia, Augusta, Darmstadt e Wiesbaden in Germania, sulla bandiera della Serbia, La\u0161ko in Slovenia, Turku in Finlandia, J\u00f5el\u00e4htme in Estonia, Jurbarkas in Lituania, Skierniewice in Polonia, Lincoln in Inghilterra, la banca medievale della famiglia Fugger; la Casa di Lancaster; Bosniaks in Bosnia ed Erzegovina; gli Scout (riprendendolo dal giglio spesso usato su alcune carte per indicare il Nord); New Orleans in Louisiana, Louisville nel Kentucky. In Honduras, il simbolo del Partito Anticorruzione \u00e8 un giglio azzurro inserito dentro uno scudo giallo circondato da 18 stelle.\nAnche Anghiari, in provincia di Arezzo, ha sullo stemma comunale il giglio fiorentino, per\u00f2 senza stami, di colore rosso su fondo bianco. La possibilit\u00e0 di usare questo simbolo, venne accordata dai Medici alla cittadinanza anghiarese dopo la famosa battaglia di Anghiari, che segn\u00f2 la definitiva egemonia di Firenze sul territorio di Anghiari e su buona parte della Valtiberina. Il 29 giugno del 1440, infatti, le truppe fiorentine sconfissero quelle milanesi in una battaglia di grandissima importanza strategica perch\u00e9, come scrisse il Machiavelli, se i Fiorentini avessero perso, \"tutta la Toscana era persa\". Come ricompensa, Firenze concesse ad Anghiari il giglio sullo stemma, affidando a Leonardo il compito di rappresentare la battaglia nel Salone de' Dugento di Palazzo Vecchio."}
{"id": "47488", "revid": "1305772", "url": "https://it.wikipedia.org/wiki?curid=47488", "title": "Andrea Zanzotto", "text": "tra i pi\u00f9 significativi della seconda met\u00e0 del Novecento.\nBiografia.\nAndrea Zanzotto nacque nel 1921 a Pieve di Soligo da Giovanni e Carmela Bernardi. Durante i primi due anni di vita, visse in un vicolo vicino a via Sartori, ma due anni dopo, nel 1922, la famiglia si trasfer\u00ec nella contrada di Cal Santa, dove il padre, che lavorava come miniatore, decoratore e ritrattista, aveva acquistato casa: saranno questi i luoghi pi\u00f9 volte descritti dal poeta e la casa, come egli stesso scrive nell\"Autoritratto\" del 1977, sar\u00e0, fin dall'inizio, il centro del suo mondo.\nLa formazione scolastica.\nNel 1923 nacquero le due sorelle gemelle Angela e Marina e, nel 1924, Zanzotto inizi\u00f2 a frequentare la scuola materna, gestita da suore che seguivano il metodo Montessori. Nel 1925 nacque la sorella Maria. Nel frattempo il padre, che aveva espresso apertamente le lodi di Giacomo Matteotti, venne accusato di antifascismo e, con l'andare del tempo, la sua opposizione al regime gli rese difficile ogni tipo di lavoro, tanto da decidere nel 1925 di rifugiarsi a Parigi e poi a Ann\u0153ullin, nei pressi di Lilla, dove lavor\u00f2 presso degli amici. Ritorn\u00f2 poi per un breve periodo in patria, ma nel 1926 fu costretto a ritornare in Francia, a Royan, dove rimase fino al dicembre dello stesso anno.\nLa scuola elementare.\nQuando nel 1927 inizi\u00f2 la scuola elementare, grazie alla maestra Marcellina Dalto, Zanzotto aveva gi\u00e0 imparato a scrivere: fu cos\u00ec inserito nella seconda classe. Come racconta il poeta stesso nel suo \"Autoritratto\", egli gi\u00e0 sentiva il piacere della musicalit\u00e0 delle parole:\nNel 1928 il padre ottenne un impiego come insegnante presso una scuola in Cadore e decise di trasferirsi con la famiglia a Santo Stefano, dove Zanzotto avrebbe terminato la seconda classe. Alla fine dell'estate per\u00f2 Giovanni, resosi conto della sofferenza che il distacco dalla madre causava alla moglie, decise di far rientrare la famiglia a Pieve.\nNel 1929 mor\u00ec una delle sue sorelle, Marina, evento che rimase impresso, insieme ad altri episodi dolorosi, nella sua giovane mente. In quello stesso anno, infatti, il padre Giovanni si mise in luce con una chiara e decisa propaganda per il \"No\" al plebiscito fascista: fu cos\u00ec costretto a prolungare il suo esilio, riuscendo comunque a lavorare alla decorazione della chiesa di Costalissoio.\nZanzotto, che frequentava ormai la terza elementare, lo raggiunse durante il periodo delle vacanze estive, pur soffrendo per la nostalgia di casa.\nNel 1930 nacque un altro fratello, Ettore. Intanto, la fuga di un cassiere con i fondi della societ\u00e0 che garantiva il sostegno familiare a Giovanni, obblig\u00f2 lo stesso, insieme ad altri garanti (si trattava di un'associazione tra mutilati di guerra che aveva preso la forma di una cooperativa di lavoro), a contrarre debiti imponendo all'intera famiglia notevoli ristrettezze economiche.\nIn questo periodo Zanzotto si affezion\u00f2 ancor pi\u00f9 alla nonna paterna e alla zia Maria, la quale, come scriver\u00e0 in \"Uno sguardo dalla periferia\", gli faceva ascoltare \"frammenti di latino maccheronico\" e lo coinvolse nell'attivit\u00e0 del teatrino delle suore, presso cui lei aveva funzione di drammaturgo, capocomico, regista e attrice.\nA scuola si dimostrava un alunno vivace e non sempre disciplinato, ricevendo spesso i rimproveri del padre. Un punto debole in cui il giovinetto risultava piuttosto impacciato era il disegno, arte perfezionata invece magistralmente dal padre, il quale insist\u00e9 allora perch\u00e9 prendesse lezioni di musica, arte molto amata dagli abitanti di Pieve per la fama del famoso soprano conterraneo Toti Dal Monte, che verr\u00e0 ricordato da Zanzotto all'inizio della sua opera \"Idioma\".\nLa scuola media.\nTerminata la scuola elementare nel 1931 come allievo esterno al Collegio Balbi-Valier, dopo l'esame pubblico a Vittorio Veneto, Zanzotto inizi\u00f2 la scuola media, maturando intanto la decisione di studiare per l'istituto magistrale, spinto soprattutto dalle precarie condizioni economiche familiari.\nIl padre Giovanni lavorava nel frattempo a Santo Stefano, ma nel 1932 fu costretto, causa la riduzione degli stipendi, a ritornare ad Ann\u0153ullin dove rimase fino al novembre. Rientr\u00f2 a Pieve nel 1933 e, anche se per lui rimase il divieto di insegnare, riusc\u00ec a dare un aiuto alla famiglia grazie ad un incarico presso la scuola media del collegio Balbi-Valier e a vari lavori occasionali. Rendendosi inoltre conto della sua grande responsabilit\u00e0 nei confronti della famiglia, evit\u00f2 ogni scontro diretto con gli avversari politici.\nL'istituto magistrale.\nPer Zanzotto intanto, con il passaggio all'istituto magistrale \"Duca degli Abruzzi\" (come scoperto da Francesco Targhetta nell'ottobre 2019) che frequent\u00f2 a Treviso facendo il pendolare, iniziarono anche i primi forti interessi letterari che cercher\u00e0 di nutrire al momento consultando l'enciclopedia di Giacomo Prampolini, la \"Storia Universale della Letteratura\", che riportava esempi di poesia di autori di tutto il mondo.\nRisale al 1936 il suo primo amore e l'ispirazione dei primi versi che, con la complicit\u00e0 della nonna e delle zie, riusc\u00ec a pubblicare su un'antologia per la quale aveva versato un piccolo contributo. I versi non avevano ancora uno stile personale e risentivano dell'influenza pascoliana dato che un nipote di Giovanni Pascoli che lavorava nella banca locale, conoscendo la sua passione per la poesia, gli aveva regalato alcuni volumi del poeta in edizione originale.\nIl passaggio al liceo classico.\nNel 1937 mor\u00ec di tifo la sorella Angela: al dolore per il grave lutto, che lo turb\u00f2 profondamente, si aggiunse la fatica della pendolarit\u00e0 con Treviso, oltre alla stanchezza accumulata con l'intensificarsi dello studio, poich\u00e9, volendo rendere pi\u00f9 brevi i tempi del diploma, si era presentato all'esame nell'ottobre precedente, portando tutte le materie del penultimo anno, riuscendo a superarlo con successo; aveva inoltre iniziato lo studio del greco, al fine di superare l'esame di ammissione al liceo classico.\nSi ripresentarono cos\u00ec con maggior forza episodi allergici e asmatici gi\u00e0 apparsi in precedenza, che egli visse, insieme agli altri motivi di malessere, con un sentimento di esclusione e precariet\u00e0: \"[...] credo che abbia male influito sulla mia infanzia e sulla mia adolescenza l'infiltrarsi progressivo in me di un'idea certo aberrante: quella dell'impossibilit\u00e0 di partecipare attivamente al gioco della vita in quanto io ne sarei stato presto escluso. Io soffrivo di varie forme di allergia e a quei tempi la diagnosi poteva essere abbastanza confusa, dubbia. L'asma, la pollinosi che mi tormentavano fin da piccolo erano talvolta interpretate come fatti che potevano aggravarsi, in teoria, anche a breve scadenza\".\nConseguito il diploma magistrale, il direttore del collegio Balbi-Valler gli affid\u00f2 alcuni scolari per ripetizioni, mentre ottenne dal parroco, monsignor Martin, duemila lire come \"debito d'onore\" per continuare gli studi.Zanzotto intanto superava l'esame di ammissione conseguendo la maturit\u00e0 classica come privatista al liceo ginnasio statale Antonio Canova di Treviso.\nL'Universit\u00e0.\nNel 1938 si iscrisse alla facolt\u00e0 di lettere dell'Universit\u00e0 di Padova, dove ebbe come insegnanti, tra gli altri, Diego Valeri e il latinista Concetto Marchesi. Sotto la spinta di Valeri, approfond\u00ec la lettura di Baudelaire e scopr\u00ec Rimbaud, mentre, grazie a Luigi Stefanini, lesse per la prima volta H\u00f6lderlin, nella traduzione di Vincenzo Errante.\nInizi\u00f2 intanto ad apprendere la lingua tedesca, giungendo cos\u00ec a leggere in lingua originale i grandi poeti della letteratura tedesca: H\u00f6lderlin, Goethe e Heine. Nel 1940 ottenne la sua prima supplenza a Valdobbiadene.\nScopr\u00ec intanto che, all'interno del regime e soprattutto nelle associazioni giovanili, vi erano molti iscritti che agivano nella pratica in modo autonomo o in contrasto con esso, come venne a sapere dal suo amico e maestro Ettore Luccini, organizzatore culturale e docente al liceo classico, nonch\u00e9 legato all'ambiente padovano della rivista anticonformista \"Il B\u00f2\", alla quale Zanzotto collabor\u00f2; negli stessi anni intervenne anche sul foglio universitario trevigiano \"Signum\" (a cui collaboravano anche Luzi, Strehler e Mario Tobino) che mantiene solo di facciata l'adesione al regime.\nLo scoppio della seconda guerra mondiale fu accolto nel paese con grande costernazione, la crisi economica si fece maggiormente sentire e la sua famiglia fu costretta a vendere met\u00e0 della casa di Cal Santa. Nel 1941 la supplenza a Valdobbiadene non gli fu rinnovata, ma riusc\u00ec a ottenerne una a Treviso presso una scuola media come laureando. Presso il GUF di Treviso, all'interno del quale erano presenti personaggi che praticavano l'antifascismo, Zanzotto tenne, nel 1942, una \"presentazione\" di Montale dove interpret\u00f2 il pessimismo dell'autore in chiave politica ed etica con la lettura degli Ossi di seppia.\nIl 30 ottobre 1942, con una tesi dal titolo \"L'arte di Grazia Deledda\", Zanzotto si laure\u00f2 in letteratura italiana presso l'Universit\u00e0 di Padova, avendo come relatore il professor Natale Busetto. Un'edizione anastatica della sua tesi \u00e8 stata edita dalla Padova University Press.\nIl periodo bellico.\nChiamato alla visita militare, venne dichiarato rivedibile per insufficienza toracica e per la forte asma allergica, rimanendo cos\u00ec esonerato alla chiamata alle armi della classe 1921 protagonista delle tragica campagna in Russia e in Grecia. Rifiut\u00f2 in seguito di rispondere al reclutamento di volontari organizzati dal Fascio.\nPubblic\u00f2 nel n\u00ba 10 di \"Signum\" una prosa intitolata \"Adagio\" e risalgono a quell'anno i primi abbozzi di narrazione tra la prosa e il lirismo che formano il nucleo pi\u00f9 antico del volume \"Sull'Altopiano\", pubblicato nel 1964.\nSi profilava intanto la possibilit\u00e0 di pubblicare, nella collana di poesia che affiancava la rivista fiorentina \"Rivoluzione\", inaugurata da Mario Tobino con Veleno e amore, una breve raccolta di scritti dell'autore ma, a causa degli eventi bellici, il periodico fu costretto a chiudere.\nLa chiamata alle armi.\nIntanto ai primi di febbraio del 1943 Zanzotto ricevette la chiamata alle armi con la leva del '22 e fu inviato ad Ascoli Piceno per frequentare il corso AUC. Tra i libri che port\u00f2 con s\u00e9 ci sono i versi di Vittorio Sereni: \"quando ancora non lo conoscevo e restavo quasi a bocca aperta, stordito dai rispecchiamenti, dalle fioriture, dal candore, dai misteri della sua \"Frontiera\" (e pensavo: ma allora lui ha gi\u00e0 detto tutto, di me, di noi, proprio di questi giorni e attimi...) mentre la leggevo portandola con me in treno sotto le armi\" (\"Per Vittorio Sereni\" 1991).\nZanzotto non rimase molto tempo ad Ascoli perch\u00e9, con l'avanzare della stagione, si era manifestata in tutta la sua virulenza l'allergia che lo costrinse all'Ospedale Militare di Chieti dove gli fu riscontrata una forte compromissione bronchiale con ectasia. Sospeso dall'addestramento come allievo ufficiale, venne inviato al deposito del 49\u00ba Fanteria di Ascoli e, non avendo terminato il periodo del CAR, in attesa di nuova visita, assegnato ai servizi non armati.\nIl periodo di Ascoli.\nIl periodo trascorso ad Ascoli fu caratterizzato dall'inasprimento della malattia, parzialmente risolte solo dopo il '52 alla comparsa dei primi antistaminici, e a una forte depressione caratterizzata da una grave insonnia.\nAssolto intanto dall'incarico di piantone e affidatogli quello di scritturale, riusc\u00ec a trovare un po' di tempo, soprattutto quando ritornava dalle scarse licenze che lo aiutavano a rinnovare il legame con la sua terra, per dedicarsi alla scrittura di poesie, alcune delle quali faranno parte in seguito delle raccolte\" Dietro il paesaggio\" e \"Vocativo\".\nL'8 settembre e il rientro a Pieve di Soligo.\nL'8 settembre Zanzotto si trovava in libera uscita quando giunse, tra urla e grida, la notizia dell'armistizio. Dopo essere riuscito a ottenere notizie dalla madre sulla famiglia, rientra alle Casermette, dove venivano addestrati gli allievi ufficiali, ma un battaglione di soldati tedeschi cerca di passare con l'intenzione di attraversare Ascoli. Gli italiani, radunate le forze, vogliono fare opposizione e anche Zanzotto marcia in una colonna di rinforzo che ha l'ordine di combattere. Compreso per\u00f2 che l'avanzare delle truppe tedesche non si pu\u00f2 arrestare con le poche forze a disposizione, le retrovie ricevono l'invito a fuggire. Zanzotto, procuratosi un abito borghese, raggiunse San Benedetto del Tronto per tentare la via del ritorno a casa.\nAlla stazione di Ferrara, pur presidiata dalla Wehrmacht, riesce a salire su un treno che lo porta a Padova dove alcuni amici, presto rintracciati, lo informano dell'intenzione dei fascisti di organizzare un nuovo governo.\nAppurato che la corriera per Pieve di Soligo compie servizio regolare Zanzotto si reca al suo paese, ma nello stesso giorno vengono affissi ai muri i \"Befehle\" con l'ordine per tutti i soldati dell'esercito italiano di trovarsi radunati entro quarantotto ore. In seguito a febbrile colloquio notturno viene presa la decisione di non presentarsi e cos\u00ec, dopo aver fatto rifornimenti di viveri e vestiario, in attesa di una normalizzazione, viene presa la decisione di rifugiarsi sulle colline. Quando i controlli sembrano essersi allentati, Zanzotto ritorna a Soligo e cerca di aiutare finanziariamente la famiglia dando lezioni private nel collegio Balbi-Valier che continua a distinguersi come centro dell'antifascismo locale.\nL'attivit\u00e0 nella Resistenza.\nNell'inverno del '43 - '44 presero forma le prime brigate della Resistenza e Zanzotto inizi\u00f2 ad aderire ad esse partecipando cos\u00ec alla Resistenza veneta nelle Brigate Giustizia e Libert\u00e0 occupandosi della stampa e della propaganda del movimento, avendo come punto di riferimento la figura di Antonio Adami, detto Toni, intellettuale antifascista e partigiano non violento ucciso il 26 marzo 1945 dai nazi-fascisti al quale il poeta dedicher\u00e0 nel 1954 la poesia \"Martire, primavera\".\n\u00abOggi la neve sul bianco del collo / ha un filo di sangue / che viene dalle vene di dieci morti [...]\u00bb\nDopo un mese di continui scontri gli alleati libereranno la zona ma nei giorni successivi il 30 aprile accaddero altri atti di violenza e di rappresaglia a Valdobbiadene e Oderzo. \"Un cospicuo materiale documentario sulle vicende di questo periodo sar\u00e0 raccolto in seguito da Lino Masin nel memoriale \"La lotta di liberazione nel Quartier del Piave e la Brigata Mazzini 1943-45 (Treviso 1989\") al quale Zanzotto contribuir\u00e0 con la nota \"Una attiva testimonianza\"\".\nIn questo periodo raccoglier\u00e0 in un fascicolo le poesie scritte nel '41 - '42 che verranno pubblicate nel 1970 con il titolo \"A che valse?\" e alcuni componimenti che faranno poi parte di \"Dietro il paesaggio\".\nRipresi intanto i contatti con gli amici di Padova ritorner\u00e0 a frequentare i gruppi attivi legati a \"Comunit\u00e0\" e al Partito Comunista. Invitato da Aldo Camerino Zanzotto parteciper\u00e0 a Venezia a un'importante mostra di poesia recandosi poi, nei mesi successivi, numerose volte a Milano dove, nel giugno, accompagnato l'amico scultore Carlo Conte in casa di Alfonso Gatto incontrer\u00e0 Vittorio Sereni da poco ritornato dall'Algeria. Nel 1946 il referendum per scegliere il nuovo governo mobiliter\u00e0 l'intero paese e Zanzotto sosterr\u00e0 il voto in favore della repubblica.\nL'emigrazione in Svizzera.\nIntanto Zanzotto, in attesa del termine dell'anno scolastico 1945 - 1946 dove aveva ottenuto una supplenza nel collegio del Balbi-Valier, decise di emigrare avendo saputo da amici di Treviso che in Svizzera era pi\u00f9 facile trovare un lavoro. Nel mese di settembre ottenne un posto da insegnante presso un collegio di Villars-sur-Ollon, nel Canton Vaud. Costretto prima della fine dell'anno scolastico a rientrare in Italia per essere operato di appendicite, ritorner\u00e0 in Svizzera dopo il mese di convalescenza ma decider\u00e0 di lasciare l'incarico al collegio per recarsi a Losanna dove si stabilir\u00e0.\nPer guadagnare far\u00e0 il barista e il cameriere riuscendo cos\u00ec, grazie ai turni, ad avere mezza giornata libera che dedicher\u00e0 a gite in Francia. A Losanna avr\u00e0 occasione di frequentare i seguaci del medium svedese Swedenborg avendo cos\u00ec la possibilit\u00e0 di conoscere i libri introvabili di questo personaggio che influenzer\u00e0 Balzac e i Surrealisti. Partecipa a un premio bandito da Neri Pozza, che sar\u00e0 vinto da Vittorio Gassman, con un frammento narrativo intitolato \"Luca e i numeri\" e inizier\u00e0 a scrivere in francese il \"Cahier Vaudois\" che lascer\u00e0 incompiuto e inedito.\nIl rientro in Italia.\nVerso la fine del 1947, quando sembravano riaperte le prospettive d'insegnamento, Andrea far\u00e0 ritorno in Italia. Partecip\u00f2 in questo periodo al \"Premio Libera Stampa\" di Lugano dove venne segnalato dalla giuria e dove ebbe modo di conoscere molti letterati e critici tra i quali Carlo Bo e Luciano Anceschi e rivedr\u00e0 Vittorio Sereni con il quale instaurer\u00e0 un lungo rapporto di amicizia. Tra gli autori segnalati per il \"Premio Libera Stampa\" ci saranno anche Pier Paolo Pasolini e Maria Corti.\nSi recher\u00e0 spesso a Milano dove allogger\u00e0 in un piccolo albergo vicino alla stazione e a poca distanza dalla casa di Sereni e conoscer\u00e0 molti dei letterati noti in questo periodo come Eugenio Montale e Salvatore Quasimodo. Continuer\u00e0 inoltre a dedicarsi alla preparazione di diverse prove di concorso e allo studio per la laurea in filosofia ma, completati gli esami necessari, al momento della tesi incentrata su Kafka, si ferm\u00f2 a causa dell'insufficiente conoscenza del tedesco. Ottenne nel frattempo l'abilitazione in italiano, latino, greco, storia e geografia e nell'anno scolastico 1949-'50 ottenne l'insegnamento al \"Liceo Flaminio\" di Vittorio Veneto.\nI primi componimenti poetici, l'insegnamento e i primi scritti critici.\nNel 1950 concorse al Premio San Babila per la sezione inediti: la giuria era composta da Giuseppe Ungaretti, Eugenio Montale, Salvatore Quasimodo, Leonardo Sinisgalli, Vittorio Sereni e gli venne attribuito il primo premio per un gruppo di poesie, composte tra il 1940 e il 1948, che sar\u00e0 poi pubblicato nel 1951 con il titolo \"Dietro il paesaggio\". Trascorso un periodo di crisi depressive si mise in contatto con Cesare Musatti che lo aiuter\u00e0, in parte, a fronteggiare e a uscire dalla situazione di disagio psichico in cui si trovava.\nSi susseguiranno in questi anni i vari incarichi di insegnamento e a Motta di Livenza incontrer\u00e0 Giuseppe Bevilacqua che gli far\u00e0 scoprire la poesia tedesca contemporanea e le opere di Paul Celan. Con il nuovo anno scolastico Zanzotto lascer\u00e0 la sede di Motta di Livenza per passare a Treviso e nuovamente al \"Liceo di Vittorio Veneto\". Nel 1954, con un intervallo di soli tre anni da \"Dietro il paesaggio\", usciranno nella collana Mondadori diretta da Sereni, \"Elegia e altri versi\" con la prefazione di Giuliano Gramigna.\nNel frattempo affianc\u00f2 all'attivit\u00e0 di insegnante e poeta quella di critico letterario, collaborando dal 1953 al 1957 a \"La Fiera Letteraria\", dal 1958 al 1965 a \"Comunit\u00e0\" oltre che a \"Il Mondo\" e al \"Il Popolo di Milano\". Nello stesso anno Zanzotto ottenne la cattedra nella scuola media di Conegliano come insegnante di ruolo e partecip\u00f2 a un incontro letterario a San Pellegrino dove venne presentato da Ungaretti. Il discorso pronunciato da quest'ultimo fu molto lusinghiero e comparir\u00e0 su \"L'Approdo\": \u00ab[...] Caro Zanzotto, eccoLa entrato in una storia illustre, e Le auguro, e ora verr\u00e0 il pi\u00f9 difficile, che in essa Ella riesca a portare a conclusione la Sua storia. Coraggio\u00bb\nA Padova conobbe il letterato feltrino Silvio Guarnieri con il quale strinse un forte legame d'amicizia che and\u00f2 a consolidarsi nel corso del 1955. Dopo la sua morte avvenuta nel 1992, sono state rinvenute 101 lettere e cartoline di Zanzotto, oggi depositate presso il \" Fondo manoscritti di autori moderni e contemporanei\" dell'Universit\u00e0 degli Studi di Pavia. In questo periodo si and\u00f2 intanto delineando un nuovo libro di poesie che prender\u00e0 forma definitiva nel 1956 e verr\u00e0 dato alla stampa presso Mondadori nel 1957 con il titolo di \"Vocativo\".\nLe nuove amicizie e il matrimonio.\nIl 1958 sar\u00e0 segnato dal riapparire delle forme ansiose delle quali aveva sofferto in passato ma trover\u00e0 un forte sostegno da un gruppo solidale di amici che si ritrovano a Treviso o nei paesi situati in collina; tra questi vi \u00e8 spesso l'amico Giovanni Comisso, affiancato dal poeta Giocondo Pillonetto. Di questo periodo \u00e8 la comparsa della figura di \"Nino\" (Angelo Mura), agricoltore e proprietario di terreni, nella cui abitazione si terranno convegni dedicati all'arte e alla cucina ai quali partecipano noti artisti e studiosi veneti.\nSar\u00e0 di questo anno la collaborazione con la rivista \"Comunit\u00e0\", che si protrarr\u00e0 fino al 1965, e gli incontri frequenti con Marisa Michieli che sposer\u00e0 nel luglio del 1959. Nello stesso anno vinse il Premio Cino Del Duca con alcuni racconti e inizi\u00f2 la riflessione sulla sua poesia con la pubblicazione di \"Una poesia ostinata a sperare\". Il 4 maggio del 1960 mor\u00ec il padre di ictus e il 20 maggio nacque il suo primo figlio, che venne battezzato con il nome del nonno Giovanni.\nCollabor\u00f2 in quell'anno alla rivista \"Il Caff\u00e8\" che riuniva i migliori nomi del panorama letterario del momento, come Calvino, Ceronetti, Manganelli e Volponi. La rivista ospit\u00f2 in quell'anno un suo scritto, \"Michaux, il buon combattente\", che trattava dell'effetto delle droghe, argomento che, anche se ancora lontano dalla cronaca quotidiana, si stava affacciando nel dibattito culturale. Nel 1961 nacque il secondo figlio, Fabio, e nello stesso anno Zanzotto rinunci\u00f2 a un trasferimento che aveva gi\u00e0 ottenuto come professore presso l'Universit\u00e0 di Padova. Accett\u00f2 pertanto di organizzare a Col San Martino, una frazione di Farra di Soligo, la scuola media inferiore dove svolse per due anni mansioni di preside e di insegnante.\nLe distanze da \"I Novissimi\".\nNel 1962 Mondadori pubblic\u00f2 il suo volume di versi \"IX Egloghe\" e sulla rivista \"Comunit\u00e0\" apparve un articolo nel quale il poeta prendeva decisamente le distanze dai motivi che inserivano la raccolta in un'antologia, con il titolo \"I Novissimi\", delle poesie di Nanni Balestrini, Elio Pagliarani, Edoardo Sanguineti, Alfredo Giuliani e Antonio Porta, sostenendo l'idea di una poesia intesa come esperienza \"individuale\". L'articolo, tuttavia, non incrin\u00f2 il suo rapporto con Luciano Anceschi, direttore della rivista \"Il Verri\" e principale promotore dell'antologia.\nLa collaborazione alle riviste.\nDal 1963 la sua presenza di critico su riviste e quotidiani si intensific\u00f2: scrisse per \"Questo e altro\", \"L'Approdo letterario\", \"Paragone\", \"Nuovi Argomenti\", \"Il Giorno\", l\"Avanti!\", il \"Corriere della Sera\". Scrisse anche numerosi saggi critici, soprattutto su autori a lui contemporanei come Giuseppe Ungaretti, Eugenio Montale, Vittorio Sereni. Ottenne in questo anno il trasferimento definitivo nella scuola media di Pieve di Soligo dove insegner\u00e0 fino al 1971.\nAltre esperienze.\nNel 1964 incontr\u00f2 ad Asolo il filosofo tedesco Ernst Bloch e ne rimase conquistato: veniva intanto pubblicato il suo primo libro di prose creative, \"Sull'altopiano\". La giuria presieduta da Diego Valeri e composta, tra gli altri, da Carlo Bo, Carlo Betocchi e Giacomo Debenedetti, gli assegn\u00f2 in quello stesso anno il \"Premio Teramo\" per un racconto inedito. Sempre del '64 \u00e8 l'esperienza teatrale \"Il povero soldato\", tratta da un montaggio di brani presi dal Ruzante. Nel 1965 partecip\u00f2 agli incontri italo-iugoslavi di Abbazia insieme a Bandini, Giudici, Dobrica \u0106osi\u0107 che in quel momento era il rappresentante appartenente all'ala liberale del partito comunista al potere.\nNel 1966 tradusse per Mondadori dal francese \"Et\u00e0 d'uomo. Notti senza notte e alcuni giorni senza giorno\" di Michel Leiris. Intanto, con la conferenza di Jacques Lacan all'Istituto di cultura di Milano in occasione dell'uscita degli \"\u00c9crits\", si inaugurava anche in Italia il fortunato periodo dello strutturalismo e Zanzotto partecip\u00f2 all'evento insieme ai maggiori rappresentanti dell'arte e della cultura. In questo periodo inizi\u00f2 a scrivere sull\"'Avanti!\" e partecip\u00f2 a Milano alla presentazione del libro di Ottieri \"L'irrealt\u00e0 quotidiana\", che egli considerava una tra le pi\u00f9 importanti opere del secondo Novecento.\nRisale al 1967 un suo viaggio a Praga dove partecip\u00f2 con Sereni, Fortini e Giudici a una cerimonia di presentazione di un'antologia della poesia italiana ricevendo, insieme agli altri poeti italiani, una calorosa accoglienza. \u00c8 di questo periodo il suo avvicinamento alle posizioni politiche di Fortini e dei \"Quaderni Piacentini\" di Piergiorgio Bellocchio e Grazia Cherchi con la quale manterr\u00e0 sempre rapporti di amicizia.\nI primi importanti volumi in versi.\n\"La Belt\u00e0\".\nNel 1968 usc\u00ec il volume in versi \" La Belt\u00e0 \" (tuttora considerata la raccolta fondamentale della sua opera) presentato a Roma da Pier Paolo Pasolini e a Milano da Franco Fortini, mentre il 1\u00ba giugno usc\u00ec sul Corriere della Sera una recensione scritta da Eugenio Montale sulla poesia di Zanzotto che, avendo gi\u00e0 potuto conoscere alcuni versi del nuovo poeta, aveva scritto: \"Zanzotto non descrive, circoscrive, avvolge, prende, poi lascia. Non \u00e8 proprio che cerchi se stesso e nemmeno che tenti di fuggire alla sua realt\u00e0; \u00e8 piuttosto che la sua mobilit\u00e0 \u00e8 insieme fisica e metafisica, e che l'inserimento del poeta nel mondo resta altamente problematico e non \u00e8 nemmeno desiderato[...] \u00c8 una poesia coltissima, la sua, un vero tuffo in quella pre-espressione che precede la parola articolata e che poi si accontenta di sinonimi in filastrocca, di parole che si raggruppano per sole affinit\u00e0 foniche, di balbettamenti, interiezioni e soprattutto iterazioni. \u00c8 un poeta percussivo ma non rumoroso: il suo metronomo \u00e8 forse il batticuore[...] Una poesia inventariale che suggestiona potentemente e agisce come una droga sull'intelletto giudicante del lettore.\"\n\"Gli sguardi i fatti e senhal\".\nNel 1969 pubblic\u00f2 \"Gli sguardi, i fatti e senhal\", scritto subito dopo lo sbarco sulla luna effettuato dall'astronauta statunitense Neil Armstrong il 21 luglio, dimostrando ancora una volta quanto egli fosse attento al pulsargli della vita intorno, agli eventi e al loro concatenarsi.\nIn questo anno gli viene assegnato in Mestre il prestigioso premio della \"Tavola all'Amelia\" di Dino Boscarato.\nNel 1970 fu finalista al Premio Firenze con Ted Hughes e Paul Celan, tradusse il \"Nietzsche\" di Georges Bataille e pubblic\u00f2 con l'editore Vanni Scheiwiller un volumetto di quattordici liriche come omaggio agli amici intitolato \"A che valse?(Versi 1938-1942)\", fuori commercio e a tiratura limitata. Si appassion\u00f2 in questo periodo alla lettura di \"Le geste et la parole\" dell'etnologo e paleontologo francese Andr\u00e9 Leroi-Gourhan che gli diede modo di riflettere sul linguaggio e l'espressione umana.\nNella primavera del 1973 intraprese, con Augusto Murer, un viaggio in Romania, dove alcune sue poesie erano gi\u00e0 state tradotte, ma fu costretto a rientrare in patria per l'aggravarsi delle condizioni di salute della madre. Zanzotto rientr\u00f2 da Bucarest, attraverso l'Ungheria e la Jugoslavia, in treno per timore dell'aereo, che non utilizz\u00f2 mai come mezzo di trasporto. Pochi giorni dopo il suo rientro la madre mor\u00ec, lasciandolo enormemente addolorato. Ripreso comunque il suo lavoro di scrittore tradusse \"La letteratura e il male\" di Georges Bataille per l'editore Rizzoli e, sempre nel 1973, pubblic\u00f2 un nuovo volume di versi, intitolato \"Pasque.\" Esce nello stesso anno anche l'antologia \"Poesie (1938-1972)\" negli Oscar Mondadori, a cura di Stefano Agosti.\nNel 1974 il n. 8-9 di \"Studi novecenteschi\", dal titolo \"Dedicato a Zanzotto\", raccoglieva gli interventi di numerosi poeti e studiosi sulla sua opera tra i quali Armando Balduino, Fernando Bandini, Amedeo Giacomini, Luigi Milone e Gino Tellini. Nel 1975 e nel 1976 il poeta partecip\u00f2 ai corsi estivi dell'Universit\u00e0 di Urbino tenendo numerose conferenze e brevi seminari sulla letteratura contemporanea.\nStrinse in questo periodo amicizia con il romanziere Wolfgang Hildesheimer, interprete durante i processi di Norimberga e intensific\u00f2 la collaborazione con il \"Corriere della sera\" scrivendo recensioni su Leonardo Sinisgalli, Enrico Solmi, Ronald Laing, Alexandros Panagulis. Usc\u00ec in questo periodo un'antologia poetica in lingua inglese, \"Selected Poetry of Andrea Zanzotto\", per le edizioni dell'Universit\u00e0 di Princeton nel New Jersey alla quale si interessarono sia Cesare Segre sia Sergio Perosa e venne pubblicata da Garzanti la traduzione di \"La ricerca dell'assoluto\" di Honor\u00e9 de Balzac. Nel corso dell'anno inizi\u00f2 la stesura dei sonetti che comporranno la sezione \"Ipersonetto\" di \"Il Galateo in Bosco\".\nL'incontro con Fellini e il poemetto \"Fil\u00f2\".\nNell'estate del '76 il poeta, per la segnalazione di Nico Naldini, inizi\u00f2 a collaborare al \"Casanova\" di Fellini, da lui incontrato per la prima volta nel 1970 alla presentazione del film \"I clowns\". Nello stesso anno viene pubblicata l'opera \"Fil\u00f2\" dalle edizioni Ruzzante di Venezia che comprende la lettera di Fellini, dove dichiara le sue aspettative, i versi per il film \"Casanova\", quelli sul dialetto e una lunga nota, oltre a cinque disegni di Fellini e alla trascrizione in italiano delle parti in dialetto dello studioso veneziano Tiziano Rizzo.\nVenne pubblicata in questo periodo anche la traduzione dal francese di \"Studi di sociologia dell'arte\" di Pierre Francastel per la casa editrice Rizzoli che poco tempo prima lo aveva invitato a partecipare a un comitato di lettura al quale parteciparono anche Claudio Magris, Carlo Bo, Giacinto Spagnoletti e Giorgio Caproni. Nel 1977 tradusse dal francese \"Il medico di campagna\" di Honor\u00e9 de Balzac che venne pubblicato da Garzanti e nel medesimo anno vinse il Premio internazionale Etna-Taormina per la sua produzione letteraria.\n\"Il galateo in bosco\" e il Premio Viareggio.\nNel dicembre 1978, viene pubblicato nella collana \"Lo Specchio\", di Mondadori \"Il Galateo in Bosco\" con prefazione di Gianfranco Contini. Nell'introduzione Contini lo definisce \"pur difficile affabile poeta\", uno che scava con le mani le profondit\u00e0 sotterranee del suo \"bosco\". \"Il Galateo in Bosco\" costituisce il primo volume di una trilogia che ricever\u00e0 il Premio Viareggio nel 1979.\nAncora per Fellini, \"Fosfeni\" e il Premio Librex Montale.\nNel 1980 scrisse alcuni dialoghi e stralci di sceneggiatura del film \"La citt\u00e0 delle donne\" di Fellini, che incontr\u00f2 pi\u00f9 volte in Veneto con la moglie Giulietta Masina, che sarebbe divenuta la madrina del Premio Comisso di Treviso. Nello stesso anno, in marzo, il poeta partecip\u00f2, presso le scuole secondarie di Parma, ad alcune significative testimonianze alle quali contribuiscono anche Attilio Bertolucci, Vittorio Sereni, Giuseppe Conte e Maurizio Cucchi le cui testimonianze verranno pubblicate nel 1981 dalla casa editrice \"Pratica\" con il titolo \"Sulla poesia. Conversazioni nelle scuole\".\nVenne intanto pubblicata presso una piccola casa editrice di Teramo la trascrizione di una storia popolare per bambini, \"La storia dello zio Tonto\". Mostrando interesse per la poesia giapponese dello haiku prov\u00f2 dei tentativi di scrittura di questo genere.\nNel 1982, il 9 marzo, gli verr\u00e0 attribuita la laurea ad honorem in Lettere dall'Universit\u00e0 Ca' Foscari Venezia e continuer\u00e0 la collaborazione per incisioni e cartelle insieme ad artisti di orientamenti diversi, come Armando Pizzinato, Guido Guidi, Antonio Zancanaro, Giuseppe Zigania, Augusto Murer e poi anche Emilio Vedova.\nNel 1983 scrisse per il film di Fellini E la nave va i \"Cori\" che verranno pubblicati nello stesso anno da Longanesi insieme alla sceneggiatura e usc\u00ec \"Fosfeni\", secondo libro della trilogia, con il quale ottenne il Premio Librex Montale.\nLa depressione.\nIn questo periodo si acu\u00ec l'insonnia di cui soffriva da tempo, tanto da costringerlo a farsi ricoverare. Continu\u00f2 a tenere un diario sul quale annotare gli avvenimenti in modo sistematico, quasi una terapia per la sua nevrosi. Nella primavera-estate 1984, i mesi pi\u00f9 scuri della depressione, inizi\u00f2 a scrivere in modo sistematico una serie di (pseudo) haiku bilingui in inglese e italiano, che sottotitol\u00f2 \"for a season - per una stagione\".\nZanzotto nel corso del tempo tradusse poi egli stesso in italiano gli haiku originariamente scritti in inglese, in quel che alla fine divenne un esperimento di poesia bilingue. Negli Stati Uniti e in Gran Bretagna gli haiku in inglese e italiano sono stati pubblicati nel 2012 in \"Haiku for a season - Haiku per una stagione\" (The University of Chicago Press, a cura di Anna Secco e Patrick Barron), l'ultimo volume di versi licenziato dal poeta. Nella tarda primavera dell'84, segno di un miglioramento, comp\u00ec un viaggio a Parigi per recarsi a una serata in suo onore al Th\u00e9\u00e2tre de Chaillot.\n\"Idioma\" e il Premio Feltrinelli.\nNel 1986 usc\u00ec, presso Mondadori, il terzo volume della trilogia intitolato \"Idioma\" e la casa editrice \"Arcane 17\" di Nantes stamp\u00f2 la traduzione francese della trilogia \"Le Galat\u00e9 au Bois\". Il 1987 fu l'anno della completa riabilitazione fisica. Il n. 37-38 della rivista \"L'immaginazione\" fu dedicato al poeta con numerosi interventi di nomi famosi, tra i quali, Fortini, Prete, Rigoni Stern e in primavera usc\u00ec il primo numero della rivista \"Vocativo\" in gran parte dedicato a Zanzotto. Nello stesso anno ricevette il premio Feltrinelli dell'Accademia Nazionale dei Lincei.\nLa prima traduzione della sua opera.\nNell'estate del 1988 si rec\u00f2 a Berlino per un incontro internazionale di poesia e nel 1990 usc\u00ec, tradotta in lingua tedesca, una nuova selezione delle sue poesie con il titolo \"Lorna, Kleinod der H\u00fcgel\" (\"Lorna, gemma delle colline\") e la raccolta \"Racconti e prose\".\nI volumi contenenti gli interventi critici.\nNel 1991 usc\u00ec presso Mondadori il primo volume degli interventi critici del poeta usciti su riviste e giornali a partire dai primi anni cinquanta con il titolo di \"Fantasie e avvicinamento\". Il 1992 fu l'anno dei congressi e delle celebrazioni con numerose richieste di intervento su giornali e riviste. Nel 1993 Zanzotto si rec\u00f2 a M\u00fcnster, in Germania, per ricevere il premio per la poesia europea\ne nel 1994 usc\u00ec, sempre presso Mondadori, la seconda raccolta di scritti critici con il titolo \"Aure e disincanti nel Novecento\".\nApparve intanto nella sezione europea della collezione \"opere rappresentative\" dell'UNESCO la traduzione in francese di un'antologia con la sua opera poetica, \"Du Paysage \u00e0 l'Idiome\", a cura di Philippe Di Meo e il poeta venne festeggiato al Beaubourg di Parigi.\nSempre in questo periodo verr\u00e0 composta da Mirco De Stefani un'opera musicale sul testo del \"Galateo in bosco\", incisa poi su compact disc, che si eseguir\u00e0 a Treviso. Le altre due parti della trilogia, \"Fosfeni\" e \"Idioma\", verranno interpretate, sempre in chiave musicale, nel 1995 la prima e nel 1997 la seconda; quest'ultima sar\u00e0 eseguita a Venezia presso la Fondazione Cini.\nLe sue ultime opere: da \"Meteo\" a \"Conglomerati\".\nNel 1995 l'Universit\u00e0 di Trento gli attribu\u00ec la laurea \"honoris causa\" in Lettere. Nel 1996, dieci anni dopo la pubblicazione di \"Idioma\", venne pubblicato dalla casa editrice Donzelli Poesia un piccolo volume intitolato \"Meteo\" con venti disegni di Giosetta Fioroni e una \"Nota\" finale in cui il poeta scrive:\nNel 2000 ricevette il Premio Bagutta per le \"Poesie e prose scelte\"\ne, il 6 ottobre, la laurea honoris causa in lettere dall'Universit\u00e0 di Torino. Del 2001 \u00e8 il libro composito intitolato \"Sovrimpressioni\", che si concentra intorno al tema della distruzione del paesaggio. L'anno successivo ricevette il premio \"Dino Campana\". Su proposta della Facolt\u00e0 di Lettere e Filosofia, l'Universit\u00e0 di Bologna gli concesse la laurea ad honorem l'8 marzo 2004.\nScrisse anche alcune storie per bambini in lingua veneta, come \"La storia dello Zio Tonto, libera elaborazione dal folclore trevigiano\" e \"La storia del Barba Zhucon\" con immagini di Marco Nereo Rotelli che ha avuto la seconda ristampa nel gennaio del 2004. Il 3 aprile 2005 vide le stampe un nuovo libro dello scrittore dal titolo \"Colloqui con Nino\" nel quale Zanzotto, con l'aiuto della moglie Marisa, mise insieme un magnifico \"florilegio\" che vuol essere esplorazione antropologica, ricerca sentimentale e viaggio nel passato. Il 26 maggio 2008 riceve il premio \"IIC Lifetime Achievement Award\" \u00abper una vita dedicata alla poesia\u00bb.\nIn questi anni \u2013 dopo avergli riservato numerose pagine saggistiche (tra cui un corposo studio di \"Al tr\u00e0gol j\u00e9rt. L'erta strada da strascino\" apparso su \u00abIl Belli\u00bb gi\u00e0 nel 1992) e affettive come la postuma \"Outcasts (Prosa poetica su Cecchinel)\" \u2013 ha in pi\u00f9 occasioni designato quale \u00aberede\u00bb poetico suo e della grande tradizione del Novecento veneto Luciano Cecchinel, poeta ammirato anche da Cesare Segre come \u00abgrande artista, ma anche grande artefice\u00bb.\nNel 2008 Zanzotto \u00e8 protagonista di un dialogo dal taglio intimista col coetaneo poeta e regista Nelo Risi, da cui \u00e8 nato il film \"Possibili rapporti. Due poeti, due voci\".\nNel febbraio 2009 usc\u00ec \"In questo progresso scorsoio\": una conversazione col giornalista coneglianese Marzio Breda, nella quale Zanzotto esprime l'angoscia delle riflessioni sul tempo presente e il suo lucido pensiero di ottantasettenne. Nello stesso anno, in occasione del suo ottantottesimo compleanno, il poeta pubblica \"Conglomerati\", la nuova raccolta poetica di scritti composti tra il 2000 e il 2009, edita nella collana \"Lo Specchio\" della Mondadori; in questo libro Zanzotto si confronta ancora con una realt\u00e0 in continuo mutamento culturale e antropologico, secondo la poetica dell'intervista con Breda.\nPer il suo novantesimo compleanno (con molti festeggiamenti, dalla Regione Veneto all'Universit\u00e0 Cattolica di Milano) sono usciti molti libri, tra cui due con inediti: \"Ascoltando dal prato. Divagazioni e ricordi\", a cura di Giovanna Ioli da Interlinea e il numero 46 della rivista \"Autografo\" dal titolo \"I novanta di Zanzotto. Studi, incontri, lettere, immagini\".\nIl poeta muore la mattina del 18 ottobre 2011 presso l'ospedale di Conegliano a causa di complicazioni respiratorie, una settimana dopo aver compiuto 90 anni. Il funerale \u00e8 stato celebrato il 21 ottobre al duomo di Pieve di Soligo da monsignor Corrado Pizziolo, vescovo di Vittorio Veneto; dopo la celebrazione gli hanno reso omaggio tre orazioni del giornalista Marzio Breda e dei critici Stefano Dal Bianco (con una \"laudatio\" funebre) e Stefano Agosti. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\nEventi dedicati ad Andrea Zanzotto.\nMaggio 2007.\nLa rivista bimestrale di letteratura \"L'immaginazione\" diretta da Anna Grazia D'Oria ha dedicato il n. 230 interamente ad Andrea Zanzotto.\nIl fascicolo monografico raccoglie i seguenti testi:\nLa poetica.\nLa poetica di Andrea Zanzotto si pu\u00f2 ricostruire attraverso la lettura delle sue opere che segnano le tappe di un percorso espressivo praticato all'interno dell'esperienza di una poesia difficile e tuttora \"in fieri\", esulante dai classici protocolli interpretativi e dalla normale divisione in periodi.\nCome dice il critico Stefano Agosti, nel saggio introduttivo all'opera complessiva delle Poesie di Andrea Zanzotto avvenuta in prima edizione nel settembre del 1999 e in seconda edizione nel 2003 da parte di Mondadori ne \"I Meridiani\":\nLa formazione.\nLa formazione di Zanzotto non \u00e8 facile da individuare perch\u00e9 diversa rispetto alle correnti e ai gruppi che hanno caratterizzato il nostro Novecento. La sua vera scuola furono soprattutto le numerose, intense e disparate letture: da H\u00f6lderlin a Rimbaud, da Lorca a \u00c9luard, da Ungaretti ai surrealisti e agli ermetici, per non dimenticare Virgilio e Orazio, Dante e Petrarca, Moli\u00e8re e Leopardi, Carducci e D'Annunzio, Husserl e la logica matematica.\nNel libro-intervista di Marzio Breda, Zanzotto indica come letture fondamentali, negli anni della guerra, Sereni e Rilke, precisamente \"Frontiera\" del primo e i \"Sonetti a Orfeo\" del secondo, nella versione di Giaime Pintor. Egli poi assorb\u00ec un'infinit\u00e0 di elementi: dall'economia ai mass media, dalla sociologia alla fantascienza, dalla semiologia alla psicanalisi (pi\u00f9 Lacan che Freud) e il tutto rimescolato a volte in un linguaggio disteso e piano e altre volte crittografico.\nPoesia anticorrente.\nQuando furono pubblicati i suoi primi libri (\"Dietro il paesaggio\" nel 1951; \"Vocativo\" nel 1957), Andrea Zanzotto venne accolto come il pi\u00f9 prestigioso della sua generazione e considerato il continuatore della linea ungarettiano-ermetica e inoltre con qualche eco raccolta dal surrealismo francese e dalla poesia spagnola degli anni venti e trenta. Una poesia dunque fortemente anticorrente. Ma in seguito, con gli sviluppi che ebbe la sua produzione, pur confermando la forte propensione verso la piena forma lirica e la dolcezza elegiaca, si \u00e8 resa insufficiente la precedente collocazione.\nPoesia della nuova avanguardia.\nCon le \"IX Egloghe\" (1962) il suo discorso si modifica e si allarga sia a livello psicologico (viene introdotto un io autobiografico pieno di ansie e interrogativi sul proprio rapporto con la realt\u00e0), sia a livello della forma, con un totale ripensamento dei propri mezzi comunicativi.\nIl linguaggio si sviluppa seguendo procedimenti parzialmente simili al sogno e all'inconscio.\nEd \u00e8 in questo periodo che la poesia di Zanzotto rivela affinit\u00e0 con le esperienze contemporanee della neoavanguardia.\nLa ricerca poetica degli anni sessanta.\nUn'ulteriore svolta e accelerazione della poesia di Zanzotto avviene con l'opera \"La belt\u00e0\", (1968) dove ogni cosa appare abbandonata a s\u00e9 stessa e galleggiante in una non-atmosfera. Se nelle \"IX Egloghe\" il poeta era ancora dentro al suo paesaggio, ora i suoi oggetti (alberi, fiumi, gregge, luna, neve) sono, se pur presenti, appiattiti e immobili. Il suo linguaggio diventa rarefatto, un ammasso di puri fonemi, balbettii, pet\u00e8l (il primo linguaggio dei bambini, linguaggio che si ferma a uno stadio di semincoscienza). Questa rarefazione \u00e8 dovuta a un passaggio fondamentale nel percorso poetico di Zanzotto, quello a una ricerca di conoscenza poetica che non si indirizza pi\u00f9 sulla realt\u00e0 esterna (sul paesaggio) come referente misterioso ma positivo e salvifico in quanto familiare. Davanti alla distruzione dell'autenticit\u00e0 di questa realt\u00e0 da parte della civilt\u00e0 dei consumi la ricerca di conoscenza e salvezza per il soggetto si sposta sulla lingua stessa, una lingua ormai irrelata, ma alla quale soltanto il poeta pu\u00f2 fare appello, poich\u00e9 la realt\u00e0 ormai si riduce a essa.\nLa posizione pi\u00f9 avanzata.\nSottoelencando alcune tappe intermedie come il monologo-lascito in lingua veneta di \"Fil\u00f2\" (1976), nell'affrontare i testi che documentano la posizione pi\u00f9 avanzata di Zanzotto si osserva nella trilogia composta da \"Il galateo in bosco\" (1978), \"Fosfeni\" (1983) e \"Idioma\" (1986) la completa lacerazione fra la natura e la storia e pertanto anche la fine dell'elegia e dell'idillio, tra il paesaggio e il retro del paesaggio.\nLa catastrofe \u00e8 descritta in tre momenti: nel \"Galateo\" vengono analizzati gli eventi esterni (dal \"grande macello\" della guerra '15-'18 sino alla discontinuit\u00e0 della tradizione metrica), in \"Fosfeni\" viene \"vissuta\" nella lingua e nel linguaggio, in \"Idioma\" \u00e8 raccontata attraverso le testimonianze sulle conseguenze psicologiche e di costume.\nLa funzione del linguaggio.\nLa struttura poetica di Zanzotto \u00e8 basata sulle scelte lessicali, sull'innovazione e deformazione ma soprattutto sulla costruzione del discorso. \nLa sua poesia \u00e8 prevalentemente autobiografica e cosparsa di profonde riflessioni filosofiche-esistenziali.\nIl lessico utilizza sia la lingua infantile, sia gli inserti poliglotti creando in molti casi difficolt\u00e0 di lettura e di decifrazione che generano a volte vera e propria incomunicabilit\u00e0. La lingua, secondo Zanzotto, \u00e8 incapace di render conto dei gradi del vissuto, pertanto il poeta deve trovare una linea che divida la coscienza dall'incoscienza.\nDa qui nasce il tentativo di trovare un'autentica e originaria dimensione, sia del dire sia dell'essere, partendo da un \"massiccio patrimonio linguistico\" in uno stato di \"regressione afasica\".\nZanzotto, come scrive in un bel saggio Franco Fortini, non usa strutture metriche codificate, se non quando vuole esibirsi stilisticamente. Pi\u00f9 che altro le sue sono \"pastiche\" di carattere formale dove prevale il gusto dell'esercizio tecnico."}
{"id": "47490", "revid": "486946", "url": "https://it.wikipedia.org/wiki?curid=47490", "title": "Macintosh Server G3", "text": ""}
{"id": "47491", "revid": "26630", "url": "https://it.wikipedia.org/wiki?curid=47491", "title": "Parametri concentrati", "text": "Un dispositivo si dice a parametri concentrati quando presenta una grandezza fisica di valore trascurabile rispetto al valore della stessa grandezza riferita al sistema fisico in cui tale dispositivo agisce. Tale propriet\u00e0 permette di modellare il comportamento di sistemi distribuiti nello spazio con una topologia consistente di entit\u00e0 discrete. \u00c8 un approccio usato in elettrotecnica, termodinamica, meccanica e acustica.\nElettrotecnica.\nUn sistema elettromagnetico costituito da dispositivi, collegati tra loro, che soddisfino ragionevolmente l'ipotesi dei \"parametri concentrati\" pu\u00f2 essere studiato trascurando la geometria del circuito e considerando solo la sua \"topologia\", ovvero la forma del grafo corrispondente, sostituendo le equazioni di Maxwell con le pi\u00f9 semplici leggi di Kirchhoff. Dal punto di vista del campo elettromagnetico infatti gli elementi concentrati sono singolarit\u00e0 puntuali, cio\u00e8 hanno dimensioni fisiche trascurabili.\nQuindi, un circuito elettrico \u00e8 detto a \"parametri concentrati\" (o a \"costanti concentrate\") se \u00e8 costituito da dispositivi \"abbastanza piccoli\" rispetto alla minima lunghezza d'onda di una qualsiasi grandezza elettrica misurata su di essi.\nIn questo caso \u00e8 possibile trascurare i tempi di propagazione dei segnali e le grandezze elettriche fondamentali, tensione e corrente, risultano ben definite in ogni istante per ogni punto del circuito.\nTermodinamica.\nUn sistema termodinamico in cui si realizza uno scambio di calore fra un corpo e l'ambiente soddisfa l'ipotesi di \"parametri concentrati\" se il numero di Biot associato al sistema \u00e8 minore di un certo valore, stabilito arbitrariamente ed in generale non superiore a qualche frazione dell'unit\u00e0 (tipicamente un decimo). Ci\u00f2 permette di semplificare la soluzione analitica dell'andamento della temperatura, ricavata dall'equazione generale di conduzione, rimuovendo la dipendenza della temperatura dalle coordinate spaziali, che dunque rimane funzione solo della variabile temporale.\nformula_1\nin cui \"L\" \u00e8 la \"lunghezza caratteristica\" del corpo, \"h\" \u00e8 la costante di scambio convettivo e formula_2 la conducibilit\u00e0 termica del corpo.\nformula_3\ncon \"V\" il volume e \"A\" la superficie del corpo stesso."}
{"id": "47498", "revid": "33689", "url": "https://it.wikipedia.org/wiki?curid=47498", "title": "Famiglia PowerBook G3", "text": ""}
{"id": "47500", "revid": "339392", "url": "https://it.wikipedia.org/wiki?curid=47500", "title": "IBook (Mid 2002)", "text": ""}
{"id": "47501", "revid": "339392", "url": "https://it.wikipedia.org/wiki?curid=47501", "title": "IBook (Late 2002)", "text": ""}
{"id": "47502", "revid": "339392", "url": "https://it.wikipedia.org/wiki?curid=47502", "title": "IBook (Early 2003)", "text": ""}
{"id": "47503", "revid": "124599023", "url": "https://it.wikipedia.org/wiki?curid=47503", "title": "Papa Leone III", "text": "Biografia.\nPoco si sa della sua vita precedente all'elezione al Soglio pontificio. Nato e cresciuto a Roma, prete di origine modesta e privo di appoggi fra le grandi famiglie romane, matur\u00f2 notevoli esperienze negli uffici lateranensi. Al momento della sua elezione era cardinale prete di Santa Susanna. Fu eletto pontefice all'unanimit\u00e0 il 26 dicembre 795, giorno in cui il suo predecessore, papa Adriano I, veniva sepolto, e fu consacrato il giorno successivo.\nRapporti con i Franchi.\nIl suo primo atto fu di comunicare la propria elezione al re dei Franchi Carlo Magno, recapitandogli le chiavi della Tomba di Pietro (a simboleggiare la conferma del ruolo del re come custode della religione) e lo stendardo di Roma (simbolo politico con il quale Carlo Magno veniva riconosciuto difensore armato della fede). In Carlo si compendiava dunque tutto il potere politico, sempre per\u00f2 nell'ambito della protezione della \"Mater Ecclesia\", mentre al papa rimaneva tutto il potere religioso. Ma in questo modo il potere di Carlo Magno rientrava comunque nella supremazia della Chiesa, mentre il re dei Franchi vedeva le cose esattamente all'opposto: una Chiesa che si riconosceva figlia dell'autorit\u00e0 politica e religiosa unificata nella persona del sovrano. E in questo senso replic\u00f2 al pontefice, dichiarando che era sua funzione difendere la Chiesa, mentre compito del papa, in quanto primo tra i vescovi, era quello di pregare per il regno e per la vittoria dell'esercito. Carlo Magno era assolutamente convinto di questa suddivisione dei ruoli e di essere lui (tranne che in campo teologico) il responsabile della gestione della Chiesa, e lo dimostr\u00f2 con le continue interferenze in campo ecclesiastico. Il papa, del resto, non aveva il polso del predecessore per opporsi alla pretese del re..\nL'attentato del 799 e le sue conseguenze.\nIl 25 aprile 799 Leone III sub\u00ec un attentato ordito dai nobili romani Pascale, nipote di papa Adriano I, e Campolo, primicerio, che volevano eliminare Leone e far eleggere al Soglio Pontificio un membro della loro fazione. \nL'attentato fu sventato grazie all'intervento del duca di Spoleto, protetto dai \"missi dominici\" di Carlo Magno. Non sentendosi pi\u00f9 al sicuro, Leone III si trasfer\u00ec temporaneamente, con un seguito di 200\u00a0persone, a Paderborn, in Sassonia, ove si trovava lo stesso Carlo Magno. Vi trascorse circa un mese. Non esistono testimonianze dei colloqui di Paderborn tra il papa e Carlo Magno, ma gli avvenimenti successivi ne fanno intuire i risultati.\nGiungevano da Roma rappresentanti dell'opposizione e notizie che in parte sembravano confermare le accuse mosse al papa dai congiurati. Carlo Magno si consult\u00f2 con il teologo e consigliere Alcuino di York il quale, preso atto delle accuse e dei sospetti contro il papa, sugger\u00ec comunque al re un atteggiamento di estrema prudenza: nessun potere terreno poteva giudicare il papa (\"prima sedes a nemine iudicatur\") e una sua eventuale deposizione poteva risultare particolarmente dannosa per chi la disponeva e comportare un pesante discredito per l'intera Chiesa cristiana; \u00ab\u2026 in voi \u00e8 riposta la salvezza della cristianit\u00e0\u00bb, scriveva al re.\nScortato da vescovi e nobili franchi, Leone rientr\u00f2 a Roma il 29 novembre 799, accolto trionfalmente (la diplomazia franca si era infatti mossa a Roma in modo da mettere in minoranza l'opposizione, e la mancata collaborazione di Carlo Magno fu, in parte, una sorpresa per gli attentatori). Il papa ritorn\u00f2 sul sacro Soglio, mentre i vescovi della scorta che lo aveva accompagnato raccolsero documenti e testimonianze sulle accuse, che inviarono a Carlo Magno insieme ai responsabili dell'aggressione al pontefice\nLa visita di Carlo Magno a Roma e l'incoronazione imperiale.\nL'attentato subito dal pontefice, che era comunque segno di un clima di inquietudine a Roma, non poteva per\u00f2 essere lasciato impunito (Carlo era pur sempre investito del titolo di \"Patricius Romanorum\"), e nella riunione annuale tenuta nell'agosto dell'800 a Magonza con i grandi del regno comunic\u00f2 la sua intenzione di scendere in Italia.\nUfficialmente la venuta a Roma di Carlo Magno nel novembre dell'800 aveva lo scopo di dipanare la questione tra il papa e gli eredi di Adriano I, che accusavano il pontefice di essere assolutamente inadatto alla tiara pontificia, in quanto \"uomo dissoluto\". Aveva con s\u00e9 il figlio Carlo il Giovane, un vasto seguito di alti prelati e armati, e riportava indietro anche i responsabili dell'attentato al papa, tra cui gli stessi Pascale e Campolo; il 23 novembre Leone gli and\u00f2 incontro a Mentana, a una ventina di chilometri dalla citt\u00e0, anche lui con un folto seguito di popolo e clero, ed entrarono solennemente in citt\u00e0. Le accuse (e le prove) si rivelarono presto difficili da confutare, e Carlo Magno si trov\u00f2 in estremo imbarazzo, ma non poteva certo lasciare che si diffamasse e si mettesse in discussione il capo della cristianit\u00e0. Il 1\u00ba dicembre il re convoc\u00f2 in San Pietro cittadini, nobili e clero franco e romano (una via di mezzo tra un tribunale e un concilio) per comunicare che avrebbe provveduto a ristabilire l'ordine e appurare la verit\u00e0. Il dibattito si protrasse per tre settimane; se \u00e8 pur vero che la posizione del papa non sembrava uscirne in modo limpido, gli accusatori non furono in grado di produrre prove concrete e, alla fine, basandosi su principi (erroneamente) attribuiti a papa Simmaco (inizio del VI secolo), s'impose la posizione gi\u00e0 espressa da Alcuino di York (che aveva preferito non partecipare al viaggio a Roma): il pontefice, massima autorit\u00e0 in materia di morale cristiana, cos\u00ec come di fede, in quanto rappresentante di Dio che giudica tutti gli uomini, non pu\u00f2 essere giudicato dagli uomini. Ma questo non significava assoluzione e Leone scelse (o forse la mossa era gi\u00e0 stata decisa a Paderborn) di sottoporsi a un giuramento. Il 23 dicembre, davanti a Carlo Magno e a una folla immensa, Leone III giur\u00f2 sul Vangelo e, chiamando Dio a testimone, l'innocenza per i crimini e le colpe di cui era accusato. Era sufficiente a stabilire l'estraneit\u00e0 del papa alle accuse mossegli e a riconoscerlo legittimo titolare del Soglio pontificio; la diretta e immediata conseguenza fu che Pascale e Campolo vennero riconosciuti colpevoli del reato di lesa maest\u00e0 e condannati a morte. Per intercessione dello stesso Leone, che temeva gli effetti di una nuova ostilit\u00e0 nel caso fosse stata eseguita, la pena venne commutata nell'esilio.\nNel 797 sul trono dell'Impero bizantino, di fatto unico e legittimo discendente dell'Impero romano, sal\u00ec Irene d'Atene, che si proclam\u00f2 basilissa dei Romei (imperatrice dei Romani). Il fatto che il trono \"romano\" fosse occupato da una donna spinse il papa a considerare il trono \"romano\" vacante. Irene fu la prima donna ad avere il pieno potere sull'Impero bizantino e, per rimarcare ci\u00f2, assunse anche il titolo imperiale maschile di \"basileus\" dei Romei, cio\u00e8 \"imperatore dei Romani\".\nIl giorno dopo, al termine delle funzioni della notte di Natale a cui Carlo Magno stava partecipando nella Basilica di San Pietro, il papa gli pose sul capo una corona d'oro consacrandolo imperatore cristiano e pronunciando queste parole: \u00abA Carlo piissimo augusto, coronato da Dio, grande e pacifico imperatore dei Romani, vita e vittoria!\u00bb. Carlo Magno ricevette il titolo secondo l'uso praticato a Costantinopoli, cio\u00e8 mediante l'\"acclamatio\" del popolo. Tuttora non \u00e8 chiara la paternit\u00e0 dell'iniziativa (e il problema non appare risolvibile), i cui particolari sembra per\u00f2 probabile che siano stati definiti durante i colloqui riservati a Paderborn e, forse, anche dietro suggerimento di Alcuino: l'incoronazione poteva infatti essere il prezzo che il papa doveva pagare a Carlo per l'assoluzione dalle accuse che gli erano state rivolte. Secondo un'altra interpretazione (P. Brezzi), la paternit\u00e0 della proposta sarebbe da attribuire a un'assemblea delle autorit\u00e0 romane, che fu comunque accolta (ma pare senza molto entusiasmo) sia da Carlo Magno che dal papa; in tal caso il pontefice sarebbe stato l'\"esecutore\" della volont\u00e0 del popolo romano di cui era il vescovo. Occorre per\u00f2 precisare in proposito che le uniche fonti storiche sui fatti di quei giorni sono di estrazione franca ed ecclesiastica e per ovvi motivi tendono entrambe a limitare o falsare l'interferenza del popolo romano nell'avvenimento. \u00c8 certo tuttavia che con l'atto d'incoronazione la Chiesa di Roma si presentava come l'unica autorit\u00e0 capace di legittimare il potere civile attribuendogli una funzione sacrale, ma \u00e8 altrettanto vero che, di conseguenza, la posizione dell'imperatore diventava di guida anche negli affari interni della Chiesa, con un rafforzamento del ruolo teocratico del suo governo. E comunque bisogna riconoscere che con quel solo gesto Leone, per il resto figura non particolarmente eccelsa, leg\u00f2 indissolubilmente i Franchi a Roma, spezz\u00f2 il legame con l'impero bizantino, che non era pi\u00f9 l'unico erede dell'Impero romano, esaud\u00ec forse le aspirazioni del popolo romano e stabil\u00ec il precedente storico dell'assoluta supremazia del papa sui poteri terreni. La nascita di un nuovo Impero d'Occidente non fu ben accolta dall'Impero d'Oriente, che tuttavia non aveva i mezzi per intervenire. L'imperatrice Irene dovette assistere impotente a ci\u00f2 che stava avvenendo a Roma; ella si rifiut\u00f2 sempre di riconoscere il titolo di imperatore a Carlo Magno, considerando l'incoronazione di Carlo Magno a opera del papa un atto di usurpazione di potere.\nCon l'occasione della visita a Roma il figlio di Carlo, Pipino, fu incoronato re d'Italia e in tal modo la vecchia questione dei territori che avrebbero dovuto essere restituiti alla Chiesa, secondo l'impegno solennemente sottoscritto tra lo stesso Carlo Magno e da papa Adriano I, e mai rispettato, continu\u00f2 a rimanere in sospeso.\nNessun documento riferisce sulle motivazioni e le decisioni assunte in una successiva visita di papa Leone all'imperatore nell'804.\nAlla morte di Carlo Magno, avvenuta nell'814, la fazione antipapale degli esiliati Pascale e Campolo si rifece viva, progettando un nuovo attentato contro la vita del papa, ma questa volta i responsabili furono scoperti ed immediatamente processati e giustiziati. Il nuovo imperatore Ludovico mand\u00f2 a Roma il re d'Italia Bernardo, figlio del defunto re Pipino, per svolgere indagini e risolvere il problema, che costui chiuse definitivamente sedando ulteriori disordini. La situazione venne affidata al duca Guinigisio I di Spoleto, che s'insedi\u00f2 in citt\u00e0 con le sue truppe ed esegu\u00ec nuove condanne capitali. Tuttavia le fonti sono incerte per questi anni e per i complicati frangenti del primo scorcio del IX secolo.\nQuestioni ecclesiastiche e teologiche.\nGi\u00e0 nel 798 Carlo Magno aveva compiuto un atto con il quale estendeva il suo ruolo di guida all'ambito ecclesiastico assumendosi alcune prerogative del pontefice. Invi\u00f2 infatti un'ambasceria a Roma con l'incarico di presentare al papa il piano di riorganizzazione ecclesiastica della Baviera, con l'innalzamento della diocesi di Salisburgo a sede arcivescovile e la nomina del fidato vescovo Arno a titolare di quella sede. Il papa prese atto, non tent\u00f2 neanche di riappropriarsi di quello che doveva essere un suo privilegio e accondiscese al piano di Carlo, semplicemente attuandolo. Nel 799 il re franco esorbit\u00f2 nuovamente dalle sue funzioni regie convocando e presiedendo ad Aquisgrana un concilio (una sorta di duplicato di quello di Francoforte del 794) in cui il dotto teologo Alcuino di York confut\u00f2, con la tecnica della disputa, le tesi del vescovo Felice di Urgell, il promotore dell'eresia adozionista che si stava di nuovo diffondendo. Alcuino ne usc\u00ec vincitore, Felice di Urgell ammise la sconfitta, abiur\u00f2 alle sue tesi e fece atto di fede, con una lettera che indirizz\u00f2 anche ai suoi fedeli. Successivamente fu inviata una commissione nella Francia meridionale, terra di diffusione dell'adozionismo, con il compito di ristabilire l'obbedienza alla Chiesa di Roma. In tutto ci\u00f2 il papa, a cui sarebbe spettata in prima persona la convocazione del concilio e la predisposizione dell'ordine del giorno, fu poco pi\u00f9 che spettatore. \nAltra questione teologica che vide prevalere Carlo Magno a discapito del pontefice (alcuni anni pi\u00f9 tardi, quando era gi\u00e0 stato incoronato imperatore) fu quella del \"filioque\". Nella formulazione del testo tradizionale del Credo era usata la formula in base alla quale lo Spirito Santo discende dal Padre attraverso il Figlio e non, paritariamente, dal Padre e dal Figlio (in latino, appunto, \"filioque\") come veniva usata in Occidente. Il papa stesso, in ossequio alle deliberazioni dei concili che cos\u00ec avevano stabilito, riteneva valida la versione greca (che, tra l'altro, non prevedeva la recita del Credo durante la Messa), ma volle ugualmente sottoporre la questione al parere di Carlo Magno. L'imperatore, nel novembre dell'809, convoc\u00f2 ad Aquisgrana un concilio della Chiesa franca, che dichiar\u00f2 il \"Filioque\" dottrina della Chiesa e ordin\u00f2 il canto del Credo con tale inciso nella messa. Leone, convocata a sua volta un'assemblea di vescovi nell'anno seguente, rifiut\u00f2 di prenderne atto (forse anche per evitare contrasti con la Chiesa d'Oriente), e per circa due secoli la Chiesa romana utilizz\u00f2 una formulazione diversa da quella delle altre Chiese occidentali, finch\u00e9, verso l'anno 1000, non venne finalmente ritenuta corretta e accettata la versione stabilita dall'imperatore franco, giunta fino a oggi.\nRelazioni con altri regni cristiani.\nLeone aiut\u00f2 il reinsediamento del re anglosassone Eardwulf di Northumbria (808-811 o 830) e appian\u00f2 diverse dispute tra l'arcivescovo di York e quello di Canterbury.\nCulto.\nLeone III mor\u00ec il 12 giugno dell'816. La sua celebrazione liturgica ricorre in quella data.\nNel 1673 il suo nome fu inserito da papa Clemente X nel \"Martirologio Romano\". La ricorrenza \u00e8 stata eliminata dal calendario durante la revisione liturgica del 1953, ma \u00e8 mantenuta tuttora dall'attuale edizione del \"Martirologio Romano\", che cos\u00ec lo ricorda:\n\u00ab12 giugno - A Roma presso san Pietro, san Leone III, papa, che confer\u00ec a Carlo Magno, re dei Franchi, la corona del Romano Impero e si adoper\u00f2 con ogni mezzo per difendere la retta fede e la dignit\u00e0 divina del Figlio di Dio. \u00bb"}
{"id": "47504", "revid": "486946", "url": "https://it.wikipedia.org/wiki?curid=47504", "title": "Power Mac G4 (PCI Graphics)", "text": ""}
{"id": "47505", "revid": "486946", "url": "https://it.wikipedia.org/wiki?curid=47505", "title": "Power Mac G4 (Gigabit Ethernet)", "text": ""}
{"id": "47506", "revid": "486946", "url": "https://it.wikipedia.org/wiki?curid=47506", "title": "Power Mac G4 (AGP Graphics)", "text": ""}
{"id": "47507", "revid": "125751503", "url": "https://it.wikipedia.org/wiki?curid=47507", "title": "Papa Stefano V", "text": "Biografia.\nOrigini e carriera ecclesiastica.\nStefano nacque a Roma da un tale Adriano, esponente di una nobile famiglia della Via Lata. Educato presso i pi\u00f9 eminenti ecclesiastici (Zaccaria, vescovo d'Anagni e bibliotecario della Sede Apostolica) ed entrato nelle grazie prima di Adriano II e poi di Giovanni VIII, sotto i cui pontificati fu consacrato suddiacono e diacono, fu nominato cardinale dei SS. Quattro Coronati da Marino I, al quale Stefano era legato da profonda amicizia.\nPontificato.\nL'elezione (885).\nSecondo quanto riportato da Gaetano Moroni, Stefano fu eletto papa il 15 luglio dell'885 all'unanimit\u00e0 dai romani. Studi pi\u00f9 recenti pongono la morte di papa Adriano III in una data imprecisata tra la met\u00e0 d'agosto e la met\u00e0 di settembre di quello stesso anno, obbligando a posporre l'elezione di Stefano non prima della met\u00e0 di settembre. Nello stesso settembre 885 fu poi \"ufficialmente\" incoronato quale successore di Adriano III. Per la ratifica di tale elezione non si attese il consueto \"placet\" imperiale, ed \u00e8 anche dubbio se all'elezione e consacrazione fossero presenti i rappresentanti imperiali; l'imperatore Carlo il Grosso infatti se ne risent\u00ec, ma la questione fu risolta grazie al tempestivo arrivo dei legati papali, che recarono all'imperatore i documenti attestanti la canonicit\u00e0 dell'elezione di Stefano. Inoltre, a calmare le rimostranze imperiali potrebbe aver contribuito la circostanza che l'elezione avvenne col consenso unanime di quella parte del clero, di fede filo-germanica, che faceva capo a Formoso, il controverso vescovo di Porto che gli succeder\u00e0 sul Soglio Petrino, e che fu personalmente incaricato della consacrazione del nuovo papa.\nIl Moroni, cos\u00ec come il \"Liber Pontificalis\", per motivare l'elezione di Stefano abbonda di aneddoti riguardo alla fama di santit\u00e0 di questo pontefice e alla carit\u00e0 nei confronti dei pi\u00f9 poveri di Roma, rimarcando il volto del \"Buon Pastore\". I testi riferiscono, tra l'altro, del saccheggio della camera del Tesoro, in Laterano, perpetrato dal popolo romano nel breve periodo di sede vacante: si trattava di saccheggi frequenti nello stato di anarchia in cui Roma si veniva a trovare tra la morte di un pontefice e l'elezione del successore; e d'altra parte il popolo, spesso affamato, dimostrava anche in quel modo il dissenso per la sua miserevole condizione al confronto del lusso del clero, in evidente contrasto con la missione di carit\u00e0 propria della Chiesa cristiana.\nLa successione imperiale: Guido da Spoleto.\nDopo un inizio promettente, al ristabilimento dei buoni rapporti con l'imperatore non seguirono per\u00f2 risultati concreti: nell'887 infatti Carlo fu deposto dalla carica imperiale per l'inettitudine dimostrata anche nel contrastare le minacce dei Normanni, che in quell'anno erano giunti fin sotto le mura di Parigi. Venne nominato suo successore il nipote Arnolfo di Carinzia ma l'unit\u00e0 dell'impero venne meno, frantumandosi in tre regni separati: quello dei Franchi Orientali, dei Franchi Occidentali e dell'Italia. Con la fine della dinastia carolingia e dell'antico impero fondato da Carlo Magno, veniva meno il principale fattore di protezione della Sede Apostolica dalle mire dei feudatari italiani, costringendo Stefano V e i suoi successori ad affrontare da soli le dinastie italiane.\nI Saraceni, nel frattempo, erano ritornati a minacciare le coste laziali e la stessa Roma. Invocato invano il soccorso degli imperatori franco e bizantino, il solo Guido II, duca di Spoleto intervenne in difesa del papato e li sconfisse severamente nella battaglia del Garigliano: sperava che tale azione lo redimesse agli occhi di papa Stefano, memore di come negli anni precedenti il potente feudatario avesse minacciato il territorio pontificio. Guido, infatti, voleva rafforzare la propria posizione in Italia e, all'indomani della deposizione di Carlo il Grosso, cerc\u00f2 di ottenere il trono di re d'Italia. \nLa lotta per il trono italiano fu una contesa tra Berengario del Friuli, riconosciuto come re dai vescovi dell'Italia Settentrionale, e Guido da Spoleto, che invece dominava il Meridione. Se Berengario era riuscito a mantenere i suoi possedimenti nel Friuli e ad ottenere l'incoronazione quale re d'Italia da parte di Arnolfo, Guido, che era stato battuto sul tempo, reag\u00ec militarmente, sconfisse duramente il rivale e il 16 febbraio dell'889 si fece incoronare a Pavia al suo posto.\nDivenuto padrone incontrastato dell'Italia, Guido mirava alla corona imperiale. Papa Stefano, bench\u00e9 avesse allacciato stretti legami con il nuovo re, non poteva non ricordarsi che poco prima Arnolfo era stato eletto imperatore dai grandi feudatari. Quando per\u00f2 Arnolfo dimostr\u00f2 tutta la sua debolezza nel rivendicare le sue pretese, Stefano accetto la realt\u00e0 dei fatti e incoron\u00f2 Guido e la moglie Ageltrude rispettivamente imperatore e imperatrice il 21 febbraio dell'891.\nLe relazioni con Costantinopoli.\nNelle sue relazioni con Costantinopoli sia sulla vertenza del patriarca Fozio, che nelle relazioni con la giovane Chiesa Slavonica, Stefano prosegu\u00ec le politiche di papa Niccol\u00f2 I, ma contrastando la liturgia slava, su influenza del clero tedesco, spinse gli Slavi nella sfera di Costantinopoli.\nNell'886 il nuovo imperatore Leone VI (886-912) fece nuovamente deporre Fozio per nominare al suo posto un suo fratello, Stefano I. Fozio fu relegato in un monastero in Armenia, dove visse, solo e dimenticato, i suoi ultimi anni. \nNelle sue lettere all'imperatore orientale lo preg\u00f2 di inviare navi da guerra e soldati per consentirgli di respingere gli assalti dei Saraceni sul territorio papale e sull'Italia meridionale. Dall'885 all'886 i Bizantini rioccuparono l'Italia meridionale occupata dal Musulmani. Nell'887/8 Stefano scrisse che gli schiavi cristiani dei musulmani, mutilati dai loro carcerieri, potevano comunque diventare preti.\nMorte.\nStefano mor\u00ec il 14 settembre dell'891 e fu sepolto nell'atrio quadriportico della Basilica Vaticana. Sulla sua tomba fu scritto un semplice epitaffio in distici:"}
{"id": "47508", "revid": "92723", "url": "https://it.wikipedia.org/wiki?curid=47508", "title": "Ellissoide", "text": "In geometria, per ellissoide si intende il tipo di quadrica che costituisce l'analogo tridimensionale dell'ellisse nelle due dimensioni.\nDefinizione.\nL'equazione dell'ellissoide standard in un sistema di coordinate cartesiane \"Oxyz\" \u00e8\ndove formula_2, \"formula_3\" e \"formula_4\" sono numeri reali fissati tali che formula_5. Essi rappresentano i semiassi dell'ellissoide.\nQuesta definizione permette di individuare la seguente casistica:\nSi definiscono assi centrali di inerzia gli assi di simmetria dell'ellissoide che formano un sistema di riferimento centrato nel baricentro dell'ellissoide.\nParametrizzazione.\nUtilizzando le coordinate comuni, dove formula_10 \u00e8 un punto di latitudine riduzione, o parametrico, e formula_11 \u00e8 la sua longitudine planetografica, un ellissoide pu\u00f2 essere parametrizzato nel seguente modo:\nOppure, utilizzando il \"sistema di coordinate sferiche\", dove formula_14 \u00e8 la colatitudine, detta anche \"zenit\", e formula_15 \u00e8 la longitudine di 360\u00b0, detta anche \"azimuth\":\nVolume.\nIl volume di un ellissoide si ottiene semplicemente da quello di una sfera e dall'effetto delle omotetie: formula_18\nArea superficiale.\nL'area superficiale, invece, \u00e8 fornita da espressioni molto pi\u00f9 elaborate.\nUn'espressione esatta \u00e8:\ndove:\nmentre formula_22, formula_23 denotano gli integrali ellittici incompleti di primo e secondo genere rispettivamente.\nSono disponibili anche espressioni approssimate:\nSe si utilizza p = 1,6075 si ha un errore relativo al pi\u00f9 dell'1,061% (formula di Knud Thomsen); un valore p = 8/5 = 1,6 \u00e8 ottimale per gli ellissoidi quasi sferici e presenta un errore relativo inferiore all'1,178% (formula di David W. Cantrell).\nManipolazioni lineari.\nSe si applica una trasformazione lineare invertibile a una sfera, si ottiene un ellissoide; in conseguenza del teorema spettrale questo ellissoide si pu\u00f2 ricondurre alla forma standard.\nL'intersezione di un ellissoide con un piano pu\u00f2 essere o l'insieme vuoto, o un insieme contenente un singolo punto, o un'ellisse.\nDimensioni superiori.\nSi pu\u00f2 anche definire un ellissoide in pi\u00f9 di 3 dimensioni, come immagine di un'ipersfera sottoposta a una trasformazione lineare invertibile. Il teorema spettrale garantisce ancora la possibilit\u00e0 di ottenere un'equazione standard della forma"}
{"id": "47510", "revid": "2187916", "url": "https://it.wikipedia.org/wiki?curid=47510", "title": "Papa Pasquale I", "text": "Biografia.\nNato a Roma in data sconosciuta, era, secondo il \"Liber Pontificalis\", figlio di Bonosus e di Theodora. Il \"Liber Censuum\" dice che Pasquale apparteneva alla famiglia romana dei Massimo, come il suo predecessore papa Stefano IV.\nEra abate benedettino della basilica di Santo Stefano. Venne elevato al pontificato per acclamazione del clero romano subito dopo la morte di papa Stefano IV. Non era trascorso infatti neanche un giorno intero dalla scomparsa del suo predecessore, poich\u00e9 il clero temeva che il tempo favorisse eventuali ingerenze da parte dell'imperatore.\nRapporti con l'Impero.\nCome i suoi predecessori Pasquale I si preoccup\u00f2 di rendere omaggio all'imperatore carolingio Ludovico il Pio e a rassicurarlo del fatto che la celerit\u00e0 della sua elezione, non sollecitata da Pasquale stesso, era dovuta esclusivamente all'esigenza di evitare che il popolo romano si spaccasse in pi\u00f9 fazioni nemiche fra loro. A tal fine invi\u00f2 alla corte imperiale il legato pontificio Teodoro, che torn\u00f2 a Roma con le felicitazioni dell'imperatore. Le relazioni tra Pasquale I e Ludovico il Pio comunque, non furono mai molto cordiali, cos\u00ec come Pasquale non riusc\u00ec mai a conquistarsi le simpatie della nobilt\u00e0 romana. Gli avvenimenti dell'817-818, che riguardarono la rivolta contro l'imperatore e l'eliminazione di Bernardo re d'Italia (rivolta alla quale parteciparono anche diversi nobili ed alti prelati), videro il papa completamente assente e disinteressato.\nNell'823 Pasquale ricevette Lotario I, figlio di Ludovico il Pio e della sua prima moglie Ermengarda, gi\u00e0 associato al trono imperiale, cui il padre aveva assegnato tre anni prima il \"Regnum Italicum\". Nella domenica di Pasqua il papa lo incoron\u00f2 ungendolo solennemente e gli consegn\u00f2 simbolicamente una spada, simbolo di potest\u00e0 sul popolo romano e del potere di amministrare la giustizia. Questa cerimonia, celebrata per la prima volta, si afferm\u00f2 come diritto del pontefice romano d'incoronare re e imperatori e di farlo a Roma. Lotario diede subito esempio d'esercizio di potere, accogliendo un'istanza dell'Abbazia di Farfa contro la Santa Sede, accusata di essersi indebitamente appropriata di beni dell'Abbazia, e imponendo la restituzione alla medesima dei beni in questione. La sentenza fu accolta con gran disappunto dalla Curia romana, ma con soddisfazione dalla nobilt\u00e0 filofranca, che organizz\u00f2 una rivolta contro il potere ecclesiale, i cui capi furono il primicerio dei notai romani, Teodoro (gi\u00e0 nunzio pontificio presso la corte imperiale nell'821) e suo genero, il \"nomenclator\" Leone. La rivolta fu immediatamente repressa e i due capi furono accecati e poi decapitati. L'evento scaten\u00f2 il risentimento e il sospetto, presso l'imperatore, che dietro la decisione di eliminare i due ci fosse stato lo stesso Pasquale, per cui invi\u00f2 due commissari a Roma per accertare i fatti. Il papa si proclam\u00f2 innocente ma si rifiut\u00f2 di essere sottoposto a giudizio da giudici imperiali, accettando solo di proferire un giuramento solenne con il quale si dichiar\u00f2 estraneo all'operazione di esecuzione capitale dei due, pur considerandoli personalmente colpevoli e rei di morte. I commissari rientrarono ad Aquisgrana e Ludovico prefer\u00ec non dar seguito alla questione. Il popolo di Roma tuttavia non grad\u00ec l'atteggiamento di Pasquale e fin\u00ec per odiarlo, al punto di rifiutargli la sepoltura all'interno della Basilica di San Pietro, e il suo successore, papa Eugenio II, calmatisi gli animi, lo fece tumulare nella basilica di Santa Prassede.\nCon il \"Pactum cum Paschali pontifice\" (o \"Pactum Hludowicianum\") l'imperatore s'impegnava a riconoscere la sovranit\u00e0 papale sui territori dello Stato Pontificio ed a garantire ai Romani il libero svolgimento delle elezioni del papa, addirittura esentandoli dalla conferma imperiale e accontentandosi di una comunicazione a mezzo dei legati pontifici. Tale documento fu successivamente contestato da molti storiografi, che anzi lo considerano un falso. Nella conferma della sovranit\u00e0 territoriale del papa, infatti, il documento citerebbe, oltre al ducato di Roma, anche Napoli, le Calabrie, la Sicilia e la Sardegna, tutti territori che all'epoca erano sotto la sovranit\u00e0 bizantina. E poich\u00e9 Ludovico aveva da poco concluso una pace con l'imperatore d'Oriente, che prevedeva anche la definizione dei territori di reciproca competenza, appare quanto meno improbabile che Ludovico rischiasse di rompere quell'equilibrio donando al papa territori che non gli appartenevano. Ugualmente poco credibile risulta la libert\u00e0 concessa ai Romani nell'elezione del pontefice, visto che proprio col successore di Pasquale Ludovico tent\u00f2 d'imporre le sue prerogative, senza che il nuovo papa si appellasse a quella clausola che quindi, evidentemente, non esisteva.\nRapporti con i cristiani bizantini.\nPapa Pasquale dovette affrontare il problema delle persecuzioni iconoclaste nell'Impero bizantino, iniziate dall'imperatore Leone V ricevendo una richiesta di aiuto da parte di Teodoro Studita, che non pot\u00e9 per\u00f2 esaudire se non scrivendo reprimende all'imperatore. Tuttavia si adoper\u00f2 per trovare idonea accoglienza ai monaci greci perseguitati ed esiliati perch\u00e9 contrari all'iconoclastia.\nAmministrazione del \"patrimonium Sancti Petri\".\nPasquale fece restaurare la basilica di Santa Prassede e la chiesa di Santa Maria in Domnica. Restaur\u00f2 inoltre anche la basilica di Santa Cecilia in Trastevere, dove fece inumare il corpo di santa Cecilia, ritrovato nelle catacombe di San Callisto. A questo proposito il \"Liber pontificalis\" riporta che, quando le ricerche dei resti della Santa erano giunte ad un punto morto, tanto da far pensare a un trafugamento da parte dei Longobardi, fu proprio santa Cecilia ad apparire al papa, indicandogli dove avrebbe trovato i suoi resti.\nCulto.\nPapa Pasquale I \u00e8 venerato come santo dalla Chiesa cattolica, e la sua memoria liturgica cade l'11 febbraio.\nIl \"Martirologio romano\" cos\u00ec lo ricorda:\n\u00ab11 febbraio - Sempre a Roma, deposizione di san Pasquale I, papa, il quale tolse dalle catacombe molti corpi di santi martiri, che volle trasferire nel desiderio di farli venerare, collocandoli con ogni onore in diverse chiese di Roma.\u00bb"}
{"id": "47511", "revid": "72396", "url": "https://it.wikipedia.org/wiki?curid=47511", "title": "Schema di fregio", "text": "In geometria uno schema di fregio \u00e8 un concetto che designa uno dei numerosi piastrellamenti che ripetono un oggetto secondo una traslazione, classificata da ci\u00f2 che contiene.\nVi sono in tutto 7 possibili schemi di fregio elencati qui di seguito, indicando per ciascuno di essi la sigla che lo contrassegna e le trasformazioni che lo lasciano invariato:"}
{"id": "47512", "revid": "1543377", "url": "https://it.wikipedia.org/wiki?curid=47512", "title": "Chipilo", "text": "Chipilo (\"Cip\u00eclo\") \u00e8 una citt\u00e0 del Messico, nello Stato di Puebla.\nChipilo \u00e8 una comunit\u00e0 di discendenti di coloni veneti (la maggior parte di Segusino, nell'alta trevisana) emigrati in Messico verso la fine del XIX secolo.\nStoria.\nA Chipilo sono arrivati 500 coloni italiani nel 1882. Per 20 anni sono rimasti tutelati, almeno ufficialmente, dal governo messicano che voleva risolvere \"il problema indigeno\" colonizzando con contadini bianchi, europei.\nAncor oggi si continua a parlare il veneto portato dagli avi (una variet\u00e0 linguistica nota come chipile\u00f1o), come anche alcune tradizioni (\"al rigoleto\", \"al bon di bond'an\", \"al curarece\", \"le pierine\", ecc). La popolazione cipilegna \u00e8 attualmente costituita da circa 4.000 individui, e la maggioranza sono discendenti degli Italiani emigrati a fine Ottocento.\nGli abitanti di Chipilo si sono dedicati per molti anni all'allevamento di bestiame e ai lavori rurali, ma in questi ultimi tempi hanno cominciato anche a fare lavori di falegnameria, industria che recentemente \u00e8 entrata in crisi.\nLa battaglia di Chipilo.\nChipilo \u00e8 un caso unico nell'emigrazione messicana poich\u00e9 mantiene ancora oggi una numerosa comunit\u00e0 (circa i 2/3 del totale cittadino di 4.000 abitanti) che parla il veneto in famiglia.\nGli Italiani di Chipilo in passato si sono caratterizzati per un notevole attaccamento al Regno d'Italia, al punto di arrivare a chiamare \"Monte Grappa\" la collina sovrastante la cittadina.\nLa scelta di questo nome deriva dalla battaglia del 25 gennaio 1917 in cui un centinaio di abitanti di Chipilo tenne testa a circa 4.000 rivoluzionari di Emiliano Zapata, trincerandosi nella collina che per l'occasione venne battezzata \"Monte Grappa\". Il Presidente del Messico Carranza nomin\u00f2 \"generale\" Giacopo Berra, il capo degli Italiani di Chipilo, che per questo successo venne successivamente celebrato anche dalla stampa del Regno d'Italia e dal Fascismo.\nEconomia.\nL'economia di Chipilo risente dell'influenza della cultura italiana: si producono prodotti lattiero-caseari e vi \u00e8 anche una fiorente industria del mobile.\nGli abitanti sono rinomati per la loro grande maestria nei mobili, con influenze stilistiche venete."}
{"id": "47513", "revid": "599", "url": "https://it.wikipedia.org/wiki?curid=47513", "title": "Sferoide prolato", "text": ""}
{"id": "47514", "revid": "599", "url": "https://it.wikipedia.org/wiki?curid=47514", "title": "Sferoide oblato", "text": ""}
{"id": "47515", "revid": "599", "url": "https://it.wikipedia.org/wiki?curid=47515", "title": "Ellissoide scaleno", "text": ""}
{"id": "47516", "revid": "599", "url": "https://it.wikipedia.org/wiki?curid=47516", "title": "Ellissoide piatto", "text": ""}
{"id": "47525", "revid": "1226", "url": "https://it.wikipedia.org/wiki?curid=47525", "title": "Diritto Romano", "text": ""}
{"id": "47527", "revid": "1318658", "url": "https://it.wikipedia.org/wiki?curid=47527", "title": "Iperboloide", "text": "In geometria un iperboloide \u00e8 una quadrica, cio\u00e8 un tipo di superficie nello spazio tridimensionale rappresentata da un'equazione polinomiale del secondo ordine nelle tre variabili spaziali. \nRappresentazione analitica.\nL'equazione canonica (cio\u00e8 riferita ai propri assi principali) dell'iperboloide \u00e8 della forma\noppure della forma\nL'iperboloide a una falda si definisce anche iperboloide iperbolico in quanto tutti i suoi punti sono di tipo iperbolico. Un punto di una quadrica si dice iperbolico quando il piano tangente alla superficie in quel punto interseca la stessa superficie in due rette reali e distinte.\nL'iperboloide a due falde si definisce anche iperboloide ellittico in quanto tutti i suoi punti sono di tipo ellittico. Un punto di una quadrica si dice ellittico quando il piano tangente alla superficie in quel punto interseca la stessa superficie in due rette immaginarie coniugate.\nNel caso dell'iperboloide a due falde, nel piano z = 0 non esistono soluzioni reali, mentre ne esistono infinite nel caso dell'iperboloide a una falda, e corrispondono ai punti di una curva chiusa (ellissi). \nNelle figure z \u00e8 l'asse verticale.\nQuando formula_3 si ha un \"iperboloide di rotazione\" intorno all'asse z.\nLa rotazione di una iperbole attorno al suo asse focale genera un iperboloide a due falde; la rotazione attorno all'asse perpendicolare all'asse focale genera un iperboloide a una falda.\nSi pu\u00f2 anche definire un iperboloide a due falde di rotazione, il cui asse passi per due punti fissati che chiamiamo A e B, come il luogo dei punti P tali che presentano costante la differenza di distanze |AP-BP|. I punti A e B sono chiamati i fuochi dell'iperboloide.\nUn iperboloide a una falda \u00e8 una superficie rigata; se in particolare si tratta di un iperboloide di rivoluzione, la superficie pu\u00f2 essere ottenuta anche\ndalla rotazione di una retta attorno ad una retta sghemba rispetto alla precedente. Le torri di raffreddamento in cemento armato \nhanno la forma di un iperboloide a una falda perch\u00e9 la loro geometria consente una efficiente dissipazione del calore.\nSi dice iperboloide degenere una superficie della forma:\nse \"a\" = \"b\" si ha un cono; in caso contrario si ha\nun \"cono ellittico\"."}
{"id": "47528", "revid": "1305772", "url": "https://it.wikipedia.org/wiki?curid=47528", "title": "Alex Zanotelli", "text": "\u00c8 l'ispiratore e il fondatore di diversi movimenti italiani tesi a creare condizioni di pace e di giustizia solidale.\nIl 23 settembre 2013 gli viene conferita la laurea honoris causa in giurisprudenza presso il Dipartimento Jonico in \"Sistemi giuridici ed economici del Mediterraneo: societ\u00e0, ambiente, culture\u00bb dell'Universit\u00e0 degli Studi di Bari \"Aldo Moro\".\n\u00c8 direttore, sin dalle origini, della rivista nonviolenta \"Mosaico di Pace\", fondata da don Tonino Bello.\nBiografia.\nStudi e periodo statunitense.\nEntra giovanissimo in seminario e viene mandato dai padri comboniani a completare gli studi di teologia a Cincinnati, negli Stati Uniti d'America. Nel 1964 viene ordinato sacerdote nell'ordine dei missionari comboniani del Cuore di Ges\u00f9.\nSudan e i Nuba.\nDal 1965 al 1973 lavor\u00f2 come missionario nel Sudan meridionale, martoriato dalla guerra civile.\nLe autorit\u00e0 civili gli si fecero ostili a causa delle sue forti prese di posizione a difesa delle fasce pi\u00f9 povere della popolazione. Le sue prediche erano spesso veementi denunce di ingiustizie, della corruzione nel governo e dell'amministrazione che intascavano i fondi, sia locali sia internazionali, destinati allo sviluppo. Egli proponeva modelli economici basati su principi evangelici. Inoltre la sua solidariet\u00e0 con il popolo Nuba, etnia ai margini nella societ\u00e0 sudanese, era mal vista dal governo sudanese.\nA causa della sua forte denuncia sociale, nel 1973 il governo locale gli neg\u00f2 il visto per rientrare nel paese.\nInoltre durante questo periodo trov\u00f2 l'opposizione anche di parte della curia romana. Nel decreto Ad Gentes, i missionari venivano invitati ad un ulteriore sforzo di inculturazione, secondo cui l'odierna attivit\u00e0 missionaria deve tendere a \u00abl'incarnazione del Vangelo nelle culture autoctone e insieme l'introduzione di esse nella vita della Chiesa\u00bb. Sebbene Padre Zanotelli avesse sempre goduto della fiducia e del supporto dei suoi diretti superiori, le sue celebrazioni che attingevano dagli usi e i costumi africani furono accusate di sincretismo.\nPeriodo veronese e direzione di Nigrizia.\nI comboniani hanno presso la loro casa madre di Verona una casa editrice che pubblica due giornali di punta: Il Piccolo Missionario e Nigrizia.\nNel 1978 Padre Zanotelli assume la direzione di Nigrizia e contribuisce a trasformarlo da mensile di pura informazione religiosa ad un mensile di informazione socio-politico sulla situazione africana. Egli mira infatti ad un rinnovamento della mentalit\u00e0 per risolvere alla radice i problemi del sud del mondo.\nNigrizia diviene un punto di riferimento importante per la diffusione di una cultura della mondialit\u00e0 e per i diritti dei popoli. Dalle pagine della rivista vengono critiche documentate e sistematiche:\nNel periodo 1985-1987 le sue denunce erano spesso rivolte ad esponenti politici di allora, da Andreotti a Spadolini, da Craxi a Piccoli. Tali attacchi furono causa di una serie di accuse nei suoi confronti, specialmente riguardanti il suo spiccato impegno politico che sarebbe andato - secondo la tesi dei vertici ecclesiastici - a discapito della missionariet\u00e0 religiosa. Zanotelli lo defin\u00ec \u00abun periodo di grande sofferenza umana\u00bb.\nIn questo periodo, ispira e fonda con altri il movimento Beati i costruttori di pace, un movimento che a sua volta mira a costruire la pace basandosi sulla giustizia.\nNel 1987 - su precise richieste delle autorit\u00e0 ecclesiastiche, dovute ad un suo presunto allontanamento dai principi religiosi cattolici - Alex Zanotelli lasci\u00f2 la direzione di Nigrizia.\nIn seguito divent\u00f2 direttore responsabile della rivista \"Mosaico di pace\" sin dalle prime pubblicazioni (settembre 1990) per espresso volere di don Tonino Bello, allora presidente di Pax Christi e vescovo di Molfetta.\nKorogocho ovvero l'inferno.\nNel 1989 torna in missione in Kenya, a Korogocho, una delle baraccopoli che attorniano Nairobi. Nella lingua locale il nome Korogocho significa confusione, caos.\nIn questa difficile situazione di degrado umano, dovuto a vari fattori tra i quali AIDS, fame, prostituzione, droga, alcolismo, violenza, dette vita a piccole comunit\u00e0 cristiane, ma anche ad una cooperativa che si occupava del recupero di rifiuti e dava lavoro a numerosi abitanti. Istitu\u00ec inoltre Udada, una comunit\u00e0 di ex prostitute che aiuta le donne che vogliono uscire dal giro e, allo stesso tempo, si batt\u00e9 per le riforme sulla distribuzione della terra, uno dei temi-chiave della politica keniota.\nLa sofferenza di questa popolazione lo spinse a formulare la frase \u00abForse Dio \u00e8 malato\u00bb\nche divenne il titolo del libro sull'Africa di Walter Veltroni, che all'inizio del 2000, si rec\u00f2 in visita a Korogocho.\nPadre Zanotelli rimase a Nairobi fino al 2001.\nRitorno a Napoli.\nOggi Padre Alex Zanotelli vive nel difficile rione Sanit\u00e0 di Napoli, in una piccola casa ricavata dal campanile della basilica di Santa Maria della Sanit\u00e0. In un contesto diverso, come a Korogocho, ha un solo obiettivo di fondo: \"Aiutare la gente a rialzarsi, a riacquistare fiducia\". In tale contesto il religioso comboniano continua a seguire le vicende italiane e non, facendo sentire la sua voce critica. In occasione dell'approvazione della legge finanziaria del 2008 ha lanciato una vibrata protesta contro l'aumento delle spese militari intitolato \"Finanziaria, armi, politica: che vergogna\"!\nDa anni si batte per evitare la privatizzazione dell'acqua, partecipando a conferenze, eventi e marce in tutta Italia. Nel novembre 2009 ha dichiarato in una lettera aperta al Corriere del Mezzogiorno:\nRete Lilliput.\nDurante l'anno che trascorre in Italia, a cavallo degli anni '95-'96, mutuando forse dalla struttura di internet, Zanotelli lancia l'idea della Rete Lilliput. Lo fa durante una serie di incontri con alcune associazioni di ispirazione cattolica, come ad esempio il Gruppo Abele e la comunit\u00e0 romana di Capodarco. Fa sue ed elabora le riflessioni di Jeremy Brecher e Tim Costello contenute nel libro \"Contro il capitale globale\".\nDopo il suo ritorno in Italia, padre Alex diventa punto di riferimento del movimento no global e della Rete Lilliput partecipando in prima persona alla organizzazione e gestione del Social Forum europeo di Firenze (6-10 novembre 2002), che sancisce la scelta della linea di quelli che si sono battuti, dal G8 di Genova in poi, per eliminare la tentazione, da parte di minoranze del movimento no global, di scegliere la via violenta.\nAll'European Social Forum di Firenze fu chiaro con le frange estreme ed espresse il concetto di civilt\u00e0 della tenerezza:"}
{"id": "47530", "revid": "339392", "url": "https://it.wikipedia.org/wiki?curid=47530", "title": "L'Ucraina non \u00e8 ancora morta", "text": ""}
{"id": "47542", "revid": "1305887", "url": "https://it.wikipedia.org/wiki?curid=47542", "title": "Cancro", "text": ""}
{"id": "47543", "revid": "287204", "url": "https://it.wikipedia.org/wiki?curid=47543", "title": "Colle del Gran San Bernardo", "text": "Il Colle del Gran San Bernardo (\"Col du Grand Saint-Bernard\" in francese, \"Col du gran S\u00e8n Bernar\" in patois valdostano) \u00e8 un valico alpino delle Alpi Pennine, tra Italia e Svizzera, a quota 2.473 m s.l.m., all'interno delle Alpi del Grand Combin, ad est delle Alpi del Monte Bianco, collegando l'italiana valle del Gran San Bernardo (Aosta) con la svizzera valle d'Entremont (Martigny), con la cima del passo posta in territorio svizzero.\nStoria.\nFin dai tempi dell'Impero romano, quando sul colle venne edificato il tempio dedicato a Giove Pennino, donde l'antico nome \"Col de Mont Iuppiter\", poi \"Col de Mons Joux\", il valico costitu\u00ec un'importante via di comunicazione attraverso le Alpi.\nNell'area intorno al tempio romano sono stati scoperti degli edifici risalenti alla stessa epoca. Questi potrebbero essere delle aree di sosta lungo la via che conduceva oltre le Alpi (dette \"mutationes\").\nNel 1035, ad opera di san Bernardo di Mentone, si costru\u00ec sul colle un ospizio gestito da una congregazione di canonici regolari, allo scopo di ricoverare, assistere e proteggere i numerosi viaggiatori.\nIl Colle del Gran San Bernardo \u00e8 inserito storicamente e tradizionalmente nel percorso della Via Francigena proveniente da Canterbury e dirigentesi verso Aosta e poi verso Roma. \nAnche Napoleone Bonaparte, nel maggio 1800, pass\u00f2 dal Gran San Bernardo durante la seconda campagna d'Italia. Attraversato con notevoli difficolt\u00e0 il valico, il Primo console sbocc\u00f2 in pianura e sconfisse l'esercito austriaco nella battaglia di Marengo.\nDescrizione.\nSul versante italiano, il valico \u00e8 unito al fondovalle da una comoda strada che sale da Aosta (la statale n. 27), frequentata da mezzi pesanti.\nPoco prima dell'abitato di Saint-Rh\u00e9my-en-Bosses la strada si sdoppia. Da un lato si entra in una strada protetta da paravalanghe che conduce al traforo, che consente di attraversare il confine italo-svizzero in qualsiasi stagione. Dall'altra la strada ordinaria diventa stretta e ripida e sale per circa 15 km fino al colle, dal quale si pu\u00f2 godere della vista di un piccolo lago, gelato fino a primavera inoltrata, e di panorami sulle montagne circostanti.\nA causa della elevata quota, e di conseguenza del clima piuttosto rigido, il colle rimane chiuso da met\u00e0 ottobre al 31 di maggio. Nel momento della riapertura solitamente devono ancora essere utilizzati i mezzi spazzaneve per liberare la strada. La Regione Autonoma Valle d'Aosta poco al di sotto del valico ha posizionato una stazione meteorologica che monitora la temperatura e la quantit\u00e0 di neve presente al suolo.\nA partire almeno dal XVI secolo, i canonici dell'ospizio allevano grossi cani molossoidi, per la guardia e protezione dell'ospizio stesso dai non infrequenti malintenzionati (le cronache riportano numerosi episodi di brigantaggio), ma anche per numerosi altri impieghi, dal trasporto di piccoli carichi (latte, formaggi), alla fornitura di forza motrice (un dispositivo a mulino, azionato dai cani, muoveva l'enorme spiedo della cucina dell'ospizio). Ma l'impiego che li ha resi celebri nel mondo fu quello di ausiliari dei canonici nel tracciare la pista nella neve fresca, prevedere la caduta di valanghe e ritrovare i viaggiatori dispersi per il maltempo o addirittura sepolti dalle slavine. A partire dall'Ottocento, da questi cani si selezion\u00f2 la razza oggi nota come Cane di San Bernardo, in particolare Barry.\nEscursionismo.\nCi sono diverse passeggiate partendo dal colle del Gran San Bernardo:\nManifestazioni sportive.\nDal 1920 si disputa la gara automobilistica \"Aosta-Gran San Bernardo\"; sospesa nel 1957, \u00e8 stata ripresa nel 2002.\nOltre a essere stato percorso dal Giro d'Italia 1963 nella tappa Leukerbad - Saint Vincent e dal Tour de France 2009 \u00e8 sede della pedalata ecologica \"Aosta - Gran San Bernardo\"."}
{"id": "47544", "revid": "188116", "url": "https://it.wikipedia.org/wiki?curid=47544", "title": "CERT", "text": "I CERT (\"Computer Emergency Response Team\") sono organizzazioni, gestite e finanziate generalmente da Universit\u00e0 o Enti Governativi, incaricate di raccogliere e gestire le segnalazioni di incidenti informatici e potenziali vulnerabilit\u00e0 nei software che provengono dalla comunit\u00e0 degli utenti.\nSignificato del nome.\nL'acronimo inglese CERT sta per \"Computer Emergency Response Team\", ovvero squadra per la risposta ad emergenze informatiche.\nUn'altra sigla usata per identificare questi gruppi era CSIRT (\u201cComputer Security Incident Response Team\u201d), ovvero squadre preposte a rispondere in caso di incidenti informatici.\nCERT era in origine il nome del CSIRT istituito nel 1988 presso il SEI, l'Istituto di Ingegneria del Software della Carnegie Mellon University di Pittsburgh, Pennsylvania.\nNel tempo si \u00e8 passati a generalizzare questa sigla, per mostrare come i CERT siano squadre chiamate a gestire qualunque tipo di emergenza informatica, non solo quelle legate agli incidenti.\nOggi l'acronimo viene inteso anche come \"Computer Emergency Readiness Team\", con l'intento di sottolineare l'attenzione volta alla prevenzione dei rischi.\nStoria dei CERT.\nIl 2 novembre 1988 uno studente di informatica della Cornell University, Robert Morris, rilascia un programma in grado di auto-replicarsi infinite volte e diffondersi da un computer all'altro viaggiando sulla rete Internet. Questo programma \u00e8 in grado di sfruttare le vulnerabilit\u00e0 dei sistemi in cui si insedia, scavalcando facilmente i loro meccanismi di autenticazione. Il \u201cMorris worm\u201d quella sera riesce a bloccare circa il 10% dei computer connessi in rete.\nPoco tempo dopo la DARPA commissiona al SEI la creazione di un centro che coordini in modo veloce ed efficace la comunicazione tra gli esperti durante le emergenze, allo scopo di assistere gli utenti della rete in caso di incidente informatico, prevenire eventuali incidenti futuri e promuovere una cultura a livello internazionale sulla sicurezza informatica. Questo centro \u00e8 oggi conosciuto come CERT/CC (CERT Coordination Center).\nAttivit\u00e0 svolte dai CERT.\nI CERT si pongono come un punto di riferimento per gli utenti della rete, in grado di aiutarli a risolvere qualunque problema legato alla sicurezza informatica.\nDi norma un CERT \u00e8 composto da persone specializzate in diversi ambiti, per esempio amministratori di rete, amministratori di sistema ed esperti in sicurezza informatica.\nEssi sono a conoscenza di come dovrebbero apparire, in condizioni normali, i settori di loro competenza, e dunque sono in grado di accorgersi immediatamente dell'eventuale verificarsi di un'anomalia.\nI compiti fondamentali di un CERT consistono nel rispondere alle segnalazioni degli utenti vittime di incidenti informatici e nell'analizzare i sistemi hardware e software per individuarvi eventuali vulnerabilit\u00e0.\nLa rapida evoluzione che Internet ha avuto negli anni recenti ha portato, tra le tante conseguenze, un'altrettanto rapida evoluzione delle tecniche di intrusione. Ci\u00f2 ha contribuito ad accrescere le funzioni dei CERT, le cui competenze sono oggi suddivise in vari settori.\nAssistenza tecnica.\nL'assistenza tecnica da parte di un CERT pu\u00f2 avvenire in due modi: da un lato come assistenza diretta, attuando piani immediati di incident response in caso di segnalazioni da parte di uno o pi\u00f9 utenti. Dall'altro tramite la massiccia diffusione di informazioni contenenti, per esempio, le contromisure adeguate per i tipi pi\u00f9 comuni di incidente, allo scopo di far acquisire agli utenti la consapevolezza del problema della sicurezza e stimolarli ad auto-proteggersi.\nRicerca e sviluppo.\nL'attivit\u00e0 di ricerca e sviluppo dei CERT consiste in un monitoraggio costante dei sistemi informatici, dei programmi applicativi e della rete, allo scopo di analizzare il loro stato di sicurezza e il loro livello di sensibilit\u00e0 a potenziali attacchi. \nSulla base delle informazioni ottenute il CERT attua piani di realizzazione e implementazione di tecnologie utili a correggere le vulnerabilit\u00e0, a resistere agli attacchi e a prevenire minacce future.\nFormazione.\nMolti CERT organizzano dei corsi di formazione destinati ad amministratori di rete e di sistema e a personale tecnico in generale, allo scopo di istruirli nella creazione e gestione di un proprio team: durante questi corsi viene testata la loro capacit\u00e0 sia di analizzare le minacce alla sicurezza e attuare nei loro confronti una risposta adeguata, sia di realizzare e implementare forme di auto-protezione.\nI CERT possono svolgere in questo senso un'attivit\u00e0 di supporto sia nella creazione di nuovi team, sia nel miglioramento della funzionalit\u00e0 di quelli gi\u00e0 esistenti.\nL'attivit\u00e0 di formazione dei CERT non si limita al profilo tecnico, ma ha anche lo scopo, tramite la cooperazione con i principali media, di instaurare in ciascun utente della rete una situational awareness (consapevolezza della situazione) riguardo al problema della sicurezza.\nInformazione.\nLe attivit\u00e0 di assistenza tecnica svolte dai CERT consentono loro di raccogliere informazioni sugli incidenti cui rispondono, per esempio quale vulnerabilit\u00e0 \u00e8 stata sfruttata, quale tipo di attacco \u00e8 stato portato a termine, quali danni ha provocato nel sistema e in che modo si \u00e8 riusciti a risolvere il problema.\nI CERT raccolgono le informazioni in loro possesso, verificando che siano corrette e il pi\u00f9 possibile aggiornate, e le organizzano sotto forma di articoli, bollettini o newsletter, per poi renderle disponibili agli utenti pubblicandole periodicamente on-line.\nQueste informazioni permettono tra l'altro di organizzare, sotto forma di indagine statistica, sia le principali vulnerabilit\u00e0 dei sistemi, sia le pi\u00f9 comuni tipologie di attacco e la loro frequenza, sia le possibili contromisure da adottare in ogni circostanza. In questo modo il CERT \u00e8 in grado di capire se un'emergenza che gli viene segnalata possiede caratteristiche gi\u00e0 note o ancora sconosciute; se si verifica il secondo caso, il CERT ha il compito di diffondere le informazioni riguardanti il nuovo tipo di emergenza e le contromisure necessarie per fronteggiarla o prevenirla.\nConcetti.\nVulnerabilit\u00e0.\n\u00c8 la possibilit\u00e0 di sfruttare un difetto nel software, oppure una configurazione particolare nei sistemi di sicurezza, allo scopo di accedere a particolari risorse informatiche (ovvero ai dati contenuti nei computer, oppure alle loro capacit\u00e0 di calcolo), senza averne l'autorizzazione.\nLe vulnerabilit\u00e0 possono derivare da imperfezioni nel software che consentono di forzarne un malfunzionamento a fronte di particolari configurazioni nei dati di ingresso; tali malfunzionamenti possono semplicemente causare un disservizio agli utenti \"legittimi\" del sistema, oppure consentire l'acquisizione di privilegi non previsti. Altre vulnerabilit\u00e0 derivano dalla possibilit\u00e0 di \"forzare\" i sistemi di autenticazione, oppure dalla possibilit\u00e0 di sfruttare configurazioni errate o incomplete dei sistemi di sicurezza.\nI CERT analizzano i diversi sistemi informatici e programmi applicativi allo scopo di rilevare in essi eventuali vulnerabilit\u00e0, per poi comunicarle ai produttori e cooperare con loro per correggerle.\nL'obiettivo dei CERT \u00e8 realizzare sistemi capaci di resistere alle emergenze informatiche e che, in caso di incidente, possano minimizzarne i danni e garantire agli utenti la continuit\u00e0 dei propri servizi fondamentali.\nIncidente.\nCon questo termine si identifica generalmente un tentativo, riuscito o no, di sfruttare una o pi\u00f9 vulnerabilit\u00e0 allo scopo di penetrare i sistemi attaccati, o condizionarne il funzionamento.\nGli incidenti possono essere causati da individui, da virus o altri programmi \"maliziosi\", o da difetti del software che si manifestano in particolari condizioni di funzionamento.\nLa gestione degli incidenti \u00e8 importante per la sicurezza informatica perch\u00e9, anche se oggi vengono realizzate applicazioni sempre pi\u00f9 avanzate, nessuna di queste \u00e8 immune da violazioni.\nI CERT si occupano di incident response ogni volta in cui la sicurezza di un sistema risulta compromessa. L'incident response consiste in una serie di comportamenti finalizzati a minimizzare gli effetti di una violazione, a garantire l'integrit\u00e0 dei dati e delle risorse del sistema, e a tentare di prevenire violazioni future.\nDi norma, la gestione di un incidente informatico avviene in questo modo:\nPrincipali organizzazioni.\nIl FIRST.\nIl Forum of Incident Response and Security Teams \u00e8 un consorzio istituito nel 1990 grazie all'impulso di 11 CERT, e che oggi accorpa pi\u00f9 di un centinaio di CERT di differenti nazionalit\u00e0.\nL'obiettivo di questa organizzazione \u00e8 incoraggiare la cooperazione tra i diversi team tramite un mutuo scambio di informazioni, attivit\u00e0 di ricerca congiunte e l'attuazione di strategie comuni di difesa in caso di attacchi su vasta scala.\nL'Italia era rappresentata nel FIRST dal CERT-IT, primo CERT che fu fondato in Italia, nato nel 1994 presso il Dipartimento di Informatica e Comunicazione dell'Universit\u00e0 degli Studi di Milano di cui \u00e8 dirigente il professore Danilo Bruschi.\nI CERT in Italia.\nIn Italia il CERT GARR si occupa esclusivamente di emergenze informatiche sulla rete GARR.\nA livello istituzionale \u00e8 stato costituito, nella seconda met\u00e0 del 2014, il CERT Nazionale Italia la cui missione \u00e8 dare supporto a cittadini ed imprese attraverso azioni di sensibilizzazione, di prevenzione e di coordinamento della risposta ad eventi cibernetici su vasta scala.\nIn ambito governativo opera anche il CERT-AGID , che ha sostituito il CERT-PA, ed \u00e8 una struttura operante all'interno dell'Agenzia per l'Italia Digitale (AgID) preposta alla prevenzione e al trattamento degli incidenti di sicurezza informatica del dominio costituito dalle pubbliche amministrazioni. Esso \u00e8 subentrato nelle competenze del CERT-SPC riguardo alla protezione dell'infrastruttura di comunicazione ed interoperazione della pubblica amministrazione italiana (Sistema Pubblico di Connettivit\u00e0: SPC). Nel 2021 per il coordinamento del settore \u00e8 nata l'Agenzia per la cybersicurezza nazionale.\nSempre a livello istituzionale anche il Ministero della Difesa dispone di propri CERT, coordinati dal CERT-DIFESA, collocato presso il Comando Interforze per le Operazioni Cibernetiche dello Stato Maggiore della Difesa. La struttura \u00e8 supportata da una struttura pi\u00f9 operativa gestita dal Reparto C4. Anche le quattro forze armate dispongono di loro singoli CERT, che si coordinano con CERT-DIFESA. \nAnche la Conferenza Episcopale Italiana \u00e8 dotata di un proprio CERT. \nI CERT si stanno diffondendo anche nel settore delle imprese: infatti alcune grandi aziende nazionali oggi dispongono di un proprio CERT. Anche il settore finanziario si sta muovendo attraverso la creazione di un CERT di Settore."}
{"id": "47545", "revid": "287204", "url": "https://it.wikipedia.org/wiki?curid=47545", "title": "Gens Acilia", "text": "La \"gens\" Acilia fu una gens plebea romana, i cui membri compaiono sulla scena politica romana a partire dalla met\u00e0 del III secolo a.C., per poi attraversare alto e basso Impero e occupare cariche di rilievo fino al V secolo, per un totale di sette secoli. Il primo membro illustre della \"gens\" fu Gaio Acilio Glabrione, che fu questore nel 203 a.C. e tribuno della plebe nel 197 a.C.\nL'ipogeo degli Acili Glabrioni si trova a Roma all'interno delle Catacombe di Santa Priscilla, sulla Via Salaria. I Glabrioni erano nel II secolo proprietari degli \"Horti Aciliorum\", nella zona del Pincio. Il Mausoleo degli Acili Glabrioni si trova ad Alife, fuori Porta Napoli. La \"gens\" Acilia ha dato il nome alla borgata romana di Acilia, situata a met\u00e0 strada tra Roma ed Ostia, lungo la Via del Mare.\nI \"tria nomina\" usati dalla gens.\nGli Acilii utilizzarono frequentemente il \"praenomen\" \u00abManius\u00bb; diffusi anche \u00abGaius\u00bb, \u00abLucius\u00bb, \u00abCaeso\u00bb, e \u00abMarcus\u00bb. Rami della famiglia comprendevano gli Acili Balbi, i Glabrioni, i Rufi e i Severi.\nIscrizioni.\nSul Compitum Acili, un piccolo altare dedicato ai Lares Compitales ritrovato sulla Velia durante i lavori per la costruzione della via dei Fori Imperiali, \u00e8 stata ritrovata un'iscrizione che si riferisce ad un membro della famiglia, che lo fece erigere nel 5 a.C.:\n&lt;poem style=\"margin-left:2em;\"&gt;\"[Imp(eratore) Cae]sare Augusti(!) pontif(ice) max{s}(imo) trib(unicia) potest(ate) XVIII\"\n\"[imp(eratore) XIV L(ucio) Cor]nelio Sulla co(n)s(ulibu)s mag(istri) secun(di) vici compiti Acili\"\n\"[3] Licinius M(arciae) Sextiliae l(ibertus) Diogenes / L(ucius) Aelius L(uci) l(ibertus) Hilarus / M(arcus) Tillius M(arci) l(ibertus) Silo\"\n&lt;/poem&gt;"}
{"id": "47551", "revid": "1048993", "url": "https://it.wikipedia.org/wiki?curid=47551", "title": "Monty Python", "text": "I Monty Python sono stati un gruppo comico britannico, attivo principalmente dal 1969 al 1983 e costituito da Graham Chapman, John Cleese, Terry Gilliam, Eric Idle, Terry Jones e Michael Palin.\nI membri dei Monty Python hanno avuto un'istruzione di alto livello (tutti tranne Gilliam laureati a Oxford o Cambridge) e la loro commedia \u00e8 spesso acutamente intellettuale, con uso innovativo di tecniche classiche, autoreferenze e numerosi riferimenti culturali. Hanno inoltre lavorato nel cinema come protagonisti nei film \"Monty Python e il Sacro Graal\", \"Brian di Nazareth\" e \"Monty Python - Il senso della vita\". Quest'ultimo vinse il Gran Premio della Giuria al Festival di Cannes nel 1983. I Monty Python sono, inoltre, autori ed interpreti del \"Monty Python's Flying Circus\" (Il circo volante dei Monty Python), l'innovativa e fortunata serie comica trasmessa dalla BBC tra il 1969 e il 1974, che fu il loro trampolino di lancio.\nStoria.\nLa compagnia teatrale Footlights dell'Universit\u00e0 di Cambridge fu il luogo di incontro dei giovani Cleese, Chapman e Idle. Nelle compagnie dell'Universit\u00e0 di Oxford, invece, si incontrarono Jones e Palin. Tutti ebbero molto successo scrivendo e recitando sketch comici e quindi presero in considerazione la possibilit\u00e0 di farne la loro professione, nonostante gli ottimi risultati accademici.\nCleese, pi\u00f9 tardi, conobbe Gilliam mentre recitava a New York.\nI sei cominciarono a scrivere e recitare separatamente in svariati programmi, tra cui:\nIn questo periodo si scontrarono pi\u00f9 volte con l'ottusit\u00e0 delle convenzioni comiche (per esempio, sketch molto divertenti venivano scartati a tavolino perch\u00e9 poco convenzionali) e delle produzioni (gli attori stravolgevano gli sketch, i registi non ne rispettavano il senso). Nel 1969 la BBC propose a Cleese, che lavorava in coppia con Chapman ed era ormai un comico affermato, la realizzazione di un nuovo programma. Cleese volle allargare la squadra (Chapman soffriva di alcolismo e rischiava di essere inaffidabile) e cos\u00ec chiam\u00f2 Palin, con cui aveva gi\u00e0 lavorato bene in precedenza. Quest'ultimo, che scriveva sempre in coppia con Jones, propose di inserire nel gruppo anche quest'ultimo, nonch\u00e9 i colleghi Idle e Gilliam; cos\u00ec fu creato il sestetto.\nIl programma era stato proposto per la BBC dal comico Barry Took e il titolo iniziale completo era \"Baron Von Took's Flying Circus\". \"Flying Circus\" era il nomignolo assegnato dagli inglesi alle pattuglie volanti tedesche della Prima guerra mondiale, dipinte con colori sgargianti. La BBC, nella fase di approvazione del programma, continu\u00f2 a riferirsi ad esso come \"Flying Circus\" e chiese al gruppo di mantenere queste parole nel titolo per non dover correggere tutte le comunicazioni interne gi\u00e0 scritte. Vari possessivi furono proposti all'interno del gruppo (stava per essere scelto \"Gwen Dibley's\", da un nome preso a caso dall'elenco telefonico), ma alla fine venne scelto \"Monty Python's\", di paternit\u00e0 incerta, in quanto ritenuto pi\u00f9 divertente. \"Monty\" era il nomignolo del generale Bernard Law Montgomery, vincitore della battaglia di El Alamein nella Seconda guerra mondiale, ma nella visione del gruppo \"Monty Python\" evocava il tipico agente dello spettacolo senza scrupoli. \"Python\" \u00e8, ovviamente, la versione anglo-latino-greca del \"serpente pitone\", non velenoso ma micidiale stritolatore. Il programma televisivo sfid\u00f2 tutte le convenzioni comiche dell'epoca, sia in termini di stile che di contenuti, e l'influenza che il \"Monty Python's Flying Circus\" esercit\u00f2 - e continua tutt'oggi a esercitare - fu tale, che secondo alcuni esso rappresenta per la commedia quello che i Beatles furono per la musica. Il programma ebbe un tale successo che i sei da allora furono conosciuti come i \"Monty Python\". \nLa trasmissione ricevette un duro colpo quando Cleese se ne and\u00f2 alla fine della terza stagione, accusando ormai una mancanza di originalit\u00e0 nei contenuti. Prima della chiusura ci fu ancora una stagione composta da sei episodi, interpretata dai membri rimanenti. Non ci fu mai uno scioglimento ufficiale del gruppo, ma nel 1989 la morte prematura di Graham Chapman sembr\u00f2 segnare la fine definitiva del sodalizio. Gli attori hanno comunque continuato a collaborare tra loro, come in \"Le avventure del barone di M\u00fcnchausen\", diretto da Terry Gilliam e in cui recita Eric Idle, o in \"Un pesce di nome Wanda\" con John Cleese (che ne \u00e8 anche sceneggiatore) e Michael Palin. Ogni membro ha continuato la sua carriera singolarmente, perseguendo vari progetti cinematografici o televisivi.\nI \"Python\" sono stati spesso l'oggetto di voci su un loro possibile ricongiungimento. Il 9 ottobre 1999, per commemorare il 30\u00ba anniversario della prima puntata del \"Flying Circus\", ci fu una riunione del gruppo ad Aspen in Colorado. Nel 2009 la BBC2 dedic\u00f2 una serata al 40\u00ba anniversario con diversi programmi, tra cui un documentario che ripercorreva la storia del gruppo, inframezzati da nuovi sketch girati appositamente. Cleese, in un'intervista per pubblicizzare l'uscita in DVD di \"The Meaning of Life\", disse che un'ulteriore riunione era improbabile: \"\u00c8 assolutamente impossibile anche solo avere la maggioranza di noi assieme in una stanza, e non sto scherzando\", disse Cleese, specificando che si trattava di un problema di disponibilit\u00e0 di tempo, piuttosto che di cattive relazioni. In seguito Palin afferm\u00f2 di essere stato l'elemento frenante contro l'idea di un nuovo lavoro assieme, in quanto a suo parere la mancanza di Chapman avrebbe pesato troppo su qualunque cosa avessero creato. La stampa ha spesso presentato i film in cui apparisse pi\u00f9 di un \"Python\" come un \"nuovo film\" dei \"Monty Python\". Successe in particolare per \"Il vento nei salici\" (1996), di Jones con Palin, Idle e Cleese, e per il progetto \"Absolutely Anything\" (2012), di Jones con Palin, Cleese e Gilliam. Per entrambi i film, l'autore era il solo Jones.\nNel 2002 Michael Palin, Eric Idle, Terry Jones e Terry Gilliam comparvero assieme in occasione di \"Concert for George\", il concerto-tributo a George Harrison e, con altri attori tra i quali Tom Hanks, eseguirono due canzoni: \"Sit on My Face\" e \"The Lumberjack Song\". Nel 2012 usc\u00ec un altro film, che coinvolse 5 dei \"Python\", compreso Chapman. Si tratt\u00f2 di una riduzione del suo libro \"A liar's autobiography\" per la regia di Bill Jones, Ben Timlett e Jeff Simpson. Ogni capitolo del libro venne animato in 3D secondo uno stile diverso, con le voci di Chapman (da una lettura fatta poco prima della morte) e di Cleese, Jones, Palin e Gilliam. Nel novembre 2013 i Monty Python annunciarono la produzione di uno spettacolo come gruppo, dopo trent'anni dal loro ultimo lavoro insieme. Lo spettacolo, proiettato in diretta nelle sale italiane il 20 luglio 2014, era un insieme di sketch classici e numeri di ballo. I biglietti della prima (luglio 2014 nell'O2 Arena di Londra) andarono esauriti in 43.5 secondi.\nL'innovazione.\nDiversi sono stati gli aspetti che hanno distinto i \"Monty Python\" da ogni produzione comica precedente e che sono stati assimilati da comici successivi:\nI film.\nNel 1971 una selezione di episodi della prima e della seconda serie del \"Flying Circus\" venne rigirata su pellicola e raccolta nel lungometraggio \"E ora qualcosa di completamente diverso\". Il regista era lo stesso della serie, Ian McNaughton. Questo film, per anni, fu il solo mezzo in Italia per conoscere la prima produzione dei Monty Python. Nelle proiezioni di prova i \"Python\" si resero conto che, in mancanza di una trama di fondo, il pubblico smetteva di ridere dopo i primi 50 minuti, indipendentemente dall'ordine degli sketch.\nNel 1975 i \"Python\", compreso Cleese, decisero di girare un film non composto da episodi, bens\u00ec con una trama unica: \"Monty Python e il Sacro Graal\". Il film ebbe un gran successo nonostante il bassissimo costo di produzione e questo spinse il gruppo a realizzarne un altro. In Italia, per\u00f2, il doppiaggio ne stravolse il senso in numerosi punti.\nIl terzo film fu \"Brian di Nazareth\" (1979), che racconta la vita di uno sfortunato abitante della Galilea, contemporaneo di Ges\u00f9. Il film ebbe un enorme successo di critica e di pubblico, ma fu anche seguito da una serie di polemiche, causate dall'uso della satira in un contesto religioso, in particolare sulla figura del Messia. In Italia usc\u00ec solo nel 1991.\nPer il loro ultimo film i \"Python\" si trovarono in difficolt\u00e0 nel trovare una trama, quindi scrissero una serie di episodi legati alla ricerca del senso della vita. Il film \"Monty Python - Il senso della vita\" (1983) vinse il Gran Premio della Giuria al Festival di Cannes.\nLa Python (Monty) Pictures.\nI quattro membri sopravvissuti del gruppo principale dei Monty Python dirigono la Python (Monty) Pictures Limited, fondata nel 1973, che gestisce le attivit\u00e0 risultanti dai loro precedenti lavori, come i diritti d'autore. Nelle informative ai clienti, la societ\u00e0 descrive le sue attivit\u00e0 come \"sfruttamento delle produzioni cinematografiche e televisive\". Al marzo 2002 il fatturato annuo della societ\u00e0 era di 3,3 milioni di Sterline.\nUna delle forze trainanti dietro ai Pythons alla fine degli anni settanta fu George Harrison, che non solo finanzi\u00f2 (e apparve in) \"Brian di Nazareth\", ma produsse diverse delle loro canzoni di quel periodo, compreso il singolo \"The Lumberjack Song\".\nIl \"settimo Python\".\nOccasionalmente molte persone hanno pensato che esistesse un \"settimo componente dei Monty Python\" a causa della frequente presenza di altri collaboratori. I due collaboratori che si sono contesi questo ruolo sono:\nInfluenze.\nLa generazione alla quale appartengono i membri dei \"Monty Python\" \u00e8 cresciuta seguendo la trasmissione radiofonica \"The Goon Show\" (1951-1960, di e con Spike Milligan, Harry Secombe, Peter Sellers), il cui caratteristico umorismo dirompente (carico di satira, situazioni assurde, suoni bizzarri) verr\u00e0 ripreso da tanti comici dei decenni successivi. A sua volta, questo stile trova predecessori illustri in Hellzapoppin', nei Fratelli Marx, nel Vaudeville, nei lavori di Lewis Carroll.\nParallelamente il teatro di ricerca del dopoguerra consacr\u00f2 a livello intellettuale, con alcuni famosi lavori del Teatro dell'assurdo, un tipo di comicit\u00e0 simile, che esulava dalle regole classiche, prima tra tutte la plausibilit\u00e0.\nFilmografia.\nPost-Monty Python.\nAlcuni componenti dei Monty Python compaiono assieme in altre pellicole.\nSpettacoli dal vivo.\nI Monty Python si sono esibiti in numerosi spettacoli dal vivo e tourn\u00e9e. I seguenti vennero registrati e pubblicati.\nLibri.\nLibri pubblicati dai Monty Python.\nVideogiochi.\nDiversi videogiochi, non direttamente correlati tra loro, sono basati sul gruppo comico:"}
{"id": "47555", "revid": "3115", "url": "https://it.wikipedia.org/wiki?curid=47555", "title": "Abalak", "text": "Abalak \u00e8 un comune urbano del Niger, capoluogo del dipartimento omonimo nella regione di Tahoua.\n\u00c8 collocata nel nord-est del paese, nella regione del Sahel, savana arida, in via di desertificazione che borda il limite meridionale del deserto del Sahara, dove le annate di siccit\u00e0 possono causare problemi di carestia.\nLa popolazione \u00e8 costituita da Hausa, Tuareg e Arabi, dediti per lo pi\u00f9 ad attivit\u00e0 agricole e pastorali e al commercio.\nStoricamente la presenza di un'oasi ne ha fatto un punto di incontro per le popolazioni nomadi del deserto e vi si tengono importanti mercati. Nei pressi esiste un lago artificiale.\nA partire dal 1985 \u00e8 stata il centro delle rivendicazioni autonomistiche dei Tuareg. La citt\u00e0 ospita anche una base militare."}
{"id": "47556", "revid": "112722753", "url": "https://it.wikipedia.org/wiki?curid=47556", "title": "Aban", "text": "Aban \u00e8 una localit\u00e0 della Russia asiatica, nel distretto Abanskij del Territorio di Krasnojarsk.\nGeografia fisica.\nAban sorge sulle rive del fiume omonimo, un affluente dell'Usolka, a circa 300\u00a0km a nord est di Krasnojarsk. Venne fondata nel 1762; dal 1964 al 2006 ebbe lo \"status\" di insediamento di tipo urbano. Nel 2008 aveva 9.429 abitanti, nel 2010 sono scesi a 9.149.\nEconomia.\nLe principali risorse naturali della zona sono il carbone e il legname. Tra le attivit\u00e0 economiche prevalgono l'allevamento del bestiame da carne e da latte e relative industrie di trasformazione, l'industria leggera, la produzione di alcolici e prodotti del tabaccoma queste ultime due esclusivamente per il far bisogno di una minoranza italosalentina. ."}
{"id": "47563", "revid": "880848", "url": "https://it.wikipedia.org/wiki?curid=47563", "title": "Semigruppo", "text": "In matematica, un semigruppo \u00e8 un insieme munito di un'operazione binaria associativa.\nIn altre parole per semigruppo si intende una struttura algebrica\nespressa da una coppia (A,*) con A insieme e * funzione definita su tutto A \u00d7 A a valori in A per la quale si ha\nEquivalentemente si pu\u00f2 definire come semigruppo ogni magma associativo.\nPrimi esempi.\nSi incontrano molti esempi di semigruppi, finiti e infiniti. Consideriamone alcuni facilmente definibili.\n(0) L'insieme vuoto.\n(1) L'insieme dei numeri interi positivi munito dell'addizione (operazione notoriamente associativa).\n(2) L'insieme dei numeri interi naturali munito della moltiplicazione (anche questa operazione \u00e8 notoriamente associativa).\n(3) L'insieme formula_2 munito della operazione \"scelta del massimo tra due numeri\" che possiamo scrivere formula_3: per l'associativit\u00e0 basta osservare che, evidentemente, \n(4) L'insieme di tutte le endofunzioni definite entro un insieme \"S\", ad es. entro formula_2,\nmunito della composizione di funzioni. La composizione di funzioni \u00e8 infatti associativa.\n(5) L'insieme, numerabile, di tutte le stringhe sopra un dato alfabeto munito della giustapposizione di stringhe. \"La giustapposizione di stringhe \u00e8 una specie di archetipo delle operazioni binarie associative.\"\nQuesto semigruppo si chiama semigruppo libero sull'alfabeto prefissato.\nIl semigruppo (3) \u00e8 un semigruppo finito, ha 4 elementi. La sua tavola di moltiplicazione consiste nella matrice\nformula_6\nSi tratta quindi evidentemente di un'operazione commutativa. In un caso come questo si parla di semigruppo commutativo o semigruppo abeliano. Anche i semigruppi (1) e (2) sono commutativi.\nNon \u00e8 invece commutativo il semigruppo libero (5), se viene costruito su un alfabeto di due o pi\u00f9 caratteri: ad esempio\nNon \u00e8 commutativo neppure il semigruppo delle endofunzioni di un qualsiasi insieme ambiente \"S\" formato da 2 o pi\u00f9 elementi. Per questo basta considerare il controesempio di due endofunzioni che non commutano: se a e b sono due elementi diversi dell'ambiente \"S\", introduciamo le due funzioni a valore costante formula_8 e formula_9,\nche conviene considerare come trasformazioni postfisse, da scrivere a destra dell'argomento e quindi definire mediante\nCon tale notazione risulta chiaro che per le due composizioni di queste due funzioni si ha\nSemigruppi e monoidi.\nUn semigruppo dotato di un elemento neutro, cio\u00e8 un semigruppo unitale o unitario di solito viene chiamato monoide.\nOgni semigruppo \"S\" pu\u00f2 essere fatto diventare un monoide semplicemente aggiungendogli un elemento\n\"e\" non facente parte di \"S\" e definendo \"ee\" := \"e\" ed \"es\" := \"s\" =: \"se\" per ogni \"s\" in \"S\".\nUn tale ampliamento pu\u00f2 essere effettuato pi\u00f9 volte (i \"vecchi\" elementi neutri non sono pi\u00f9 tali, ma assorbono la composizione con i \"nuovi\").\nViceversa dato un monoide lo si riduce a semigruppo eliminando semplicemente\nl'elemento unit\u00e0 e riga e colonna corrispondenti della tavola di moltiplicazione; questo semigruppo potrebbe contenere o non contenere un nuovo elemento neutro.\nDunque lo studio dei monoidi aggiunge ben poco allo studio dei semigruppi:\nle due specie di strutture sono sostanzialmente equivalenti.\nUn monoide con base si definisce monoide libero: esso \u00e8 un semigruppo con elemento neutro dotato di base per i suoi elementi.\nIl linguaggio di un automa a stati finiti rappresentato dall'insieme delle stringhe su un certo alfabeto \u03a3 \u00e8 un esempio importante di monoide libero.\nIsomorfismi, sottosemigruppi e ideali.\nIntroduciamo ora le relazioni e le costruzioni che costituiscono il normale armamentario per lo studio delle caratteristiche delle strutture algebriche della specie semigruppi. Per brevit\u00e0, l'operazione del semigruppo generico viene presentata con la semplice giustapposizione, cio\u00e8 \"xy\" denota il risultato della applicazione dell'operazione di semigruppo alla coppia ordinata (\"x\",\u00a0\"y\"). Se \"A\" e \"B\" sono sottoinsiemi di un semigruppo, allora \"AB\" denota l'insieme { \"ab\" | \"a\" in \"A\" e \"b\" in \"B\" }.\nDue semigruppi \"S\" e \"T\" si dicono isomorfi se esiste una biiezione \"f\" : \"S\" \u2192 \"T\" con la propriet\u00e0 che, per ogni coppia di elementi \"a\", \"b\" in \"S\", \"f\"(\"ab\") = \"f\"(\"a\")\"f\"(\"b\").\nIn questo caso \"f\" si dice isomorfismo di \"S\" su \"T\". Se ci si limita a considerare le caratteristiche degli elementi dei semigruppi collegate alle operazioni di tali strutture due semigruppi isomorfi sono del tutto equivalenti: potranno invece essere distinti da altre propriet\u00e0 derivanti dalle modalit\u00e0 secondo le quali sono stati costruiti.\nUn sottoinsieme \"A\" non vuoto di un semigruppo \"S\" viene detto sottosemigruppo di \"S\" se \u00e8 chiuso per la operazione di semigruppo, ovvero se \"AA\" \u00e8 un sottoinsieme di \"A\". \"A\" viene detto ideale destro se \"AS\" \u00e8 sottoinsieme di \"A\", e simmetricamente viene chiamato ideale sinistro se \"SA\" \u00e8 sottoinsieme di \"A\". Se \"A\" \u00e8 contemporaneamente ideale sinistro e ideale destro, allora viene chiamato ideale bilatero o semplicemente ideale di \"S\".\nSi vede rapidamente che l'intersezione di due ideali \u00e8 anch'essa un ideale: se ne deduce che un semigruppo pu\u00f2 avere al pi\u00f9 un ideale minimale.\nIl generico ideale del semigruppo degli interi positivi muniti dell'addizione \u00e8 l'insieme dei multipli di un qualsiasi intero positivo. Si vede quindi che il semigruppo additivo dei positivi non possiede ideale minimale.\nL'ideale minimale di un semigruppo commutativo, quando esiste, \u00e8 un gruppo.\nGenerazione di sottosemigruppi.\nSe \"S\" \u00e8 un semigruppo, allora l'intersezione di ogni collezione di suoi sottosemigruppi \u00e8 anch'essa un sottosemigruppo si \"S\".\nDunque i sottosemigruppi di \"S\" formano un reticolo completo.\nPer ogni sottoinsieme \"A\" di \"S\" tra i sottosemigruppi di \"S\" che contengono tale \"A\" ne esiste uno ed uno solo minimale per la inclusione; se lo denotiamo \"T\", si dice che \"A\" genera \"T\". Ogni elemento \"x\" di \"S\" genera il sottosemigruppo { \"x\"\"n\" |: \"n\" intero positivo } che si denota &lt;\"x\"&gt;. Se tale sottoinsieme di \"S\" \u00e8 finito si dice che \"x\" \u00e8 di ordine finito, oppure che ha ordine finito; pi\u00f9 precisamente si dice ordine di \"x\" in \"S\" la cardinalit\u00e0 del sottosemigruppo generato. Se viceversa &lt;\"x\"&gt; \u00e8 infinito (evidentemente infinito numerabile) si dice che \"x\" \u00e8 di, oppure ha, ordine infinito.\nSi dice semigruppo periodico ogni semigruppo costituito solo da elementi di ordine finito. Chiaramente ogni semigruppo finito \u00e8 periodico.\nSi dice semigruppo monogenico ogni semigruppo che pu\u00f2 considerarsi generato da un singolo elemento (talora viene detto anche \"semigruppo ciclico\", ma questa espressione pu\u00f2 indurre confusione). Ogni semigruppo monogenico infinito \u00e8 isomorfo al semigruppo additivo degli interi positivi.\nAnche i semigruppi monogenici finiti possono essere individuati in modo esauriente. Denotando \"x\" un suo generatore e \"n\" la sua cardinalit\u00e0 i suoi elementi possono essere elencati come successive potenze di \"x\": \"x\", \"x\"2, ... ,\"x\"n; la successiva potenza \"x\"n+1 deve coincidere con una potenza inferiore, scriviamola \"x\"k. Gli interi \"n\" e \"k\" caratterizzano completamente il semigruppo. Consideriamo l'insieme di p:=n-k+1 elementi G := {m=k, k+1, ...,n :| \"x\"m }. Chiaramente esso costituisce un sottosemigruppo di \"S\"; pi\u00f9 precisamente si tratta di un gruppo, in quanto i suoi elementi vengono permutati quando vengono moltiplicati per uno di essi. Se \"k\"=1 il semigruppo \u00e8 il gruppo ciclico di \"n\" elementi.\nL'unit\u00e0 del sottogruppo \u00e8 un idempotente del semigruppo; ogni altro elemento del semigruppo moltiplicato per s\u00e9 stesso porta ad un altro elemento.\nDunque ogni semigruppo periodico finito contiene almeno un elemento idempotente e ogni semigruppo monogenico finito contiene esattamente un idempotente. Si osserva anche che il sottogruppo (gruppo ciclico) di un semigruppo monogenico finito \u00e8 un ideale del semigruppo.\nSemigruppi e gruppi.\nUn sottosemigruppo di un semigruppo \"S\" che \u00e8 anche un gruppo viene detto sottogruppo di \"S\". Vi \u00e8 una stretta relazione tra i sottogruppi di un semigruppo e i suoi idempotenti. Ogni sottogruppo contiene esattamente un idempotente, cio\u00e8 l'elemento neutro del semigruppo. Per ogni idempotente \"e\" del semigruppo esiste un unico sottogruppo massimale che contiene \"e\".\nOgni sottogruppo massimale viene individuato in questo modo, e di conseguenza\nesiste una corrispondenza biunivoca tra idempotenti e sottogruppi massimali.\nSemigruppi di endofunzioni.\nOgni semigruppo pu\u00f2 considerarsi un semigruppo di endofunzioni: infatti si pu\u00f2 associare ad ogni elemento \"y\" di un semigruppo \"S\" la endofunzione di \"S\" corrispondente alla moltiplicazione a destra per \"y\" dei suoi varielementi. Viceversa ad ogni insieme \"E\" di endofunzioni di un insieme ambiente \"A\" si associa il semigruppo &lt;\"E\"&gt; generato dagli elementi di \"E\" (e da tutti i loro prodotti). Se \"A\" \u00e8 infinito il semigruppo &lt;\"E\"&gt; pu\u00f2 essere finito o infinito; se \"A\" \u00e8 finito &lt;\"E\"&gt; evidentemente deve essere finito.\nSi possono considerare anche semigruppi generati da insiemi di relazioni entro un insieme ambiente. Si trova che questi semigruppi si possono ridurre a semigruppi di endofunzioni: si tratta di passare dalle relazioni entro un insieme \"A\" alle endofunzioni entro l'insieme delle parti di \"A\". I semigruppi di endofunzioni entro insiemi finiti possono essere convenientemente trattati come semiautomi deterministici (a stati finiti), mentre i semigruppi di relazioni entro insiemi finiti possono essere trattati come semiautomi non-deterministici. In proposito v. teoria degli automi a stati finiti.\nI risultati su questi semigruppi e questi automi possono essere formulati anche come fatti riguardanti relazioni di congruenza entro monoidi liberi su alfabeti finiti che forniscono quozienti finiti. In proposito v. teoria dei linguaggi razionali (o dei linguaggi regolari).\nSui semigruppi finiti visti nei modi precedenti si pu\u00f2 dire molto di pi\u00f9. \nNotevoli risultati sulla classificazione delle strutture di tali semigruppi finiti sono ottenuti dalla teoria di Krohn-Rhodes."}
{"id": "47567", "revid": "125039439", "url": "https://it.wikipedia.org/wiki?curid=47567", "title": "Saponine", "text": "Le saponine (o saponosidi) sono dei glicosidi terpenici di origine vegetale che prendono il nome dalla \"Saponaria officinalis\", che veniva coltivata un tempo per il lavaggio della lana. Centinaia di piante contengono saponine, e queste ultime possono essere cos\u00ec abbondanti da raggiungere anche il 30% del peso secco della pianta.\nCaratteristiche.\nSi ritiene che le saponine siano utilizzate dalle piante come sistemi difensivi contro organismi patogeni, in particolare funghi. In alcuni casi esse sono gi\u00e0 presenti; altre volte vengono sintetizzate da dei precursori nel caso in cui la pianta abbia subito un danno. Unico tra i cereali che contiene saponine \u00e8 l'avena, che infatti risulta il pi\u00f9 resistente fra i cereali alle muffe ed ai funghi. \u00c8 stato accertato che l'azione fungicida \u00e8 dovuta alla reazione delle saponine con steroli presenti nelle membrane delle ife dei funghi, alla rottura della membrana ed alla conseguente morte del fungo.\nStruttura.\nStrutturalmente, le saponine sono formate dall'unione di residui zuccherini (come glucosio, fruttosio, galattosio, arabinosio o altri) con una molecola non zuccherina detta aglicone (nel caso specifico anche sapogenina). Questa struttura particolare \u00e8 la responsabile dell'attivit\u00e0 detergente delle saponine in quanto gli zuccheri formano una sezione idrosolubile mentre l'aglicone risulta essere liposolubile.\nI residui zuccherini sono presenti in numero variabile da una a sei unit\u00e0. Le sapogenine hanno, invece, una struttura pi\u00f9 complessa, riconducibile a due gruppi:\nLe saponine a nucleo triterpenico (come la glicirrizina della liquirizia o l'escina dell'ippocastano) hanno una struttura pentaciclica a 30 atomi di carbonio mentre quelle a nucleo steroideo ne hanno una di base con 27 carboni (spesso la catena alifatica \u00e8 trasformata in due anelli eterociclici).\nUtilizzi.\nSono in grado di abbassare la tensione superficiale in soluzioni acquose; sono capaci di formare soluzioni colloidali schiumeggianti e si possono usare come emulsionanti. \nL'iniezione per via parenterale di questi composti determina emolisi. \nL'assunzione per via orale, invece, non produce quest'effetto velenoso in quanto l'attivit\u00e0 emolitica delle saponine si esplica solo se la molecola rimane intatta, cosa che durante la digestione non avviene in quanto essa viene scissa nei due suoi componenti. \nIn terapia, al momento, alle saponine di alcune piante viene riconosciuta attivit\u00e0 antinfiammatoria, cicatrizzante (come nella liquirizia) ed antiedemigena (come nell'ippocastano).\nSpesso le saponine sono usate nell'industria per la successiva produzione di ormoni steroidei (come, ad esempio, il testosterone ed il cortisolo)."}
{"id": "47568", "revid": "1543377", "url": "https://it.wikipedia.org/wiki?curid=47568", "title": "Abarqu", "text": "Abarqu, Abarkuh o Abarghood, (farsi \u0627\u0628\u0631\u06a9\u0648\u0647) \u00e8 il capoluogo dello shahrest\u0101n di Abarkuh, circoscrizione Centrale, nella provincia di Yazd in Iran. Aveva, nel 2006, una popolazione di 20.994 abitanti.\n\u00c8 una citt\u00e0 di antiche origini situata nell'Iran centrale. Fra l'XI e il XV secolo ha conosciuto grande prosperit\u00e0 come centro carovaniero essendo posta sulla via che da Shiraz e Persepoli conduce a Yazd. Ora appare abbandonata in seguito all'emigrazione della popolazione alla volta di altre citt\u00e0 in cerca di migliori condizioni di vita.\nLa citt\u00e0 ha ormai un aspetto abbandonato ma vi emergono alcuni edifici notevoli come la moschea Nizamiyeh sormonta da due minareti risalente al 1325 e la moschea del venerd\u00ec risalente al 1337. Su una collina nella zona a sud della citt\u00e0 \u00e8 posto l'edificio pi\u00f9 antico: il Gunbad-i 'Al\u012b, mausoleo a forma di torre ottagonale sormontato da una cupola emisferica interamente costruito in pietra databile 1056. Altro celebre edificio \u00e8 il Ta\u016bs al-Haramain contenente le tombe di al-Hasan ben Kai-Khosraw e di sua figlia B\u012bb\u012b '\u0100'i\u0161a Malek\u00e8 Khatun, databile 1318.\nCuriosit\u00e0.\nNotevole \u00e8 un antichissimo cipresso (\"sarv\") di enormi dimensioni, si stima che abbia 4.000 anni e che sia il pi\u00f9 antico presente in Iran . Viene chiamato \"Sarv-e-Abarghood\", o anche il \"Cipresso di Zoroastro\"."}
{"id": "47573", "revid": "1974457", "url": "https://it.wikipedia.org/wiki?curid=47573", "title": "Parte (diritto)", "text": "Una parte, nel diritto processuale, \u00e8 ciascuno dei soggetti giuridici legati da un rapporto giuridico o che hanno concluso un contratto. I soggetti diversi dalle parti sono detti \"terzi\".\nNel diritto processuale le parti sono i soggetti del processo diversi dal giudice.\nDiritto processuale penale.\nNel diritto processuale penale italiano le parti sono il pubblico ministero, l'imputato, la parte civile, il responsabile civile, la persona civilmente obbligata per la pena pecuniaria.\nDiritto processuale civile.\nParte \u00e8 un termine che indica la posizione, attiva o passiva, che si assume nel rapporto giuridico. Ciascuna parte pu\u00f2 essere composta da uno o pi\u00f9 soggetti. Nonostante la parola \"\u00abparte\u00bb\" non sia un termine disciplinato espressamente dalla legge, essa compare in numerose disposizioni del codice di procedura civile.\nOltre al ricorrente, all'attore, al convenuto e all'imputato e alla parte civile (nel caso di procedimento penale) sono parti necessarie anche i controinteressati. Il giudice assegna al ricorrente, all'attore e al convenuto un termine perentorio per procedere alla chiamata in causa di terzi.\nAi sensi della legge italiana, nei processi civili innanzi il giudice di pace le parti possono stare in giudizio personalmente avanti il giudice di pace allorch\u00e9 il valore della causa non ecceda 1.100,00 euro, in caso contrario \u00e8 necessaria l'assistenza di un avvocato difensore, salvo che il magistrato, in considerazione della natura e dell'entit\u00e0 della causa, non autorizzi con decreto la parte a stare in giudizio personalmente."}
{"id": "47576", "revid": "599013", "url": "https://it.wikipedia.org/wiki?curid=47576", "title": "Ricorso (ordinamento civile italiano)", "text": "Il ricorso, in diritto, \u00e8 uno degli atti introduttivi del processo e consiste nella richiesta fatta da un soggetto ad un'autorit\u00e0, di esaminare una determinata situazione al fine di ottenere un provvedimento. \nStoria.\nLo strumento del ricorso all'Autorit\u00e0 sorge storicamente con l'esigenza di porre rimedio a situazioni giuridiche o di fatto che importino una violazione di norme giuridiche. Tale violazione pu\u00f2 attingere alle relazioni giuridiche come agli atti. \nCon riferimento alla storia moderna, \u00e8 proprio verso quest'ultima categoria di violazioni che tradizionalmente si ricorre (atti giuridici illegittimi).\nOrdinamento italiano.\nProcedimento.\nQuale atto di iniziativa processuale, il ricorso va tenuto distinto dall'atto di citazione. \nL'atto di citazione \u00e8 utilizzato per convenire in giudizio qualcuno (\"vocatio in jus\"), onde sentire il giudice accertare la propria pretesa, direttamente senza autorizzazione del Giudice e stabilendo autonomamente la data di prima udienza - rispettando i termini stabiliti dalla legge.\nNella cosiddetta \"vocatio iudici\", invece, il ricorso \u00e8 indirizzato direttamente al Giudice, il quale ne valuta sommariamente l'ammissibilit\u00e0 e, se necessario a seconda del rito, fissa l'udienza di comparizione delle parti, assegnando al ricorrente un termine per la notifica al convenuto.\nLe due tipologie di atto introduttivo non sono complementari bens\u00ec alternative. La legge stabilisce che di norma i giudizi ordinari si introducono con atto di citazione, mentre quelli speciali (ad esempio procedimenti d'urgenza, richiesta di decreto ingiuntivo, cause di lavoro) vengono proposti con ricorso.\nForma.\nIl contenuto del ricorso non \u00e8 infatti rigidamente stabilito, se non per ci\u00f2 che concerne il rito. Esso costituisce in questo senso la \"forma\" della domanda, e quindi la relazione processuale che sorge fra i soggetti del rito procedimentale.\nNel ricorso viene svolta una domanda da parte di un soggetto verso un altro che la riceve, e che \u00e8 posto in posizione di superiorit\u00e0 \"funzionale\" o \"strutturale\" rispetto al primo.\nPer superiorit\u00e0 funzionale si intende una superiorit\u00e0 dettata dalle funzioni dalla legge attribuite (sicch\u00e9 ad esempio, una volont\u00e0 ministeriale pu\u00f2 essere sottoposta alla giurisdizione del G.A.).\nPer superiorit\u00e0 strutturale si intende invece la superiorit\u00e0 delle strutture organizzative (es. il cittadino che si rivolge alla struttura amministrativa).\nContenuto.\nIl contenuto del ricorso, come s'\u00e8 detto, \u00e8 influenzato e a volte integrato nella domanda processuale. Tale domanda \u00e8 svolta secondo i principi generali, ed articolata nel \"petitum\" e nella \"causa petendi\".\nIl \"petitum\" pu\u00f2 consistere nella rimozione degli effetti di un fatto che si pretende ingiusto ovvero nella rimozione di un atto illegittimo, adottato da un soggetto in pretesa violazione di norme giuridiche.\nLa rimozione dell'atto o fatto in questione richiede l'esercizio di specifici poteri, che possono essere richiesti per mezzo dello strumento procedurale in questione.\nLo spiegamento di detti speciali poteri \u00e8 evidenziato dalla peculiarit\u00e0 dell'intervento dell'Autorit\u00e0, che pu\u00f2 incidere immediatamente sulle situazioni materiali con particolari poteri attribuiti dalla legge, per finalit\u00e0 cautelari, interdittive, monitorie, anticipatorie di condanna."}
{"id": "47580", "revid": "125188416", "url": "https://it.wikipedia.org/wiki?curid=47580", "title": "Misure cautelari", "text": "Le misure cautelari sono misure di vario tipo e di diversa gravit\u00e0 che possono essere disposte prima di un procedimento o durante lo stesso.\nCi sono provvedimenti aventi questa natura sia nel diritto processuale civile sia nel diritto processuale penale.\nInoltre anche il processo amministrativo conosce istituti cautelari.\nIn complesso esse apprestano la tutela cautelare.\nNel processo civile.\nNel diritto processuale civile le misure cautelari sono dei provvedimenti ottenuti con la proposizione di un'azione cautelare rivolti a evitare in via provvisoria prima del processo o durante il tempo necessario perch\u00e9 questo si svolga, che vengano irrimediabilmente pregiudicate le condizioni o i beni occorrenti per il fruttuoso esercizio di un'azione di cognizione o un'azione esecutiva.\nI provvedimenti cautelari sono disciplinati agli artt. 669-bis - 669-quaterdecies del c.p.c. Sono considerati \"sommari\" perch\u00e9 si compongono in una struttura bifasica dove nella prima fase il giudice cautelare (individuato nel Tribunale Monocratico che sarebbe competente per il merito) accoglie (art. 669-octies) o rigetta (art. 669-septies) la richiesta di autorizzazione della misura cautelare con ordinanza e sulla base della sussistenza o meno dei due requisiti propri del ricorso cautelare (il periculum in mora e il fumus boni iuris); mentre nella seconda fase si instaura il giudizio a cognizione piena che integra il principio del contraddittorio e il principio dispositivo a tutela della difesa delle parti. Il giudizio cautelare instaurato a seguito dell'esercizio \u00e8 strumentalmente collegato a quello di merito: esso si conclude con un'ordinanza di carattere provvisorio, proprio perch\u00e9 la tutela cautelare \u00e8 volta a porre rimedio ai rischi che derivano dalla durata del processo. \nNel caso in cui il giudice, durante la prima fase, decida di emettere il provvedimento \"inaudita altera parte\" e solo nel caso in cui la comparizione della controparte possa pregiudicare seriamente l'attuazione del provvedimento, il giudice provvede con decreto motivato, fissando l'udienza di comparizione entro un termine perentorio di 15 giorni nonch\u00e9 fissando alla parte che ne ha fatto richiesta un termine perentorio di 8 giorni per la notificazione del decreto e del ricorso. In questo caso il contraddittorio si intende \"differito\" a udienza successiva, altrimenti il giudice, sentite le parti e omessa ogni formalit\u00e0 non necessaria del contraddittorio, dichiara con ordinanza il provvedimento cautelare.\nIn caso di rigetto o di ordinanza con la quale il giudice si dichiara incompetente, il procedimento perde efficacia ma non pregiudica la riproposizione della domanda qualora si provino mutamenti delle circostanze o vi siano nuove ragioni di fatto o in diritto. Se il giudice emette ordinanza di accoglimento della misura cautelare (tranne che si tratti di provvedimenti d'urgenza o col carattere dell'anticipatoriet\u00e0 ex art. 700 c.p.c.) qualora sia emessa ante causam, fissa con termine perentorio che il procedimento sia instaurato entro 60 giorni davanti al giudice competente per il merito. Entrambi i giudici possono modificare o revocare il provvedimento, a richiesta di parte e solo sulla base di mutamenti delle circostanze e allegazione di fatti anteriori ma non conosciuti prima dell'instaurazione del giudizio sommario.\nL'attuazione della misura cautelare si svolge ai sensi dell'art. 491 se ha come oggetto una somma di denaro davanti al giudice dell'esecuzione. Se invece riguarda consegna o rilascio di cose determinate o di una quantit\u00e0 determinata di cose fungibili o riguarda obblighi di fare o di non fare, queste misure vengono prese direttamente dal giudice cautelare il quale pu\u00f2 provvedere nel senso che ritiene pi\u00f9 opportuno.\nContro l'ordinanza o il decreto che accoglie o rigetta il provvedimento cautelare non \u00e8 pi\u00f9 ammessa opposizione bens\u00ec reclamo ex art. 669-terdecies entro il termine perentorio di 15 giorni che decorrono dalla notificazione o comunicazione del provvedimento che si vuole reclamare. \nLa competenza in sede di reclamo \u00e8 attribuita al Tribunale in composizione collegiale o alla Corte d'Appello se la misura \u00e8 stata richiesta in secondo grado. Il reclamo non sospende l'esecuzione dell'ordinanza tranne che se si prova che questo possa pregiudicare il soggetto passivo con grave e irreparabile danno.\nNel processo amministrativo.\nIl ricorrente pu\u00f2 richiedere al giudice amministrativo di porre in essere tutti i provvedimenti che riterr\u00e0 opportuni per la tutela della pretesa, secondo la fondatezza del \"fumus boni iuris\" e del \"periculum in mora\", fra cui anche i provvedimenti cautelari innominati ex art. 700 c.p.c. (art. 21 c. 8 L. TAR). In particolare, le misure cautelari nel processo amministrativo sono previste e disciplinate negli artt. 55 e ss. Le misure cautelari possono essere, nel processo amministrativo, di tre tipologie. \nAll'art. 55 c.p.a. sono previste le misure cautelari collegiali, ovvero quelle misure che possono essere richieste dal ricorrente, allegando di subire un pregiudizio grave ed irreparabile durante il tempo necessario a giungere alla decisione sul ricorso: si chiede perci\u00f2 l'emanazione di misure cautelari che appaiono, secondo le circostanze, pi\u00f9 idonee ad assicurare interinalmente gli effetti della decisione sul ricorso. Tra le misure richieste potr\u00e0 esservi anche l'ingiunzione a pagare una somma in via provvisoria o l'adozione di un atto emendato dai vizi di tipo istruttorio, procedimentale o anche sostanziale gi\u00e0 chiaramente riscontrati in sede di cognizione cautelare (c.d. tecnica del \"remand\"). Il collegio si pronuncer\u00e0 sulla richiesta con ordinanza emessa in camera di consiglio. \nNell'art. 56, sono invece previste le misure cautelari monocratiche, ovvero misure cautelari provvisorie richieste prima che vi sia stata la trattazione della domanda cautelare da parte del collegio (ex art. 55), quando vi sia estrema gravit\u00e0 ed urgenza, tale da non consentire neppure la dilazione fino alla data della camera di consiglio. \nLa domanda cautelare, inoltre, \u00e8 improcedibile finch\u00e9 non \u00e8 presentata l'istanza di fissazione d'udienza per il merito, salvo che essa debba essere fissata d'ufficio. Il presidente provvede sulla domanda solo se ritiene la competenza del tribunale amministrativo regionale, altrimenti rimette le parti al collegio per i provvedimenti di cui all'articolo 55, comma 13. Il presidente o un magistrato da lui delegato verifica che la notificazione del ricorso si sia perfezionata nei confronti dei destinatari o almeno della parte pubblica e di uno dei controinteressati e provvede con decreto motivato non impugnabile. \nL'art. 61 c.p.a. invece prevede le misure cautelari anteriori alla causa (c.d. \"ante causam\"), ovvero misure richieste dal ricorrente in caso di eccezionale gravit\u00e0 e urgenza, tale da non consentire neppure la previa notificazione del ricorso e la domanda di misure cautelari provvisorie con decreto presidenziale. In questo caso, il ricorrente potr\u00e0 richiedere misure interinali e provvisorie che appaiono indispensabili durante il tempo occorrente per la proposizione del ricorso di merito e della domanda cautelare in corso di causa.\nNel procedimento penale.\nLe misure cautelari sono disciplinate dal Libro IV del c.p.p. Sono disposte dall'autorit\u00e0 giudiziaria, sia nel corso delle indagini preliminari sia nella fase processuale.\nLe distinguono tra:"}
{"id": "47581", "revid": "599013", "url": "https://it.wikipedia.org/wiki?curid=47581", "title": "Udienza", "text": ""}
{"id": "47585", "revid": "1029834", "url": "https://it.wikipedia.org/wiki?curid=47585", "title": "CMYK", "text": "CMYK, acronimo di Cyan, Magenta, Yellow, Key (chiave, termine usato in tipografia per definire il nero), \u00e8 un modello di colore a sintesi sottrattiva, che viene usato nei dispositivi di stampa a colori sia digitali (stampanti, plotter, ecc.) che nelle grandi macchine (stampa offset, rotocalco).\nLa riproduzione del colore in stampa tramite questi quattro inchiostri \u00e8 detta stampa in \"quadricromia\". \nDescrizione generale.\nConsiste materialmente nella miscelazione di sostanze che, riflettendo solo una parte dello spettro luminoso, appaiono di uno specifico colore, quali inchiostri, pigmenti, vernici. In questo caso, il colore riflesso \u00e8 il risultato della sottrazione dallo spettro luminoso delle frequenze assorbite dallo strato di sostanze opache.\n\"Gamut\" e CMYK.\nIl \"gamut\" \u00e8 l'intera gamma di colori che pu\u00f2 essere prodotta da un modello di colore. I sistemi di stampa a colori non riescono a riprodurre l'intera gamma dello spettro visibile all'occhio umano; infatti la gamma RGB arriva a riprodurne circa il 70% e quella CMYK una quantit\u00e0 ancora inferiore. Se un colore si trova fuori dalla gamma CMYK \u00e8 sostituito con un colore all'interno del gamut. Per calcolare il nuovo colore vengono utilizzati gli intenti di rendering (percettivo e fotografico ad es.) questi permettono di modificare i colori all'esterno del gamut e renderli stampabili. \nNella fase di post produzione fotografica esistono dei tool che permettono di verificare i colori fuori gamut.\nStampa in quadricromia.\nIl colore prodotto con la luce (sintesi additiva o RGB) e quello prodotto con i pigmenti (sintesi sottrattiva o CMYK), non funzionano allo stesso modo: se si sta lavorando con un computer, il colore stampato non sar\u00e0 lo stesso di quello che si vede su schermo (oltre che per l'approssimazione, anche per la differenza di luminosit\u00e0 tra lo schermo e la carta). Dunque, se si sta progettando un sito web o un filmato, si dovr\u00e0 lavorare con un metodo di sintesi additiva come l'RGB, mentre per la stampa si dovr\u00e0 selezionare una modalit\u00e0 CMYK.\nImportanza del nero.\nPer principio teorico, il ciano, il magenta e il giallo dovrebbero produrre il nero, ma l'unione risultante non \u00e8 sufficientemente ricca da riprodurre immagini a colori con uno spettro tonale completo. Perci\u00f2 il nero \u00e8 necessario per ottenere una stampa a colori completa. Se ci\u00f2 migliora la qualit\u00e0 delle stampe, tuttavia l'aggiunta di un quarto elemento non rende pi\u00f9 diretta la conversione da RGB a CMYK.\nNon \u00e8 chiaro da dove si origina la \"K\" nella sigla. Secondo alcuni \u00e8 l'iniziale di \"key colour\" (colore chiave), per altri \u00e8 l'ultima lettera di \"black\" (nero), utilizzata in sostituzione della lettera \"B\", poich\u00e9 quest'ultima \u00e8 gi\u00e0 usata per indicare \"Blue\" (il colore blu). \nRich black.\nSe si vuole stampare un fondino nero \u00e8 consigliato aggiungere altri colori per rendere il nero pi\u00f9 \"intenso\". La combinazione ideale \u00e8 C60, M60, Y30, K100.\nRelazione con l'RGB.\nEsiste una semplice relazione tra il CMYK e l'RGB:\nformula_1Questa relazione mostra che, per esempio, aumentando la quantit\u00e0 di ciano in un colore, si riduce quella del rosso."}
{"id": "47588", "revid": "1305772", "url": "https://it.wikipedia.org/wiki?curid=47588", "title": "Magenta", "text": ""}
{"id": "47589", "revid": "125625728", "url": "https://it.wikipedia.org/wiki?curid=47589", "title": "Aerodinamica", "text": "L'aerodinamica \u00e8 la branca della fluidodinamica che studia la dinamica dei gas, in particolare dell'aria, e la loro interazione con corpi solidi. La risoluzione di un problema di aerodinamica comporta generalmente la risoluzione di: equazioni per il calcolo di diverse propriet\u00e0 dell'aria, come ad esempio velocit\u00e0, pressione, densit\u00e0 e temperatura, in funzione dello spazio e del tempo.\nClassificazione e campi di applicazione.\nIn genere i problemi di aerodinamica vengono classificati in base all'ambiente in cui \u00e8 definito il flusso.\nL\"'aerodinamica esterna\" studia i flussi attorno a corpi solidi. Tipici campi di applicazione prevedono, ad esempio, la determinazione della portanza e della resistenza di un profilo alare nel dominio dell'aeronautica e similmente in quello automobilistico.\nAltri campi di applicazione possono essere trovati pi\u00f9 in generale nella progettazione di qualsiasi tipo di veicolo, cos\u00ec come anche in applicazioni navali. Anche l'ingegneria civile si occupa di aerodinamica e, in particolare, di aeroelasticit\u00e0 per la determinazione dei carichi dovuti al vento su ponti o grandi strutture.\nL\"'aerodinamica interna\" studia invece i flussi all'interno di corpi solidi, come possono essere, ad esempio, i flussi in un motore o nei canali di condizionamento.\nAltre classificazioni.\nI problemi di aerodinamica vengono classificati in base alle stesse caratteristiche evidenziabili pi\u00f9 in generale nella fluidodinamica, e alla cui voce si rimanda per una discussione dettagliata\nMolto importante, per le applicazioni tipiche dell'aerodinamica risulta la classificazione in base alle velocit\u00e0 del flusso. In particolare, un problema di aerodinamica viene detto:\nForze aerodinamiche.\nUno dei risultati pi\u00f9 importanti dell'aerodinamica \u00e8 la determinazione delle forze aerodinamiche che agiscono su un corpo. Il loro calcolo preciso \u00e8 di importanza fondamentale nel progetto di un velivolo, di una barca a vela o di un'autovettura da corsa (Formula 1, per es.).\nIn particolare, su un velivolo in condizioni di volo orizzontale rettilineo uniforme agiscono tre forze:\nPer convenzione, per semplificare i calcoli la forza aerodinamica risultante viene scomposta in una componente perpendicolare alla velocit\u00e0 del velivolo (velocit\u00e0 asintotica) e in una componente parallela alla velocit\u00e0 del velivolo; rispettivamente:\nPer avere un volo rettilineo e uniforme queste forze devono essere in equilibrio, ovvero deve sussistere:\nPortanza.\nLa portanza \u00e8 definita come la forza aerodinamica agente in direzione perpendicolare alla direzione del vento che investe il profilo e permette al velivolo di alzarsi in volo. Essa \u00e8 positiva se orientata verso l'alto.\nLa portanza \u00e8 generata dalla differenza di pressione fra la parte inferiore e quella superiore di un velivolo. Allo sviluppo della portanza pu\u00f2 contribuire tutto il velivolo, ma il contributo maggiore \u00e8 dovuto all'ala.\nLa particolare forma del profilo alare permette di avere una differenza di velocit\u00e0 del fluido fra l'estradosso o dorso (parte superiore dell'ala) e l'intradosso o ventre (parte inferiore dell'ala). Conoscendo il coefficiente di portanza di un profilo (o di un corpo) \u00e8 possibile risalire alla portanza:\ndove con \"\u03c1\" si \u00e8 indicata la densit\u00e0 dell'aria, con \"V\" la velocit\u00e0 di volo; \"S\" la superficie di riferimento (nel caso di velivoli si tratta della superficie alare). formula_2 \u00e8 un coefficiente adimensionale detto \"coefficiente di portanza\". Esso varia in funzione della forma geometrica dell'ala, dell'angolo d'attacco, del numero di Reynolds e del numero di Mach.\nIn particolare per angoli d'attacco inferiori all'angolo di stallo \u00e8 possibile esprimere il coefficiente di portanza come:\ndove con \"\u03b1\" si \u00e8 indicata l'incidenza del profilo (angolo formato dalla corda del profilo con la direzione del vento indisturbato che lo investe).\nOltre l'angolo di stallo tale relazione lineare non \u00e8 pi\u00f9 valida e si nota un brusco decremento del coefficiente di portanza.\nResistenza.\nLa resistenza \u00e8 definita come la forza aerodinamica agente in direzione parallela (e con verso opposto) alla direzione del moto. Essa \u00e8 composta fondamentalmente da quattro termini:\nLa \"resistenza di attrito\" \u00e8 dovuta alla viscosit\u00e0 del fluido (vedi voce strato limite). In un aereo essa rappresenta circa il 60% della resistenza totale\nLa \"resistenza di forma\" \u00e8 dovuta alla particolare forma del corpo ed \u00e8 dovuta al distacco dello strato limite. I corpi si dividono in aerodinamici, dove il distacco avviene al massimo in zone limitate e la scia \u00e8 minima, e corpi tozzi, dove lo strato limite non rimane attaccato al corpo e la scia \u00e8 molto grande. Di conseguenza anche la resistenza risulta maggiore nei corpi tozzi.\nLa \"resistenza indotta\" \u00e8 dovuta alla presenza della portanza. Sul estradosso del profilo alare la pressione \u00e8 inferiore rispetto all'intradosso. Le equazioni di Navier-Stokes stabiliscono che in tali condizioni il flusso d'aria tender\u00e0 a passare dall'intradosso all'estradosso laddove questo \u00e8 possibile. In un'ala di lunghezza finita questo si verifica in corrispondenza delle estremit\u00e0 alari.\nLa \"resistenza d'onda\" \u00e8 presente solo quando si vola a velocit\u00e0 prossime o maggiori di quelle del suono. In queste condizioni si generano delle onde d'urto che incrementano la resistenza. L'effetto di tale resistenza inizia a manifestarsi anche per Ma &gt; 0,85, ovvero quando si vola a velocit\u00e0 subsoniche e il flusso accelera localmente a velocit\u00e0 supersoniche, tornando poi subsonico attraverso un'onda d'urto.\nConoscendo il coefficiente di resistenza si pu\u00f2 ricavare la resistenza come:\ndove \"\u03c1\" \u00e8 la densit\u00e0 dell'aria, \"V\" \u00e8 la velocit\u00e0 di volo, \"S\" \u00e8 la superficie di riferimento (nel caso di velivoli si tratta di superficie alare, nel caso di autovetture si usa la superficie frontale del mezzo).\n\"CD\" (indicato anche con \"CX\" nell'ambito automobilistico) \u00e8 un coefficiente adimensionale detto \"coefficiente di resistenza\". Esso varia in funzione della forma geometrica dell'ala, dell'angolo d'attacco, del numero di Reynolds e del numero di Mach.\nI progressi compiuti nella fluidodinamica computazionale, unitamente alle prestazioni sempre pi\u00f9 elevate dei calcolatori elettronici, consentono oggi di fare una stima molto precisa dei vari coefficienti aerodinamici (formula_2, formula_6 ed altri ancora). Tuttavia, dato il notevole costo computazionale (teoria della complessit\u00e0 computazionale) di questo tipo di simulazioni, la complessit\u00e0 matematica dei problemi aerodinamici e la non completa conoscenza di fenomeni fisici che li governano, tali coefficienti vengono tuttora spesso determinati empiricamente, misurando (all'interno della galleria del vento o mediante le prove in volo) le forze che agiscono su aerei o sui modelli in scala ridotta o al naturale."}
{"id": "47594", "revid": "287204", "url": "https://it.wikipedia.org/wiki?curid=47594", "title": "Orlando Gibbons", "text": "Biografia e opere.\nTra il 1596 e il 1598 cant\u00f2 nel coro del King's College, all'Universit\u00e0 di Cambridge; si diplom\u00f2 in musica nel 1606. Giacomo I lo nomin\u00f2 \"Gentleman of the Chapel Royal\", dove lavor\u00f2 come organista almeno dal 1615 fino alla sua morte. Mor\u00ec a Canterbury, di apoplessia, dove si era recato per le nozze di Carlo II d'Inghilterra, per il quale aveva composto la musica celebrativa. e nella Cattedrale di Canterbury fu costruito un monumento in suo onore.\nFu uno dei pi\u00f9 versatili compositori inglesi del suo tempo: scrisse un gran numero di opere per tastiera, circa trenta fantasie per viola, una variet\u00e0 di madrigali (dei quali il pi\u00f9 conosciuto \u00e8 The Silver Swan) e molti inni. Quindi compose lavori per virginale, come le allemande, le pavane, le gagliarde, preludi, etc., oltre ad una serie di coomposizioni sacre.\nLa sua musica si caratterizz\u00f2 per l'allentamento della struttura astratta dei brani polifonici, per dare spazio a pi\u00f9 libere ed ariose espressioni musicali.. Ma i risultati pi\u00f9 significativi l'artista li raggiunse con le composizioni vocali, affini al corale luterano, ma formalmente derivati dal mottetto cattolico.\nIl pianista Glenn Gould, nell'articolo \"Glenn Gould interviews himself about Beethoven\" (pubblicato in Italia da Adelphi nel volume \"L'ala del turbine intelligente\"), rivel\u00f2 che Gibbons era il suo compositore preferito. \nAlcune delle sue composizioni sono raccolte nel Fitzwilliam Virginal Book."}
{"id": "47595", "revid": "1543377", "url": "https://it.wikipedia.org/wiki?curid=47595", "title": "Hashish", "text": "L'hashish o hascisc (pron. , tradizionalmente ; per altre grafie vedi sotto) \u00e8 una sostanza stupefacente psicotropa derivata dalle infiorescenze femminili della pianta di \"Cannabis\" (canapa indiana \u00e8 il nome comune) i cui effetti sono dovuti principalmente al \u03949-THC in essa contenuto (in quantit\u00e0 maggiore rispetto alla marijuana).\nIl termine.\nIl nome deriva dall'arabo \ufea3\ufeb8\ufef4\ufeb6 \"\u1e25a\u0161\u012b\u0161\" \"erba\", mentre secondo un'ipotesi diffusa ma che in realt\u00e0 non gode del consenso degli storici, da un gruppo di devoti ismailiti, che di hashish avrebbero fatto uso, \ufea3\ufeb8\ufe8e\ufeb8\ufef4\ufee6, \"\u1e25a\u0161\u0161\u0101\u0161\u012bn\", da cui deriverebbe la parola \"assassino\".\nSi dice infatti che il \"Vecchio della Montagna\", capo del gruppo, portasse i futuri sicari in un giardino meraviglioso, dove somministrava loro un infuso di hashish e mentre erano inebriati offriva loro ogni tipo di delizie; poi diceva loro che sarebbero potuti tornare in quel giardino solo come premio, se avessero seguito i suoi ordini, portando a termine gli omicidi politici di cui si erano fatte promotrici le organizzazioni di Alam\u016bt e di Masyaf.\n\"Hashish\" \u00e8 l'adattamento inglese del termine arabo; per l'italiano sono registrati vari semiadattamenti: \"hascisc'\", \"ascisc'\", \"hascisc\", \"ascisc\"; \u00e8 anche registrato l'adattamento completo \"ascisce\".\nIn Italia l'hashish viene gergalmente chiamato \"fumo\".\nEffetti indotti.\nGli effetti indotti dall'uso di tale sostanza, che viene generalmente fumata assieme al tabacco, ma pu\u00f2 anche essere ingerita, sono svariati; hanno differente intensit\u00e0 a seconda del soggetto, delle circostanze psicofisiche in cui la si assume, e dell'assuefazione del fumatore. Oltre agli effetti psicotropi dovuti all'eventuale compresenza di tabacco, i principali effetti sono:\nSe assunto in grandi quantit\u00e0 pu\u00f2 produrre:\nGli effetti indotti possono essere condizionati in maniera significativa anche da due fattori psicologici: il \"set\" (lo stato d'animo di chi consuma) e il \"setting\" (la compagnia con cui si trova e il luogo in cui si trova il consumatore).\nUsi terapeutici.\nLa \"cannabis\" \u00e8 usata per contrastare la diminuzione dell'appetito nei pazienti affetti da AIDS e da cancro e per diminuire la nausea derivata dai trattamenti chemioterapici e dalle irradiazioni.\nInoltre causa un effetto positivo sui soggetti affetti da glaucoma, da dolori cronici e da sclerosi multipla (diminuzione del rigore muscolare) e sulla sindrome di Tourette.\nCome accade per la maggioranza delle molecole attive presenti sul mercato, sono ancora in corso studi che accertino la validit\u00e0 di questi effetti. Tuttavia gli usi terapeutici hanno radici molto antiche, presenti nella farmacopea ufficiale fino alla met\u00e0 del Novecento. Nei Paesi Bassi, in Spagna, in Canada e in 19 stati degli USA l'uso della \"cannabis\" a scopo medico \u00e8 consentito. In altri paesi europei ed extraeuropei l'argomento \u00e8 al centro di accesi dibattiti sia sul piano scientifico sia su quello etico.\nNegli ultimi anni si \u00e8 accumulato un notevole volume di ricerca sulle attivit\u00e0 farmacologiche della cannabis e sulle possibili applicazioni.\nIl pi\u00f9 noto studioso e promotore dell'uso terapeutico della cannabis e della sua decriminalizzazione \u00e8 il professor Lester Grinspoon, psichiatra e professore emerito dell'Universit\u00e0 di Harvard.\nIl pi\u00f9 famoso attivista antiproibizionista \u00e8 stato probabilmente l'americano Jack Herer, autore del best seller \"The Emperor Wears No Clothes\". In Italia studi approfonditi sui suoi effetti sono stati effettuati dal professor Gian Luigi Gessa, docente di Neuropsicofarmacologia e direttore del Dipartimento di Neuroscienze all'universit\u00e0 di Cagliari; nonch\u00e9 il medico e scrittore Giancarlo Arnao, scomparso nel 2000, che ha pubblicato diversi libri inerenti alla cannabis, contenenti le sue osservazioni.\nProduzione.\nL'hashish \u00e8 ricavato dalla lavorazione della resina (\"kief\") di cannabis, pianta che cresce in numerose zone del pianeta terra, ma di cui i principali produttori sono Marocco, Pakistan, Libano, India e Nepal, .\nLa produzione di hashish \u00e8 molto costosa in termini di materia prima, nonostante esistano tecniche \ntradizionali come lo sbattimento della pianta che permettono una maggiore produzione dalla stessa quantit\u00e0 di canapa essiccata. La proporzione canapa/hashish \u00e8 grossomodo di 100 a 1, per cui per produrre 1\u00a0kg di hashish occorrono circa 100\u00a0kg di canapa.\nSolitamente l'hashish commerciale (di bassa qualit\u00e0) nel mercato nero viene estratto dal canapaccio (canapa di seconda scelta, talvolta trattata) o dagli scarti della potatura finale di canapa di qualit\u00e0 pi\u00f9 alta. Hashish mono-varietali e/o da cannabis di alta qualit\u00e0 sono solitamente reperibili solo nei paesi in cui c'\u00e8 un mercato legale, o da produzioni proprie, e riguardano processo variabili, che coinvolgono anche altri elementi come il ghiaccio, ad esempio per la produzione dell'\"ice-o-lator\" o bubblehash.\nL'hashish, essendo prodotto setacciando i tricomi delle infiorescenze di canapa essiccata, dove risiede il principio attivo della sostanza, ha tendenzialmente una quantit\u00e0 di THC superiore a quella delle infiorescenze allo stato puro.\nPer produrre hashish, la tecnica pi\u00f9 utilizzata prevede, previo essiccamento delle infiorescenze, un setacciamento della stessa con maglie di dimensione inferiore ai 130 micron di grandezza, per ottenere una polvere che poi, compatta assieme a un leggero calore (circa 35-40\u00b0 c), dar\u00e0 vita all'hashish.\nConcentrato delle resine.\nL'hashish \u00e8 generalmente un concentrato dei principi attivi della \"Cannabis\". Per ottenere l'hashish ogni cultura ha sviluppato un proprio processo. Si distinguono tre principali tecniche di estrazione:\nNei paesi nord africani, come il Marocco o l'Egitto, si tagliano e si raccolgono le piante mature; successivamente, in una stanza chiusa o dentro a delle buste di plastica, vengono scosse e sbattute raccogliendo la resina, i pistilli dei fiori femmina e piccoli pezzi della pianta in un telo di plastica o in un'apposita vasca. Questa polvere, ottenuta dalla prima battitura, viene poi in parte pressata e lavorata a mano (\u00e8 la parte pi\u00f9 pregiata); dalle successive battiture si otterr\u00e0 nuova polvere da pressare a macchina per la produzione di hashish commerciale, via via sempre di qualit\u00e0 inferiore perch\u00e9 in maggioranza residuo vegetale della piante privo o con poche sostanze psicotrope.\nLa tecnica indo-hymalayana, invece, non prevede il taglio delle piante. Durante il periodo di fioritura, a pi\u00f9 riprese, si sfregano le infiorescenze tra le mani, direttamente nei campi, per poi accumulare e staccare con le mani stesse la resina gommosa che poi viene modellata in palline morbide e gommose dette \"Charas\", che \u00e8 la consistenza tipica dell'hashish indiano, afgano, nepalese.\nLa tecnica olandese, infine, che permette di creare il sopracitato \"ice-o-lator\", consiste nel mettere le cime mature in una bacinella piena di acqua e ghiaccio (poich\u00e9 le basse temperature permettono ai tricomi di staccarsi pi\u00f9 facilmente dall'infiorescenza). Bisogna poi \"frullare\" le cime e il ghiaccio con un frullatore a immersione per sbriciolare le cime e versare il tutto in un setaccio largo posto sopra un contenitore per filtrare i pezzi di marijuana. Si lascia riposare per circa 10 minuti e nel contenitore si raccoglier\u00e0 acqua e hashish. Tramite un secondo setaccio pi\u00f9 fine si separer\u00e0 l'acqua dall'hashish che rimarr\u00e0 nel setaccio. Una volta pressato e asciugato si otterr\u00e0 l'hashish.\nTipologia.\nI tipi di hashish possono essere creati con tre metodi di produzione:\nI tipi di hashish sono diversi e in continua evoluzione, tra i pi\u00f9 famosi ricordiamo:\nHashish nella letteratura e nell'arte.\nL'hashish venne conosciuto in Europa dalla setta degli Assassini, il cui nome, secondo alcuni, deriva proprio da \"hashish\". Tuttavia sembra pi\u00f9 plausibile che questa setta usasse oppio con cui il Vecchio teneva in scacco i suoi uomini a causa della forte dipendenza causata dalla sostanza. Marco Polo la cita nel Milione come \"polvere del Veglio della Montagna\" (XLI-XLII). La citazione venne ripresa abbastanza fedelmente da Giovanni Boccaccio, che nel \"Decameron\", , fa usare proprio questa \"polvere di maravigliosa virt\u00f9\" del Veglio, che viene somministrata al sempliciotto Ferondo per causargli un sonno cos\u00ec profondo da essere scambiato per morte.\nIl \"Conte di Montecristo\" di Alexandre Dumas padre usa l'hashish come segreto del suo controllo nervoso, perch\u00e9 gli permette di programmare il sonno decidendo a piacere quando dormire e quando stare sveglio.\nIl poeta Baudelaire ne descrive invece gli effetti nella sua opera \"I paradisi artificiali\".\nIl filosofo tedesco Walter Benjamin tra il 1928 e il 1933 esegu\u00ec tra Marsiglia e Ibiza con degli amici una serie di esperimenti con lo scopo di effettuare una ricerca sulle alterazioni sensoriali causate dagli stupefacenti. Questi esperimenti vennero documentati in forma scritta essendovi l'idea da parte dello scrittore di comporne un testo complessivo sull'hashish. L'idea venne messa in opera alcuni anni dopo la morte dello scrittore da Jean Selz.\nNel 1974 venne pubblicato a Parigi (ed. Flayard) il romanzo autobiografico dello scrittore francese Charles Duchaussois \"Flash ou le Grand Voyage\" (ed. italiana \"Flash. Katmandu il grande viaggio\", Torino, SEI, 2001). Il libro \u00e8 il resoconto in prima persona del viaggio da Marsiglia a Katmandu per raggiungere i paradisi della droga e degli hippie."}
{"id": "47606", "revid": "834", "url": "https://it.wikipedia.org/wiki?curid=47606", "title": "Rna", "text": ""}
{"id": "47613", "revid": "1718925", "url": "https://it.wikipedia.org/wiki?curid=47613", "title": "Energia cinetica", "text": "Lenergia cinetica \u00e8 l'energia che un corpo possiede a causa del proprio movimento. Per il teorema dell'energia cinetica, l'energia cinetica di un corpo equivale al lavoro necessario ad accelerare il corpo da una velocit\u00e0 nulla alla sua velocit\u00e0 ed \u00e8 pari al lavoro necessario a rallentare il corpo dalla stessa velocit\u00e0 ad una velocit\u00e0 nulla. L'unit\u00e0 di misura dell'energia cinetica nel sistema internazionale \u00e8 il joule.\nDescrizione.\nNella meccanica newtoniana, valutiamo l'energia cinetica formula_1 di una particella di massa formula_2 che, in un caso semplice, si muove su una retta secondo la legge oraria formula_3, con velocit\u00e0 formula_4. formula_1 sar\u00e0 definita nel modo seguente:\ndove formula_7 denota il punto in cui la particella ha velocit\u00e0 pari a zero, ad un certo istante formula_8, formula_9 il punto in cui la particella ha velocit\u00e0 formula_10, all'istante formula_11, e formula_12 rappresenta il lavoro elementare fatto dalla forza formula_13 nello spostare la particella di formula_14, dal punto formula_15 al punto formula_16. \nPer il II principio della dinamica, si ha formula_17, dove formula_18 \u00e8 la quantit\u00e0 di moto della particella.\nNe segue:\nCalcolando esplicitamente l'energia cinetica grazie alle propriet\u00e0 di linearit\u00e0 e simmetria del prodotto scalare standard, si ha\nAbbiamo cos\u00ec ottenuto una forma quadratica operando le sostituzioni\nIl risultato \u00e8 davvero notevole se si pensa alla generalit\u00e0 da cui si \u00e8 partiti nella trattazione: \u00e8 bastato fornire alcune condizioni di regolarit\u00e0 (di norma verificate nel caso di condizioni fisiche) per ottenere una formula che amplia quella di uso comune. Nel caso in cui si tratti di particella libera, perci\u00f2, possiamo scrivere immediatamente la lagrangiana:\nformula_22\nmentre l'eventuale presenza di energia potenziale formula_24 dipendente dalla sola posizione, non fa altro che aggiungere un termine:\nUn'altra caratteristica interessante discende dal considerare cambiamenti di coordinate indipendenti dal tempo: in questi casi l'energia cinetica diventa semplicemente un caso particolare di quella gi\u00e0 trovata sopra\nma dato che i versori coordinati dello spazio delle configurazioni sono per definizione\ni coefficienti formula_28 costituiscono una matrice quadrata che rappresenta il prodotto scalare rispetto alla base coordinata scelta.\nLa naturale estensione a un sistema costituito da pi\u00f9 punti viene eseguita assegnando a ognuno di essi un vettore velocit\u00e0 e un vettore posizione: quindi per formula_29 particelle libere vengono prodotti formula_30 vettori, ciascuno di formula_31 coordinate e poi si procede come si \u00e8 fatto per la particella singola, ottenendo il risultato che l'energia cinetica totale \u00e8 la somma delle energie cinetiche delle singole particelle:\nMeccanica relativistica.\nNella meccanica relativistica di Einstein (impiegata particolarmente nelle velocit\u00e0 prossime alla velocit\u00e0 della luce) la massa \u00e8 sempre costante, ma il lavoro necessario a portare a una velocit\u00e0 \"v\" una particella di massa (propria) \"m\" inizialmente in quiete non dipende dal quadrato della velocit\u00e0 come nel caso classico, anzi diverge per formula_33. Posti:\nil lavoro \"W\" necessario per accelerare una particella di massa \"m\" inizialmente in quiete fino a una velocit\u00e0 \"v\" \u00e8 pari a:\nin cui formula_40 \u00e8 il fattore di Lorentz:\nEspandendo in serie di Taylor per piccoli formula_42:\nLo sviluppo in serie rende evidente che per valori piccoli della velocit\u00e0 formula_10 tutti i termini superiori al primo sono trascurabili e la serie assume il valore\nche, tenendo conto della velocit\u00e0 iniziale nulla, \u00e8 proprio l'espressione del teorema dell'energia cinetica in meccanica classica. La formula di Einstein generalizza quindi l'energia cinetica alle alte velocit\u00e0.\n\u00c8 immediato dallo sviluppo in serie notare che quando formula_10 tende a 0 il rapporto tra l'energia cinetica relativistica e quella newtoniana data da formula_47 si approssima a 1:\nLa teoria della relativit\u00e0 afferma che l'energia cinetica di un oggetto tende all'infinito per velocit\u00e0 che si avvicinano alla velocit\u00e0 della luce, e diventa pertanto impossibile accelerare il corpo fino a raggiungere tale velocit\u00e0. In altri termini la velocit\u00e0 della luce non pu\u00f2 essere raggiunta da alcun corpo materiale mediante accelerazione."}
{"id": "47615", "revid": "123494699", "url": "https://it.wikipedia.org/wiki?curid=47615", "title": "Energia potenziale gravitazionale", "text": "In meccanica classica, e specificamente nella teoria newtoniana della gravitazione, l'energia potenziale gravitazionale \u00e8 l'energia potenziale relativa alla forza di attrazione gravitazionale fra masse.\nCostituisce un esempio di potenziale scalare.\nDefinizione.\nLa forza gravitazionale newtoniana che un corpo di massa formula_1 esercita su un corpo di massa formula_2 (puntiformi o corpi rigidi con densit\u00e0 a simmetria sferica) \u00e8 data da:\ndove formula_4 \u00e8 la costante di gravitazione universale, formula_5 il vettore congiungente formula_1 con formula_2, formula_8 il relativo versore ed formula_1 \u00e8 posto per semplicit\u00e0 nell'origine del sistema di riferimento, cos\u00ec che sia formula_10. Il lavoro che un agente esterno deve compiere per spostare il corpo di massa \"formula_2\" dal punto \"formula_12\" al punto \"formula_13\", distanti dall'origine rispettivamente \"formula_14\" e \"formula_15\", ovvero l'opposto del lavoro compiuto dalle forze del campo gravitazionale tra gli stessi due punti, \u00e8:\n\u00c8 fondamentale notare che il lavoro non dipende dal percorso, ma solo dalle posizioni di partenza e arrivo del corpo, n\u00e9 dalla velocit\u00e0 con cui \u00e8 percorso, il che significa che siamo in presenza di un campo di forze conservative (essendo la forza centrale), ossia che formula_17 \u00e8 un differenziale esatto: formula_18. In tal caso torna utile introdurre il concetto di energia potenziale gravitazionale formula_19 in base alla seguente definizione: l'energia potenziale gravitazionale formula_20 rispetto a un punto di riferimento formula_21 arbitrariamente scelto di una massa formula_2 posizionata in un punto formula_12 \u00e8 il lavoro esterno compiuto nello spostamento di formula_2 dal punto di riferimento formula_21 al punto formula_12, ovvero l'opposto del lavoro compiuto dalle forze del campo gravitazionale tra gli stessi due punti:\nEssendo formula_21 scelto arbitrariamente, \u00e8 possibile e conveniente porlo a distanza infinita dal centro del sistema di riferimento, cos\u00ec da ottenere la seguente espressione, sempre negativa e decrescente (crescente in modulo) per distanze avvicinantesi alla sorgente del campo:\nQuesta \u00e8 l'energia potenziale gravitazionale del corpo di massa formula_2 quando \u00e8 posto nel punto formula_12, ed \u00e8 l'opposto del lavoro compiuto dalle forze del campo gravitazionale sulla massa formula_2 quando questa viene spostata dall'infinito ad formula_12, oppure il lavoro positivo compiuto da una pari forza esterna per portare la massa formula_2 da \"fuori dal campo\", ossia dall'infinito, ad formula_12. Da ci\u00f2 risulta:\nil che significa che nel campo gravitazionale il lavoro compiuto dalle forze del campo su un corpo di massa formula_2 che si sposta da formula_12 a formula_13 \u00e8 pari all'opposto della differenza di energia potenziale di formula_2 nei punti formula_12 e formula_13 (il che non \u00e8 una prerogativa del campo gravitazionale, ma \u00e8 una caratteristica di ogni campo di forze conservative).\nSi noti come l'energia potenziale di formula_2 in una generica posizione sia una funzione della distanza formula_44 di formula_2 da formula_1:\nIntroducendo il concetto di potenziale, come energia potenziale normalizzata alla massa sonda formula_2 unitaria:\nSi noti come il potenziale sia una caratteristica dei punti del campo, e non dipende dalla eventuale massa posizionata in esso.\nVarr\u00e0:\nOsservazioni:\nCorpi a simmetria sferica.\nVige un teorema fondamentale per i corpi a simmetria sferica: nella versione \"dedicata\" alla forza di gravit\u00e0 esso afferma che \"una massa estesa dotata di simmetria sferica genera al suo esterno lo stesso campo gravitazionale generato da un oggetto puntiforme di pari massa disposto al centro della sfera\". A causa della stessa forma delle funzioni delle forze elettriche e gravitazionali, lo stesso teorema si applica quasi identicamente in elettrostatica.\nIl teorema del flusso di Gauss implica la possibilit\u00e0 di modellizzare, con buona approssimazione, la forza che un pianeta (o una stella, o un qualunque oggetto a simmetria sferica) esercita su un corpo nel suo campo gravitazionale come se la sorgente del campo fosse puntiforme, e di usare quindi le classiche formule della forza e dell'energia potenziale anche nel caso di corpi estesi radialmente simmetrici.\nCorpi vicini alla superficie terrestre.\nPer corpi vicini alla superficie terrestre (entro la decina di km da terra) \u00e8 possibile approssimare l'accelerazione gravitazionale con il suo sviluppo di Taylor all'ordine 0, cio\u00e8 con il valore costante \"g\" che la forza assume sulla superficie terrestre.\nPoniamoci in un sistema di riferimento cartesiano (formula_59), con formula_60 versore dell'asse formula_61. La superficie terrestre si trova, per definizione, ad un raggio terrestre \"formula_62\" di distanza dal centro della Terra; naturalmente sia l'accelerazione di gravit\u00e0 che il raggio terrestre sono quantit\u00e0 medie. Otteniamo:\ndove formula_64; il termine formula_65 indica i termini dello sviluppo dipendenti dalla distanza dal centro della terra, e viene trascurato.\nIntegrando si ricava l'energia potenziale:\nda cui la funzione potenziale:\nSi noti come, diversamente dal caso generale, l'energia potenziale cresca, in modulo, all'aumentare della distanza dalla sorgente del campo, ovvero della quota formula_61. In questo caso, ponendo a formula_53 la costante, si rende nulla l'energia potenziale alla quota di riferimento \"formula_70\". Diversamente, si pu\u00f2 scegliere come punto a energia potenziale nulla formula_71, giungendo a:\nformula_72."}
{"id": "47619", "revid": "245802", "url": "https://it.wikipedia.org/wiki?curid=47619", "title": "Pippo e la fattucchiera", "text": "Pippo e la fattucchiera \u00e8 una storia a fumetti Disney di Luciano Bottaro, pubblicata per la prima volta sulle pagine del \"Topolino\" n.236 del 5 giugno del 1960.\nTrama.\nNocciola le prova tutte: lo fa volare sulla sua scopa, Belzeb\u00f9, fa comparire un minaccioso drago nel salotto di Pippo, quindi lo fa inseguire da un mostro terribile, prova a farlo parlare con lo Stregatto, quindi fa volare la sua scassatissima auto e poi lo porta alla tavola del Cappellaio Matto e della Lepre Marzolina, senza risparmiargli il resto del Paese delle Meraviglie. Ultima speranza sembra quella di portarlo al paese delle streghe, per farlo assistere ad un \"sabba\", ma nemmeno questo funziona. Anzi, Pippo si ambienta cos\u00ec bene che solidarizza per giunta con i mostri di Nocciola. Tornati a Topolinia, Nocciola si rivolge ad uno psichiatra, che dopo averne ascoltato i problemi, si offre per convincere Pippo dell'esistenza delle streghe. Alla fine, per\u00f2, i due si allontaneranno ripetendo in coro:\nModifiche.\nLa ristampa della storia, apparsa nel luglio 1989 sul numero 40 de \"I Grandi Classici Disney\" mostra sostanziali e spesso inopportune modifiche ai dialoghi originali. L'ultima vignetta, che esalta la sconfitta della scienza e della magia nei confronti di Pippo, vede infatti Nocciola e lo psichiatra recitare insieme una poesia improbabile e fuori luogo:\n\"Moltissima simpatia... anche quel giorno infatti, Anacleto giocava in giardino...\""}
{"id": "47622", "revid": "2249", "url": "https://it.wikipedia.org/wiki?curid=47622", "title": "10base2", "text": ""}
{"id": "47623", "revid": "2249", "url": "https://it.wikipedia.org/wiki?curid=47623", "title": "10base5", "text": ""}
{"id": "47630", "revid": "33689", "url": "https://it.wikipedia.org/wiki?curid=47630", "title": "Djet", "text": "Biografia e regno.\nManetone afferma che durante il regno di questo sovrano si sia verificata una grande carestia ma la Pietra di Palermo, che riporta i livelli di piena del Nilo (circostanza strettamente legata alla scarsezza o abbondanza di produzione agricola), \u00e8 rotta proprio in corrispondenza del regno di Djet.\nDurante il suo regno venne effettuata una grande spedizione commerciale in Egitto Orientale, nel Mar Rosso, con lo scopo di occupare alcune miniere.\nIn base alla scarsit\u00e0 di elementi nella documentazione archeologica, fatto che potrebbe indicare una minor importanza di questo sovrano rispetto ad altri della I dinastia, molti studiosi ritengono che la durata del regno di Djet sia da valutare tra i cinque ed i dieci anni a differenza di quanto sembra attribuirgli Manetone, ossia 42 anni.\nDi Djet si conosce, con sicurezza, la sepoltura nella necropoli di Umm el-Qa'ab, nei pressi di Abido, (tomba Z) mentre quella che per tradizione gli viene associata a Saqqara \u00e8 probabilmente la mastaba di un alto funzionario della corte.\nRegina principale di questo sovrano fu la sorellastra Mer(it)neith, reggente in nome del figlio Den dopo la morte di Djet."}
{"id": "47637", "revid": "91703113", "url": "https://it.wikipedia.org/wiki?curid=47637", "title": "Commentarius (Giulio Cesare)", "text": "I Commentarii (nella forma singolare \"Commentarius\") sono un gruppo di opere che la filologia attesta\nal generale e politico Gaio Giulio Cesare durante le sue campagne militari. Si tratta di opere a stampo storiografico - etnografico basate sulle varie battaglie intraprese da Cesare contro i popoli conquistati (Africani-Galli), sia di stampo didattico e descrittivo riguardo agli usi e ai costumi di tali popolazioni. Eccezione fatta per il \"De bello civili\", riguardante la guerra di Cesare contro Pompeo Magno.\nLe due opere in commentario maggiori di Cesare sono i Commentarii de bello Gallico (\"La guerra gallica\") e i Commentarii de bello civili (\"La guerra civile\"), ambedue incluse nel \"Corpus Caesarianum\", raccolta di tutte le opere di Cesare curata dall'amico e luogotenente Aulo Irzio. L'opera include inoltre i titoli delle campagne minori di Cesare : \"Anticato\", \"Bellum Africum\", \"Bellum Alexandrinum\", \"Bellum Hispaniense\".\nSignificato del termine.\nCon il termine Commentarius (\"commentario\") veniva al tempo dell'antica Roma indicato un tipo di narrazione intermedio fra la raccolta dei materiali grezzi e la loro elaborazione in forma letteraria, arricchita con gli ornamenti stilistici e retorici tipici della vera e propria storiografia. Il commentario avrebbe dovuto fornire materiale agli storici. Inoltre, solitamente, questo era scritto da generali che, tornando dalla guerra, dovevano esporre al senato e/o al pubblico i fatti visti e sentiti.\nCesare prese spunto da questa forma di trattazione storica ed etnografica per scrivere il corso delle sue campagne militari con intenti propagandistici e didattici per i Romani.\nOpere.\n\"De bello gallico\".\nDescrizione in otto libri della campagna militare in Gallia dal 58 al 51 a.C., narrata in maniera minuziosa e in terza persona, rappresentando il \"Cesare\", come protagonista assoluto delle vicende. La prima parte narra lo scontro tra gli Elvezi e Germani, passando successivamente alla ribellione dei popoli di Aquitania, sino all'arrivo nel 53 in Britannia. Il successivo ritorno in Gallia \u00e8 dovuto alle ribellioni capitanate da Vercingetorige, contro cui Cesare si fronteggia, distruggendo Avarico. L'opera \u00e8 stata concepita come uno slogan promozionale dell'operato di Cesare, con un accento fortemente patriottico e autocelebrativo, nonch\u00e9 una sorta di diario necessario per la conoscenza dei popoli barbari attigui all'Italia, affinch\u00e9 potessero essere conquistati, cos\u00ec come dimostra una chiara descrizione di divagazione sugli usi e i costumi dei Galli.\n\"De bello civili\".\nNarrazione in tre libri della guerra civile tra Cesare e Pompeo scoppiata dal 48, che si protrarr\u00e0 fino al 47, con la sconfitta di Pompeo a Farsalo. Cesare qui dichiara il suo intento di pacificatore, nonch\u00e9 protettore definitivo di Roma e del senato, nonch\u00e9 della sua autocelebrazione, consistente nella \"clementia Caesaris\" verso i nemici. Cesare dimostra come il senato e lo stesso Pompeo abbiano ecceduto e abusato dei loro poteri per contrastare un fenomeno di assolutismo del comando, che Cesare voleva assumere a Roma, in qualit\u00e0 di dittatore a vita, essendo ormai la vecchia Repubblica corrotta e impotente.\nCommentari cesariani minori.\nSono operette del cosiddetto \"Corpus Caesarianum\", riguardanti le campagne militari di Cesare dal 47 al 45 a.C. contro le resistenze dei pompeiani in Africa, Spagna. La descrizione \u00e8 molto dettagliata, sebbene manchi dello stile tipico di Cesare sulla costruzione con termini militari, ma in cui il periodo \u00e8 costruito tecnicamente sulla consecutio temporum.\nVerso la \"Historia\".\nCesare intendeva inserirsi in tale tradizione: sia Cicerone (col \"Brutus\"), sia Irzio - nella prefazione al libro ottavo del \"De bello Gallico\" cesariano, parlano dei \"Commentarii\" di Cesare come di opere composte per offrire ad altri storici il materiale sul quale impiantare la propria narrazione, pur affermando che nessuno avrebbe potuto riscrivere quanto Cesare gi\u00e0 aveva detto con ineguagliabile semplicit\u00e0. In realt\u00e0, l'opera di Cesare sotto la veste dimessa del commentario, si avvicina all'\"historia\".\nLo dimostrano la drammatizzazione di certe scene e il ricorso ai discorsi diretti. Cesare usa un'ammirevole sobriet\u00e0 nel conferire al proprio racconto efficacia drammaticit\u00e0, evitando gli effetti grossolani e plateali e soprattutto i pesanti fronzoli retorici: in questa direzione va anche l'uso della terza persona, che distacca il protagonista e lo pone come personaggio autonomo sul teatro della storia.\nLa veridicit\u00e0 di Cesare.\nLo stile molto semplice dei \"Commentarii\" cesariani, il rifiuto degli abbellimenti retorici tipici dell'\"historia\" e la riduzione del linguaggio valutativo contribuiscono al tono apparentemente oggettivo e impassibile della narrazione cesariana, anche se \u00e8 indubbia la connessione dei \"Commentarii\" con la lotta politica dell'ultima fase della Roma repubblicana. Questa correlazione \u00e8 comunque pi\u00f9 immediata nel \"De bello civili\" (che narra della lotta tra Cesare e Pompeo) che non nel \"De bello Gallico\". In ambedue le opere la presenza di procedimenti di deformazione \u00e8 comunque innegabile, non si tratta per\u00f2 mai di falsificazioni, bens\u00ec di omissioni pi\u00f9 o meno rilevanti: Cesare attenua, insinua, ricorre a lievi anticipazioni o posticipazioni e dispone le argomentazioni in modo da giustificare i propri insuccessi.\nNel \"De bello Gallico\", Cesare sottolinea le esigenze difensive che lo hanno spinto a intraprendere la guerra, senza esaltare la sottomissione della Gallia. Era del resto consuetudine consolidata presentare le guerre di conquista come necessarie a proteggere lo Stato romano e i suoi alleati da pericoli provenienti da oltre confine. Oltre che ai romani, Cesare si rivolge all'aristocrazia gallica per assicurarle la propria protezione contro i facinorosi che, sotto gli sbandierati ideali d'indipendenza, celano l'aspirazione alla tirannia.\nNel \"De bello civili\" Cesare sottolinea come la sua azione si sia sempre mossa nell'ambito della legalit\u00e0 e delle leggi di Roma, presentandosi quindi come un moderato, dal quale non ci si devono certo attendere eccessi rivoluzionari.\nIn ambedue le opere, egli mette in luce le proprie capacit\u00e0 d'azione militare e politica. La \"fortuna\", intesa come sorte, serve a spiegare cambiamenti repentini di situazione, un fattore imponderabile che talora aiuta anche i nemici di Cesare e che quindi sfugge alle capacit\u00e0 di previsione e di controllo razionale dell'uomo.\nCesare cerca infatti di spiegare gli avvenimenti secondo cause umane e naturali, di coglierne lucidamente la logica interna e non fa mai ricorso all'intervento delle divinit\u00e0.\nLe teorie linguistiche di Cesare.\nQuintiliano e Tacito espressero giudizi entusiasti sulle orazioni di Cesare attualmente perdute. In un passo del \"Brutus\", Cicerone sembra contrapporre lo stile scarno dei \"Commentarii\" a quello delle orazioni, cui non avrebbero fatto difetto gli ornamenti retorici. Probabilmente lo stile oratorio di Cesare si manteneva in equilibrio tra l'asianesimo e l'atticismo. Cicerone riconosce che Cesare ag\u00ec da \"purificatore\" della lingua latina, correggendo un uso difettoso e corrotto con un uso puro e irreprensibile.\nCesare espose le proprie teorie linguistiche nei tre libri del \"De anal\u00f2gia\", composti nel 54 a.C. e dedicati a Cicerone, che certo non condivideva quelle teorie. Dal trattato, di cui sono rimasti solo pochi frammenti, emergeva l'opzione per un trattamento razionale del latino. Cesare poneva a base dell'eloquenza l'accorta scelta delle parole: il criterio fondamentale doveva essere la \"analogia\", cio\u00e8 la selezione razionale e sistematica, contrapposta alla \"anomalia\", ovvero l'accettazione delle consuetudini acquisite dal \"sermo cotidianus\" (\"linguaggio quotidiano\").\nCesare limitava la selezione alle parole gi\u00e0 nell'uso e consigliava di fuggire le parole strane e inusitate. \u00c8 evidente la coerenza di queste prescrizioni con lo stile asciutto e preciso dei \"Commentarii\". L'analogismo di Cesare \u00e8 ricerca della semplicit\u00e0, dell'ordine e, soprattutto, della chiarezza, alla quale talora egli arrivava a sacrificare l'eleganza. Cicerone riconobbe la grandezza dei \"Commentarii\", ma nel complesso le teorie linguistiche di Cesare non potevano certo trovarlo consenziente.\nIl giudizio che Cicerone espresse sui \"Commentarii\" di Cesare appare tanto pi\u00f9 importante se si considera la profonda differenza di stile che separa la forma della scrittura cesariana da quella ciceroniana. L'eleganza essenziale e il periodare ordinato e regolare fecero s\u00ec che nei secoli i testi di Cesare fossero utilizzati per un fine didattico"}
{"id": "47643", "revid": "120450294", "url": "https://it.wikipedia.org/wiki?curid=47643", "title": "Anthem", "text": "Anthem \u00e8 una parola inglese che designa un tipo di composizione di musica vocale, in uso nella lingua inglese e deriva dalla parola \"antiphon\".\nMolti \"anthem\" sono tuttora inclusi durante l'Incoronazione del Re d'Inghilterra. I testi degli \"anthem\" sono generalmente tratti dalla Bibbia, da collette o da altre parti della liturgia. \nAnche se si pu\u00f2 assimilare al mottetto europeo, essendo entrambi composti di parti corali, tuttavia gli \"anthem\" sono una forma musicale essenzialmente inglese che ha avuto uno sviluppo proprio.\nHa una struttura simile al canto alternato.\nI primi esempi di tale forma musicale furono durante il periodo elisabettiano redatti da William Byrd, Thomas Tallis e altri che non vennero menzionati nel Book of Common Prayer fino al 1662, anno in cui venne aggiunta una sezione per far tributo a questi musicisti.\nEsistono due tipi di \"anthem\": il full anthem, che era diviso in quattro parti esclusivamente corali con la caratteristica imitativa del contrappunto, e il verse anthem, con alternanza di parti per solista e coro. \nFra i pi\u00f9 importanti musicisti che hanno composto questo genere di musica sono da ricordare Orlando Gibbons, John Blow, Thomas Weelkes, Henry Purcell, Georg Friedrich H\u00e4ndel e, in tempi pi\u00f9 recenti, Igor Stravinskij."}
{"id": "47659", "revid": "486946", "url": "https://it.wikipedia.org/wiki?curid=47659", "title": "Power Mac G4 (Quicksilver 2002)", "text": ""}
{"id": "47660", "revid": "486946", "url": "https://it.wikipedia.org/wiki?curid=47660", "title": "Power Mac G4 (Mirrored Drive Doors)", "text": ""}
{"id": "47661", "revid": "486946", "url": "https://it.wikipedia.org/wiki?curid=47661", "title": "Power Mac G4 (FireWire 800)", "text": ""}
{"id": "47662", "revid": "486946", "url": "https://it.wikipedia.org/wiki?curid=47662", "title": "Power Mac G4 (Quicksilver)", "text": ""}
{"id": "47663", "revid": "124261203", "url": "https://it.wikipedia.org/wiki?curid=47663", "title": "George Gershwin", "text": "Considerato l'iniziatore del musical statunitense, la sua opera spazia dalla musica colta al jazz. Era anche noto come uno dei pi\u00f9 famosi artisti musicali durante la prima guerra mondiale.\nLe composizioni di Gershwin hanno attraversato i generi blues e musica classica, e le sue melodie pi\u00f9 popolari sono ampiamente conosciute. Tra le sue opere pi\u00f9 note ci sono le composizioni orchestrali \"Rapsodia in blu\" (1924) e \"Un americano a Parigi\" (1928), cos\u00ec come l'opera \" Porgy and Bess\" (1935).\nHa scritto la maggior parte delle sue opere vocali e teatrali, tra cui pi\u00f9 di una dozzina di spettacoli teatrali della Broadway, in collaborazione con suo fratello maggiore, il paroliere Ira Gershwin. George Gershwin compose musica sia per Broadway, sia per le sale da concerto europee, cos\u00ec come per il grande pubblico che ha portato la sua opera ad un pubblico ancora pi\u00f9 ampio. Le sue composizioni sono state utilizzate in numerosi film e in televisione, e molte sono diventate standard jazz registrati in numerose varianti. Innumerevoli i cantanti e musicisti che hanno registrato le canzoni di Gershwin.\nBiografia.\nLe origini.\nGershwin nacque a Brooklyn il 26 settembre 1898 da genitori emigrati ebrei di origine ucraina e lituana. Il padre Moishe cambi\u00f2 il suo nome in \"Morris Gershwin\" qualche tempo dopo essere emigrato da San Pietroburgo. Quattro anni dopo l'emigrazione conobbe un'altra immigrata russa, Rose Bruskin, e la spos\u00f2. Gershwin cambi\u00f2 il suo nome in \"George\" dopo essere diventato un musicista professionista.\nGershwin era il secondo di quattro figli. Cominci\u00f2 a interessarsi alla musica all'et\u00e0 di dieci anni, quando inizi\u00f2 a suonare, senza metodo, il pianoforte. La prima persona della famiglia che cominci\u00f2 a guadagnare con la musica fu Frances, sorella di George, che per\u00f2 rinunci\u00f2 alle promesse del ballo e del canto per diventare una moglie e una madre rispettabile (a quei tempi era ancora ritenuto sconveniente che una donna sposata si dedicasse ad attivit\u00e0 ricreative).\nGershwin prese lezioni di pianoforte solo per due anni in maniera molto dilettantistica, senza particolari cure accademiche, cercando di riprodurre le melodie che sentiva ai concerti per orchestra e studiando il metodo classico dei grandi maestri europei.\nTin Pan Alley.\nA 15 anni George lasci\u00f2 la scuola e trov\u00f2 il suo primo lavoro: per quindici dollari a settimana, doveva eseguire al pianoforte gli spartiti di nuova pubblicazione per i clienti della Jerome H. Remick and Co., un'azienda della fiorente industria musicale newyorkese, allora nota come Tin Pan Alley.\nLa sua prima canzone pubblicata fu \"When You Want 'Em You Can't Get 'Em\", che non riscosse successo immediato ma vendette comunque bene. Cos\u00ec, nel 1916, a diciotto anni, Gershwin cominci\u00f2 a comporre canzoni per i musical di Broadway, ricavandone 35 dollari a settimana.\nNel 1917 il ragtime \"Rialto Ripples\" ottenne un discreto riscontro commerciale, ma nel 1919 fu \"Swanee\" la sua prima canzone a riscuotere un successo nazionale, dopo essere \nstata inclusa da Al Jolson nel musical \"Sinbad\" di Sigmund Romberg. Nel gennaio 1920 lo stesso Jolson la registr\u00f2 per Columbia Records. Il disco rimase per 18 settimane in testa alle classifiche di vendita, mentre lo spartito tocc\u00f2 la tiratura-record di un milione di copie.\nContemporaneamente, George incise brani per pianoforte, di sua composizione o non. In questo periodo us\u00f2 diversi pseudonimi, finch\u00e9 non si focalizz\u00f2 sul definitivo George Gershwin.\nDal 1920 al 1925 Gershwin scrisse musica per \"George White's Scandals\" e fu proprio durante questo periodo che il \"re del jazz sinfonico\", Paul Whiteman, gli chiese di scrivere un'opera con tutti i caratteri del jazz sinfonico, adatta alla sua orchestra.\nNel 1924, assieme al fratello Ira, collabor\u00f2 ad un musical teatrale di successo intitolato \"Lady, Be Good\", che fu seguito da molti altri fino al 1931 anno nel quale realizz\u00f2 \"Of Thee I Sing\", andato in scena il 26 dicembre al Music Box Theatre per Broadway per la regia di George S. Kaufman con Lois Moran, Victor Moore e George Murphy arrivando a 411 recite e che valse al fratello Ira il Premio Pulitzer per la drammaturgia.\nViaggi\u00f2 in Europa ed in America per poi morire successivamente ad Holliwood 11 luglio 1937.\n\"Rhapsody in Blue\".\nGeorge compose un'operetta dal titolo \"Blue Monday\", che gli valse l'attenzione di Paul Whiteman, uno dei \"premi\u00e8r\" pi\u00f9 importanti dell'epoca, il quale gli commission\u00f2 un'opera jazzistica per orchestra da eseguire all'Aeolian Hall di New York. Era il 1924 e si dice che, in meno di tre settimane, Gershwin compose il suo lavoro pi\u00f9 apprezzato: \"Rhapsody in Blue\", per pianoforte e orchestra. Eseguita per la prima volta il 12 febbraio 1924, la composizione combina cinque melodie differenti e alterna il linguaggio classico a quello jazzistico.\nGershwin aveva maturato l'idea per una composizione del genere mentre andava a Boston in treno per la prima di una sua commedia musicale. La consegn\u00f2 a Whiteman senza averla ancora ultimata e mentre Ferde Grof\u00e9 preparava l'orchestrazione l'autore provvedeva agli ultimi ritocchi. Avrebbe voluto ancora cambiare qualcosa ma Whiteman diede inizio alle prove; dopo la prima il direttore esclam\u00f2: \u00abDiavolo, pensava di poterla migliorare ancora?\u00bb\n Fa anche da colonna sonora ad un episodio del film animato della Disney, Fantasia 2000.\nNel 1926 scrive le musiche per il musical \"Tip-Toes\" che ha la prima assoluta al Liberty Theatre per Broadway con Allen Kearns e Jeanette MacDonald il 28 dicembre arrivando a 192 recite e dal 31 agosto 1926 al Winter Garden Theatre di Londra con Kearns arriva a 182 recite.\nIn questo periodo Gershwin cominci\u00f2 a intrattenere una relazione piuttosto stabile con una compositrice dell'epoca, Kay Swift. Il musical di successo \"Oh, Kay!\" di Gershwin ha preso il suo nome. Si dice che George la consultasse spesso per chiederle pareri riguardo alle sue canzoni.\nNel 1927 \u00e8 la volta del successo di \"Funny Face\", nel 1928 del musical \"Rosalie\" insieme a Sigmund Romberg che ha la prima assoluta al New Amsterdam Theatre per Broadway con Marilyn Miller e Frank Morgan il 10 gennaio arrivando a 335 recite promuovendo Rosalie con musiche di Cole Porter e nel 1930 \"Strike Up the Band\" va in scena al Times Square Theatre per Broadway con Blanche Ring dal 14 gennaio arrivando a 191 recite.\nNel 1932 suona al pianoforte nella prima esecuzione assoluta nella Symphony Hall di Boston della Rapsodia n. 2 \"Manhattan Rhapsody\" per pianoforte e orchestra di sua composizione diretta da Sergej Kusevickij.\nIl periodo europeo.\nNel 1928 George e Ira, suo fratello, si stabilirono per un breve periodo a Parigi, dove George si dedic\u00f2 principalmente allo studio della composizione. Numerosi compositori, tra i quali anche Maurice Ravel, rifiutarono per\u00f2 di insegnare loro, temendo che il rigore della classicit\u00e0 potesse reprimere la sfumatura jazz di Gershwin.\nMentre era in Europa Gershwin scrisse \"Un americano a Parigi\", un'opera che inizialmente, alla sua prima esecuzione alla Carnegie Hall il 13 dicembre 1928, ottenne un successo non globale, ma che poi si trasform\u00f2 in uno standard. Poco tempo dopo si stanc\u00f2 della scena musicale europea e torn\u00f2 negli Stati Uniti.\nIn quel periodo Gershwin scrisse anche altri musical, come \"Girl Crazy\" che dal 14 ottobre 1930 va in scena all'Alvin Theatre per Broadway con Ginger Rogers, Allen Kearns e Ethel Merman arrivando a 272 recite, che conteneva canzoni celeberrime come \"I Got Rhythm\" e \"Embraceable You\" (che nella versione di Billie Holiday del 1944 viene premiata con il Grammy Hall of Fame Award 2005) che promossero Girl Crazy.\n\"Porgy and Bess\".\nLa composizione pi\u00f9 ambiziosa di Gershwin resta comunque \"Porgy and Bess\", uno dei pochi esempi moderni di melodramma, andata in scena per la prima volta il 30 settembre 1935 a Boston. Con lo stile generale della commedia, quest'opera contiene alcune delle arie pi\u00f9 famose di Gershwin, prima fra tutte \"Summertime\", con testo di Ira Gershwin e DuBose Heyward.\n\"Porgy and Bess\" \u00e8 tuttora generalmente considerata la pi\u00f9 grande opera americana del XX secolo, sia per le sue innovazioni (i personaggi sono quasi tutti neri) che per la qualit\u00e0 dei brani che presenta.\nIl principale motivo per cui le composizioni di Gershwin sono ancora apprezzate \u00e8, infatti, la loro trasversalit\u00e0: combinano elementi che dimostrano grandi conoscenze delle tecniche classiche, come una fuga e vari cambi di tonalit\u00e0, con le sonorit\u00e0 tipiche della musica popolare e, in particolare, del jazz.\nHollywood e la morte.\nGershwin ricevette solo una nomination all'Oscar per una canzone che scrisse insieme al fratello Ira, \"They Can't Take That Away from Me\", tratta dallo show \"Voglio danzar con te\" (\"Shall We Dance?\", 1937).\nNel 1936 si trasfer\u00ec a Hollywood per comporre colonne sonore. La sua celebrit\u00e0 ormai toccava le vette del firmamento musicale, anche se adesso era costretto a dividerla con gli altri grandi musicisti del tempo, Cole Porter e Irving Berlin.\nFrequent\u00f2 anche la famosa attrice Paulette Goddard.\nGi\u00e0 all'inizio del 1937 Gershwin cominci\u00f2 ad avvertire i sintomi di quello che si riveler\u00e0 un tumore al cervello: mal di testa lancinanti e una costante impressione di avvertire odore di gomma bruciata. Sul set di \"The Goldwyn Follies\", l'11 luglio 1937 Gershwin si accasci\u00f2 al suolo. Mor\u00ec al Cedars of Lebanon Hospital (ora Cedars-Sinai Medical Center) dopo un inutile intervento d'urgenza all'et\u00e0 di 38 anni. Per ironia della sorte, anche il suo idolo Maurice Ravel mor\u00ec 5 mesi dopo, durante un intervento simile al cervello.\nSecondo le lettere di Fred Astaire alla sorella Adele, Gershwin mormorava il nome di Astaire quando mor\u00ec.\nAi solenni funerali tenutisi il 15 luglio 1937 presso la sinagoga Emanu-El di New York partecip\u00f2 una folla di oltre 4500 persone, assieme al sindaco di New York Fiorello La Guardia e a numerose personalit\u00e0 della politica e della cultura newyorkese.\nNel 2005 il \"Guardian\" stil\u00f2 una stima dei guadagni accumulati da Gershwin e stabil\u00ec che George sia stato il pi\u00f9 ricco compositore di tutti i tempi. Gershwin fu introdotto nella Long Island Music Hall of Fame nel 2006. Gli \u00e8 stato intitolato il George Gershwin Theatre di Broadway.\nL'opera.\nGershwin compose pi\u00f9 di 700 brani, la maggior parte dei quali assieme a Ira. Possiamo limitarci a fornire un quadro completo delle categorie di composizione musicale esplorate dal compositore e segnare le maggiori opere.\nInfluenze e eredit\u00e0.\nInfluenze.\nL'opera di Gershwin \u00e8 fortemente influenzata dai compositori francesi del tardo XIX secolo, come Claude Debussy e lo stesso Maurice Ravel. Anche l'influenza di Scott Joplin, compositore di colore e padre del ragtime, appare netta in alcune sue composizioni. In particolare il \"Concerto in Fa\" di Gershwin fu fortemente criticato perch\u00e9 troppo simile alle opere di Debussy. Comunque, la sua principale innovazione sta proprio nella combinazione di questi elementi classici (perfezione nello stile, rigidezza dello schema, ecc.) e dei ritmi e delle melodie jazz che erano gi\u00e0 fortemente radicate nella musica nera americana.\nOltre che ai compositori francesi, Gershwin si interess\u00f2 anche a Igor Stravinskij e Arnold Sch\u00f6nberg, quasi contemporanei. A Sch\u00f6nberg chiese addirittura lezioni di composizione.\nEredit\u00e0.\nL'eredit\u00e0 musicale che George Gershwin ha lasciato al mondo \u00e8 incalcolabile: rimane tutt'oggi uno dei grandi preferiti, sia delle orchestre che dei cantanti; lo stile \u00e8 molto sofisticato e pu\u00f2 essere tranquillamente preso come modello per insegnamenti; i temi dei musical sono tra i pi\u00f9 svariati; migliaia di artisti hanno cantato sue canzoni.\nNel 1959 Ella Fitzgerald ha pubblicato l'album \"Ella Fitzgerald Sings the George and Ira Gershwin Songbook\", composto solo dalle canzoni dei due fratelli. In quasi tutti gli di Frank Sinatra possiamo trovare almeno una canzone di Gershwin.\nSe si esamina dal punto di vista specificatamente compositivo, Gershwin ha influenzato enormemente tutti i compositori di musical venuti dopo di lui, e in particolare Cole Porter, Irving Berlin e Jerome Kern.\nNel 2007 la Library of Congress ha stabilito che il loro Premio per la canzone popolare fosse intitolato a George e Ira Gershwin. Riconoscendo i profondi effetti della musica popolare sulla cultura, il premio \u00e8 consegnato ogni anno a chi, nel corso della vita, si avvicini, raggiunga o superi gli standard di eccellenza in questo campo rappresentati dai fratelli Gershwin. Il premio \u00e8 stato consegnato per la prima volta a Paul Simon, il 1\u00ba maggio 2007.\nCinema.\nNel 1945 \u00e8 stato girato negli Stati Uniti un film biografico su George Gershwin dal regista Irving Rapper, con il titolo \"Rapsodia in blu\" (\"Rhapsody in Blue\"). La parte del protagonista/compositore \u00e8 stata interpretata dall'attore Robert Alda.\nVideogiochi.\nNel videogioco \"Flower, Sun, and Rain\" sono presenti alcune delle canzoni pi\u00f9 famose di Gershwin, come \"An American in Paris\", \"Rhapsody in Blue\", \"Cuban Overture\" e \"I Got Rhythm\". Inoltre, danno anche il titolo dei capitoli nel gioco."}
{"id": "47664", "revid": "486946", "url": "https://it.wikipedia.org/wiki?curid=47664", "title": "Power Mac G4 (Digital Audio)", "text": ""}
{"id": "47666", "revid": "834", "url": "https://it.wikipedia.org/wiki?curid=47666", "title": "Jacob Gershowitz", "text": ""}
{"id": "47668", "revid": "339392", "url": "https://it.wikipedia.org/wiki?curid=47668", "title": "IMac (USB 2.0)", "text": ""}
{"id": "47669", "revid": "124123", "url": "https://it.wikipedia.org/wiki?curid=47669", "title": "Kazushi Hagiwara", "text": "Lavora con i suoi assistenti, il gruppo Loud in School. Ha cominciato come assistente di Dirty Matsumoto, Izumi Matsumoto (autore di \"Kimagure Orange Road\") e Takeshi Okazaki (autore di \"Elementalors\"). Nei suoi lavori non si risparmiano citazioni a fumetti, anime, musica metal e abbondano le mescolanze di diversi stili di disegno.\nIl suo primo lavoro \u00e8 \"Binetsu Rouge\", del 1986. Dal 1987 inizia a disegnare \"Bastard!!\", storia di un futuro in rovina in cui uomini, demoni e altre creature lottano per la sopravvivenza. Oltre a \"Bastard!!\", Hagiwara ha lavorato solo su storie brevi come \"Bakuen Campus Guardress\".\n\"Bastard!! L'oscuro dio distruttore\" \u00e8 pubblicato in Italia da Planet Manga."}
{"id": "47670", "revid": "1149807", "url": "https://it.wikipedia.org/wiki?curid=47670", "title": "Bastard!!", "text": ", \u00e8 un manga di Kazushi Hagiwara, da cui sono state tratte anche una serie OAV e un'ONA.\nTrama.\nDopo quattrocento anni dalla caduta della civilt\u00e0, in un mondo ritornato al medioevo, ovunque \u00e8 guerra. Per salvare il regno di Meta-Likana, Tiara Nort Yoko, adolescente figlia del gran sacerdote Geo Nort Sort, fa tornare in vita il leggendario stregone Dark Schneider, che anni prima aveva tentato di conquistare il mondo alla testa di un esercito demoniaco e, prima di essere sconfitto, aveva pronunciato una formula magica che gli avrebbe permesso di ritornare in vita, ma il gran sacerdote riusc\u00ec a imprigionarlo nel corpo di Rusie Renren, un adolescente orfano allevato insieme a Yoko, gentile e servizievole. Dark Schneider ubbidisce a Yoko e aiuta il regno di Meta-Likana a difendersi dalle truppe di Kall-Su, che anni prima era alleato di Dark Schneider stesso. Lo scopo finale di Kall-Su \u00e8 di riportare in vita Anslasax, il leggendario dio distruttore, che 400 anni prima aveva devastato il mondo. Risorto il dio distruttore scoppia la guerra tra angeli, demoni e uomini e compaiono figure come Lucifero, Satana, il Messia e quattro arcangeli.\nAnslasax non \u00e8 altro che un angelo appartenente alla classe delle dominazioni (la storia della grande distruzione raccontata finora si rivela falsa), dopo essere stato sconfitto da Dark Schneider risorge rivelando la sua identit\u00e0, e permette cos\u00ec agli angeli di arrivare sulla terra, iniziando l'Apocalisse. Il mondo fantasy generato quattrocento anni prima non \u00e8 altro che un nuovo mondo voluto da Dio dopo che il nostro era stato distrutto dall'armageddon nel 1999, nel quale la maggior parte degli uomini e degli animali era morta e al quale hanno partecipato anche i demoni, guidati da Satana. Satana riusc\u00ed a sconfiggere Gabriel, Uriel, Rafael (gli angeli pi\u00f9 forti, all'epoca arcangeli poi promossi serafini), ma venne infine sconfitto da Micheal e rinchiuso all'inferno per mille anni, ma riuscir\u00e0 a uscirne dopo il nuovo arrivo degli angeli sulla Terra. Resta un mistero perch\u00e9 lo sterminio totale non si complet\u00f2, comunque in quel frangente nacque Dark Schneider, che si riveler\u00e0 essere l'Anticristo, incarnazione di Satana sulla terra. Satana e Lucifero sono due personaggi differenti, il primo \u00e8 identico a Dark Schneider nelle fattezze, il secondo a Rusie Renren; Lucifero era il capo degli angeli ma era scettico su alcuni piani di Dio dopo la creazione dell'uomo, che aveva dichiarato che quello era l'unico suo figlio riconosciuto; da qui un terzo degli angeli si ribella e ne nasce una guerra alla quale si uniscono anche i demoni, creature di un'altra dimensione; Lucifero e i suoi perdono e sono costretti a rifugiarsi all'inferno.\nDark Schneider \u00e8 morto quando Anslasax \u00e8 risorto come angelo, e si ritrova all'inferno dove incontra Satana che gli racconta la sua lotta contro Dio e che il creatore dell'universo \u00e8 un altro, che viene chiamato il Dio dei demoni, e che la sua memoria \u00e8 stata sigillata quattrocento anni prima. Incontra i sette angeli decaduti pi\u00f9 forti, guidati da Baalzebub e si scontra con Porno Diano. Successivamente \u00e8 sulla Terra dove \u00e8 in corso una guerra tra angeli e demoni insieme ad angeli decaduti; l'umanit\u00e0 ormai \u00e8 ridotta a poche migliaia di persone. Qui incontra Uriel, Gabriel, Micheal e Rafael, affermando di conoscerli (infatti ha recuperato la memoria) e iniziano uno scontro con un angelo decaduto, Konron, il cui obiettivo \u00e8 il decadimento di Uriel, costringendolo a uccidere sua sorella. Riuscito nel suo intento, Konron vede Uriel diventare una creatura infernale, prima di essere ucciso da Dark Schneider, rivelatosi come anticristo, il quale poi, dopo un lunghissimo scontro, riesce finalmente a sconfiggere anche l'ex angelo.\nMedia.\nManga.\nIl manga \u00e8 stato pubblicato per la prima volta sul settimanale antologico \"Weekly Sh\u014dnen Jump\" il 14 marzo 1988 e continua ad essere pubblicato irregolarmente su \"Ultra Jump\". Attualmente \u00e8 composto da 27 \"tank\u014dbon\".\n\u00c8 stato pubblicato per la prima volta in Italia da Granata Press in 21 numeri sulla collana \"Z Comix\" dal novembre 1993 al luglio 1995 e poi interrotta a causa del fallimento della casa editrice. Dal 1998 \u00e8 stato ripubblicato da Planet Manga sulla testata \"Manga Saga\" con periodicit\u00e0 irregolare, prima ristampando le storie gi\u00e0 pubblicate dalla Granata Press, quindi proseguendo con le storie inedite. L'edizione italiana conta ad oggi 27 \"tankob\u014dn\". Nel 2002, Planet Manga, ha dato origine ad una nuova edizione del fumetto, \"Bastard!! Deluxe\", che presenta elementi grafici rinnovati e traduzioni rivedute. Verso la fine del 2010, Planet Manga annuncia l'intenzione di pubblicare una nuova edizione di lusso chiamata \"complete edition\" per il 2012.\nAnime.\nSerie 1992.\nLa Sh\u016beisha ha prodotto una serie di sei OAV basati sul manga, della durata di 30 minuti ognuno e distribuiti dal 25 agosto 1992 al 25 giugno 1993.\nIn Italia \u00e8 stata pubblicata da Yamato Video su videocassetta nel 1998. Il doppiaggio italiano \u00e8 stato svolto presso lo studio DEA Digital Editing Audio con la traduzione di Amanda Ronzoni, l'adattamento testi di Fiamma Molinari e la direzione del doppiaggio di Raffaele Farina.\nSerie 2022.\nUn adattamento ONA prodotto da Liden Films \u00e8 stato annunciato il 3 febbraio 2022. La serie ONA \u00e8 diretta da Takaharu Ozaki, con la sceneggiatura scritta da Y\u014dsuke Kuroda, il character design di Sayaka Ono e la musica composta da Yasuharu Takanashi. Verr\u00e0 distribuito in tutto il mondo su Netflix nel corso del 2022. \nRomanzi.\nSono stati pubblicati in italiano anche dei romanzi su \"Bastard!!\" dal titolo: \"Bastard!! il romanzo\"; \"Bastard!! il romanzo II\" e \"Bastard!! Black Rainbow\".\nVideogiochi.\nSono stati tratti due videogiochi ispirati al manga: un picchiaduro per il Super Famicom e un videogioco di ruolo con elementi di combattimento, per PlayStation. Un MMORPG intitolato \"BASTARD!! ONLINE\" \u00e8 stato in corso di sviluppo da parte dell'editore giapponese Tecmo e la casa di sviluppo software Shaft. \u00c8 stato annunciato il rilascio di una versione beta nel 2006. Il 18 dicembre 2009 la Tecmo ha annunciato la cancellazione di \"BASTARD!! ONLINE\"."}
{"id": "47671", "revid": "339392", "url": "https://it.wikipedia.org/wiki?curid=47671", "title": "IMac (Early 2003)", "text": ""}
{"id": "47672", "revid": "339392", "url": "https://it.wikipedia.org/wiki?curid=47672", "title": "IMac 17&quot;", "text": ""}
{"id": "47675", "revid": "339392", "url": "https://it.wikipedia.org/wiki?curid=47675", "title": "IMac (Flat Panel)", "text": ""}
{"id": "47677", "revid": "486946", "url": "https://it.wikipedia.org/wiki?curid=47677", "title": "EMac (ATI graphics)", "text": ""}
{"id": "47678", "revid": "486946", "url": "https://it.wikipedia.org/wiki?curid=47678", "title": "EMac (USB2.0)", "text": ""}
{"id": "47680", "revid": "339392", "url": "https://it.wikipedia.org/wiki?curid=47680", "title": "IBook G4 (Early 2004)", "text": ""}
{"id": "47681", "revid": "66387", "url": "https://it.wikipedia.org/wiki?curid=47681", "title": "Camillo Benso conte di Cavour", "text": ""}
{"id": "47695", "revid": "1516566", "url": "https://it.wikipedia.org/wiki?curid=47695", "title": "Figura chimerica", "text": "La figura chimerica (o immaginaria) in araldica rappresenta sia creazioni originali sia adattamenti, talora liberi, di creazioni precedenti di ogni origine (mitologia egiziana, greca, cristiana...). L'ambito creativo si limita praticamente al dominio animale: nei blasoni sono molto rare le piante immaginarie o gli oggetti magici.\nLa differenza tra figure naturali e figure chimeriche \u00e8 teorica, nel senso che le figure naturali possono contenere elementi immaginari: un leone araldico pu\u00f2 avere due code o due teste, l'aquila araldica anche tre (teste), o pu\u00f2 non avere n\u00e9 becco n\u00e9 zampe, senza per questo cessare di essere annoverata tra le figure \u00abnaturali\u00bb, ma cerbero, cane a tre teste, sar\u00e0 classificato come immaginario.\nLa maggior parte delle figure chimeriche \u00e8 ottenuta mescolando in maggiore o minor misura elementi presi da specie diverse. Qualche rara figura, come la fenice o la salamandra araldica, bench\u00e9 totalmente inventate, non presentano alcuna stranezza morfologica e sono classificate soprattutto per le capacit\u00e0 soprannaturali loro attribuite. Questo approccio introduce casi pi\u00f9 ambigui, come \"l'agnello pasquale\" \u2014 definito immaginario da alcuni autori \u2014 agnello che ha di immaginario solamente il valore soprannaturale attribuitogli.\nGli ibridi.\nUna modalit\u00e0 usata per creare esseri immaginari consiste nell'associare due specie per met\u00e0: oltre le specialit\u00e0 araldiche come il \"francolin\" (mezzo gallo e mezzo tacchino), si ritrovano numerosi classici, centauro e il suo omologo femminile, meno classico centauressa (o \"centaurella\"), chimera, grifone, arpia, horus, minotauro, sfinge, ippogrifo, ecc.\nIn assenza di un nome specifico, ogni composizione che rappresenta un animale una cui parte \u00e8 stata presa in prestito da un'altra specie, \u00e8 blasonata \"mostro\" o \"mostruosa\".\nI mostri marini.\nSi tratta di ibridi tra pesci (da cui prendono la coda) e specie terrestri (per il resto). Un tale ibrido \u00e8 detto \"marinato\". Tenendo conto di una credenza secondo la quale ogni essere terrestre ha un suo corrispondente marino, \u00e8 probabile che il classificare le composizioni \"marinate\" nelle \"figure chimeriche\" sia sintomo di una visione moderna.\nCelebre e frequente: la \"donna marinata\" sirena e la sua variante melusina.\n\"L'uomo marinato\" \u00e8 poco frequente. Lo si trova in Inghilterra, soprattutto negli ornamenti esteriori dello scudo. Se il suo omologo femminile \u00e8 attraente per natura, lui \u00e8 spaventoso e ripugnante. Pu\u00f2 essere rivestito da un'armatura.\n\u00c8 pi\u00f9 frequente nella versione \"tritone\", che tiene un tridente e soffia in una conchiglia per provocare le tempeste.\nLe composizioni complesse.\nOltre i classici come i vari draghi (che diventano anche \"mostruosi\" con una testa umana), si trovano delle composizioni tipicamente araldiche:\nPrincipali figure.\nLe principali figure araldiche chimeriche sono:"}
{"id": "47698", "revid": "486946", "url": "https://it.wikipedia.org/wiki?curid=47698", "title": "Xserve G4", "text": ""}
{"id": "47700", "revid": "486946", "url": "https://it.wikipedia.org/wiki?curid=47700", "title": "Xserve G4 Cluster Node", "text": ""}
{"id": "47702", "revid": "486946", "url": "https://it.wikipedia.org/wiki?curid=47702", "title": "Xserve G4 Slot Load", "text": ""}
{"id": "47705", "revid": "486946", "url": "https://it.wikipedia.org/wiki?curid=47705", "title": "Xserve G5 (Cluster Node)", "text": ""}
{"id": "47706", "revid": "57342", "url": "https://it.wikipedia.org/wiki?curid=47706", "title": "Arnaldo Pomodoro", "text": "\u00c8 considerato uno dei pi\u00f9 grandi scultori contemporanei italiani, molto noto ed apprezzato anche all'estero. \u00c8 fratello maggiore dello scultore Gi\u00f2 Pomodoro.\n\u00c8 famoso soprattutto per le particolari sfere di bronzo, il materiale che predilige per le sue opere, che si scompongono, si \"rompono\" e si aprono davanti allo spettatore, che \u00e8 portato alla ricerca e alla scoperta del meccanismo interno, in un contrasto tra la levigatezza perfetta della forma e la complessit\u00e0 nascosta dell'interno.\nBiografia.\nPomodoro studia da geometra per poi dedicarsi, quasi subito dopo, alla scultura, per la quale svilupp\u00f2 a poco a poco un'enorme passione, all'inizio degli anni cinquanta. Lentamente il suo linguaggio caratteristico, informale, si va evolvendo adattandosi di volta in volta alle caratteristiche del materiale usato: prima l'oro e l'argento, per dei monili, poi il ferro, il legno, il cemento e il bronzo, che diverr\u00e0 la sua materia base per opere di piccole dimensioni e per le sculture monumentali che lo hanno reso celebre.\nDal 1954 vive e lavora a Milano, accanto alla Darsena di Porta Ticinese.\nNel 1961 e 1962, fece parte con Lucio Fontana e altri del gruppo informale \"Continuit\u00e0\", grazie al quale raffina un proprio stile, esprimendo la sua arte nell'equilibrio tra le geometrie esterne e i meccanismi interni delle sue opere monumentali, pi\u00f9 adatte alle sue capacit\u00e0 espressive di quelle di dimensioni ridotte, che non gli permettono di indagare all'interno del soggetto rappresentato.\nLe sue opere sono presenti in citt\u00e0 quali Sorrento, Rimini, Pesaro, Genova, Roma, Milano, Terni, Torino, Tivoli, Belluno, San Giovanni Rotondo (nella basilica di San Pio di Renzo Piano) Copenaghen, Brisbane, Dublino (di fronte al famoso \"Trinity College\"), Los Angeles, oltre a figurare al Mills College in California, nel Cortile della Pigna dei Musei Vaticani, nei maggiori musei mondiali e all'ONU.\nInsegnamento.\nPomodoro ha anche insegnato, per un breve periodo, nei dipartimenti d'arte di diverse universit\u00e0 statunitensi, tra le quali risultano quella di Stanford, quella della California, quella di Berkeley ed il \"Mills College. Dirige il \"Centro TAM\" (Trattamento Artistico dei Metalli) per la formazione dei giovani, istituito in collaborazione con il Comune di Pietrarubbia nel Montefeltro, dove ha passato gran parte della sua infanzia, dal '90.\nStile.\nNella sua arte domina un rigoroso \"spirito geometrico\", per cui ogni forma tende all'essenzialit\u00e0 volumetrica della sfera, del cubo, del cilindro, del cono, del parallelepipedo e di altri solidi euclidei perfetti, nettamente tagliati, le cui ripetizioni in schiere o segmenti, rettilinei o circolari, sono paragonabili alla successione delle note in una composizione musicale, o ad ingranaggi di macchinari nascosti all'interno dei massicci contenitori, resi parzialmente visibili dalle spaccature e dai tagli che rompono le superfici levigate esterne.\nLa coerenza nell'associazione delle strutture interne alla monumentalit\u00e0 esteriore delle opere di grandi dimensioni d\u00e0 vita all'opera di Pomodoro.\nLo spazio esterno non esiste: tutto si svolge all'interno, nelle \"viscere\" racchiuse dalle pareti lisce e lucenti, da nitidi volumi, perfettamente delineati.\nL'autorevolezza e l'importanza di un artista derivano non soltanto dalla sincerit\u00e0 che gli regge la mano, ma anche da significato innovativo che riesce a conferire a uno o pi\u00f9 elementi del suo discorso: sarebbe a dire dall'originalit\u00e0 che questi vengono ad assumere nel contesto espressivo. Nel caso di Arnaldo Pomodoro la scultura si porta dentro un'aspirazione e un destino di libert\u00e0. Fin dagli esordi le sue opere, i primi rilievi, celebrano una creativit\u00e0 di artigianato spontaneo e fantastico che rivela una gioia e una forza vitali, intrise, per\u00f2, di una sacralit\u00e0 arcaica. L'alfabeto d'impronta cuneiforme all'origine della poetica espressiva di Pomodoro si concretizza in una dimensione in cui lo spazio del vissuto e la memoria si mescolano. Il segno plastico di Pomodoro \u00e8 componente di un linguaggio che ha in s\u00e9 potenzialit\u00e0 indefinite e indefinibili, che vuole prescindere dalle cose cos\u00ec come appaiono per giungere a una profondit\u00e0 che a volte \u00e8 poco oltre l'immediato e che riassume e concentra in s\u00e9 tutta l'essenza della realt\u00e0. Il fare artistico diventa creazione, creazione come in Klee di \"forme e spazi\" che vengono prodotti in \"proporzioni scelte\" con ricchezza d'invenzione secondo una minuscola e preziosa tessitura in sintonia con il ritmo interno delle proprie pulsioni. L'artista dunque, come un demiurgo, ha la facolt\u00e0 di \"generare\" il reale e di farlo in forme nuove, in forme che vanno oltre l'ovviet\u00e0 dell'apparente e del conosciuto per raggiungere nuovi accenti di poesia e di vita.\nAltre opere.\nLe opere di Pomodoro sparse per il mondo non si esauriscono con quelle della precedente elencazione.\nL'opera \"La Colonna del viaggiatore\" del 1962, realizzata per la mostra curata da Giovanni Carandente a Spoleto \"Sculture in citt\u00e0\", segna il passaggio di Pomodoro alla scultura volumetrica. \u00c8 la prima opera di grande mole realizzata dallo scultore. Conclusa la mostra, l'opera venne generosamente donata alla citt\u00e0 di Spoleto.\nNel 1991, la sua opera \"Disco Solare\" \u00e8 stata collocata davanti al Palazzo della Giovent\u00f9 di Mosca, come dono all'Unione Sovietica del governo italiano nel periodo di disgelo post-guerra fredda. L'anno seguente, 1992, un'altra opera di grandi dimensioni, \"Papyrus\", \u00e8 stata collocata a Darmstadt, in Germania, nei giardini del nuovo Palazzo delle Poste e Telecomunicazioni.\nNel 1993 il Centro Biotecnologie Avanzate di Genova ha commissionato a Pomodoro un'opera bronzea monumentale rappresentante le \"fonti della ricerca\", lavoro collocato al centro di una grande fontana.\nNel 1995 ha realizzato una scultura in memoria del grande regista scomparso Federico Fellini, su commissione del Comune di Rimini e sempre nel 1995 ha realizzato a Terni la \"Lancia di Luce\", un imponente obelisco in acciaio, cromo e rame, che simboleggia l'evoluzione tecnologica moderna della citt\u00e0 e delle sue celebri acciaierie.\nNel 1996, l'opera \"Sfera con sfera\", di oltre tre metri di diametro, \u00e8 stata collocata nel piazzale delle Nazioni Unite a New York mentre nel 1998 ha progettato il portale del Duomo di Cefal\u00f9, in Sicilia.\nSono presenti sue opere (l'altare e la croce sopra di esso) nella chiesa di Sant'Anna di Sciara (Sicilia) realizzate nel 1986, opere realizzate successivamente in altri materiali anche nella chiesa di Padre Pio e \"La grande sfera bronzea\", presente nel piazzale del lungomare di Pesaro.\nNel dicembre 2007 l'opera \"Cuneo con frecce\" \u00e8 stata realizzata e posizionata a Torino, davanti alla sede centrale della SMAT, in occasione del centenario dell'azienda.\nTra il 1977 e il 1991 l\u2019autore ha donato con atto pubblico un ricco gruppo di opere alle collezioni dello CSAC, Centro Studi e Archivio della Comunicazione (archivio e centro di ricerca dell'Universit\u00e0 degli Studi di Parma), composto da 33 sculture (21 delle quali adornano i corridoi e l'aula magna del Palazzo dell'Universit\u00e0 degli Studi di Parma), 47 opere su carta e 23 gioielli e medaglie. Questo fondo \u00e8 pubblico e interamente consultabile.\nEsposizioni principali.\nTra le maggiori \"personali\" dedicate allo scultore nel mondo, vanno ricordate quella alla Rotonda della Besana di Milano (1974), al Mus\u00e9e d'Art Moderne de la Ville de Paris (1976), al Forte Belvedere di Firenze (1984), a Palazzo dei Diamanti di Ferrara (1987), al Museo all'Aperto di Hakone, in Giappone (1994), alla Rocca Malatestiana di Cesena (1995), al Museo della Citt\u00e0 di Rimini (1995), alla Marlborough Gallery di New York (1996), a San Leo (1997), alla Torre di Guevara di Ischia nel 2003, a Palazzo Crepadona di Belluno (2006), a Fortezza del Priamar di Savona (2007). Ha tenuto esposizioni itineranti nei musei europei, americani, australiani e giapponesi. Nel 2008 \u00e8 stata ospitata un'esposizione di sue sculture, \"en plein air\", ad Orta San Giulio, in provincia di Novara.\nPremi.\nLa lunga carriera di Pomodoro \u00e8 stata riconosciuta e premiata: \nOnorificenze e riconoscimenti.\nHa ricevuto la \"Laurea in Lettere \"honoris causa\" dal \"Trinity College\" dell'Universit\u00e0 di Dublino, davanti al quale si erge una sua statua, donata proprio per quest'occasione, e quella \"honoris causa\" in Architettura e Ingegneria dall'Universit\u00e0 di Ancona, e nello stesso anno ha ricevuto il \"Premio Ubu\" grazie alle scenografie di \"Nella solitudine dei campi di cotone\" di Bernard-Marie Kolt\u00e8s. \u00c8 socio onorario dell'Accademia di Brera, di Milano, dal 1993, e nel 1994 ha ricevuto il Premio della Presidenza del Consiglio dei ministri. Per i meriti conseguiti nell'ambito della sua attivit\u00e0 artistica, \u00e8 stato inoltre eletto Accademico Ordinario dall'Accademia delle arti del disegno di Firenze.\nOpere.\nProgetti scenici.\nPomodoro, nella sua lunga e prestigiosa carriera, si \u00e8 dedicato anche alla scenografia teatrale, realizzando gli allestimenti per grandi spettacoli, tra i quali:"}
{"id": "47711", "revid": "547992", "url": "https://it.wikipedia.org/wiki?curid=47711", "title": "Papa Eugenio II", "text": "Biografia.\nNativo di Roma, Eugenio Savelli fu creato cardinale da Leone III nell'816, con il titolo di Santa Sabina sull'Aventino.\nIl pontificato.\nL'elezione.\nNel maggio dell'anno 824 Eugenio venne imposto come successore di papa Pasquale I con il fortissimo sostegno di Wala, fidato consigliere inviato dall'imperatore Ludovico il Pio. Gi\u00e0 durante il funerale di Pasquale I, infatti, si erano verificati dei tumulti fra il clero e il popolo da una parte, che sosteneva l'elezione di un certo Sisinnio (o Zinzinno - in latino \"Zinzinnus\"), e la nobilt\u00e0 filoimperiale dall'altra, che tentava d'imporre la nomina di Eugenio. L'atto di nomina fu, come al solito, inviato all'imperatore insieme al giuramento di fedelt\u00e0, ma le notizie dei disordini e il rischio che questi si protraessero, indussero l'imperatore ad inviare a Roma Lotario, suo figlio e coimperatore, per ristabilire l'ordine, confermare l'autorit\u00e0 del nuovo pontefice e soprattutto ribadire i diritti imperiali. Con l'elezione di Eugenio l'intervento del sovrano divent\u00f2 per la prima volta un atto formale.\nRelazioni con l'impero: la \"Constitutio romana\".\nAssicuratosi di aver ristabilito la calma, Lotario approfitt\u00f2 della propria presenza a Roma per aprire un'inchiesta sui disordini e sui presunti abusi avvenuti durante i pontificati di Leone III e Pasquale I: i beni confiscati alle famiglie dei condannati a morte vennero restituiti alle famiglie e gli autori delle sentenze furono esiliati. Il clero veniva, in tal modo, colpito pesantemente, ma Eugenio, che doveva la sua elezione all'appoggio imperiale, non pot\u00e9 intervenire in alcun modo.\nLotario si avvantaggi\u00f2 inoltre dell'opportunit\u00e0 della sua presenza a Roma per mettere fine alle continue dispute tra le fazioni romane, sancire definitivamente i diritti e i doveri di ciascuno e prevenire futuri disordini. L'11 novembre 824 eman\u00f2 uno statuto noto come \"Constitutio romana\". Esso sanciva l'inviolabilit\u00e0 di quanti erano sotto la protezione dell'imperatore o del papa, proibiva le appropriazioni indebite nelle terre del papato, istituiva il controllo dell'amministrazione della giustizia da parte di due delegati (\"missi\") che dovevano rendere conto, rispettivamente all'imperatore e al pontefice, sull'attivit\u00e0 di \"singuli duces et iudices\" (\"ciascun duce e giudice\"); infine sanciva ufficialmente la prassi sull'elezione pontificale, confermando che rimaneva una prerogativa dei Romani (aristocrazia ed alto clero). L'imperatore aveva la facolt\u00e0 di inviare suoi ambasciatori a Roma per presenziare all'elezione del nuovo pontefice.\nLotario impose infine ai Romani di prestare da quel momento giuramento di fedelt\u00e0 al Papa, attribuendogli pertanto un potere temporale, oltre a quello spirituale, con il riconoscimento da parte imperiale dei diritti sovrani sul territorio dello Stato della Chiesa, ma affermando d'altra parte l'assoluto diritto di sovranit\u00e0 imperiale sui poteri amministrativi e giuridici esercitati dal papa. L'Impero d'Occidente si sostituiva a quello d'Oriente come garante del rispetto dell'ordine civile in Roma.\nLa fedelt\u00e0 all'osservanza della \"Constitutio\" fu giurata dal popolo romano e dal pontefice.\nGoverno della Chiesa.\nL'opera di Lotario fu per\u00f2 in parte vanificata dalla debolezza di Ludovico. Il nuovo imperatore d'Oriente Michele II l'Amoriano tent\u00f2 di ripristinare l'iconoclastia e fece pressioni su Ludovico affinch\u00e9 a sua volta inducesse il papa a promuovere le idee iconoclaste anche in Occidente. Ludovico non se la sent\u00ec di prendere una tale posizione e chiese a Eugenio il \"permesso\" di far compilare dai vescovi franchi un loro parere sulla questione. Era di fatto un atto di sottomissione, almeno sulle questioni ecclesiastiche. I vescovi riuniti a Parigi nel novembre dell'825 si trovarono sostanzialmente d'accordo sulle proposte dell'imperatore d'Oriente, di fatto ignorando apertamente le posizioni della Chiesa di Roma, ma Ludovico, anzich\u00e9 tentare di imporre al papa quella decisione dei suoi vescovi, gli fece pervenire un resoconto del sinodo e lasci\u00f2 a lui ogni decisione nel merito.\nEugenio ignor\u00f2 la determinazione dei vescovi franchi (del resto la Chiesa di Roma si era gi\u00e0 espressa diverse altre volte sull'argomento) e convoc\u00f2 un concilio che si riun\u00ec a Roma nell'826 e che si occup\u00f2 di tutt'altro, approvando diversi decreti in materia di diritto ecclesiastico, che non prevedevano affatto l'ipotesi di un'eventuale approvazione imperiale: restauravano regole certe all'interno della Chiesa, prendevano misure per l'istruzione e il comportamento dei sacerdoti e le regole da seguire nel dedicarsi ad attivit\u00e0 secolari; l'elezione e i doveri dei vescovi; l'istituzione di scuole e l'insegnamento religioso, ecc. La Chiesa si riappropriava della giurisdizione ecclesiastica, nonostante il tentativo di laicizzazione operato da Lotario.\nEugenio inoltre adott\u00f2 diverse misure in favore dei poveri, delle vedove e degli orfani, e per questo ricevette il soprannome di \"padre del popolo\".\nIl 6 giugno 827 presiedette il Concilio di Mantova, diretto a risolvere i conflitti che perturbavano da molto tempo i rapporti tra i patriarchi di Aquileia e di Grado. Egli tent\u00f2 di riunificare i due patriarcati ma la sua azione non ebbe successo, anche per l'opposizione di Venezia, citt\u00e0 in netta ascesa nell'area dell'Alto Adriatico.\nEugenio mor\u00ec il 27 agosto 827, e fu sepolto in San Pietro."}
{"id": "47714", "revid": "1355461", "url": "https://it.wikipedia.org/wiki?curid=47714", "title": "Papa Valentino", "text": "Biografia.\nEra romano di nascita, figlio di Leonzio Leoni della Via Lata, di famiglia di ceto elevato. Secondo il \"Liber Pontificalis\", venne nominato arcidiacono da Pasquale I. Secondo la leggenda, alla morte del suo predecessore, la nobilt\u00e0 e il popolo di Roma accorsero nella basilica di Santa Maria Maggiore, dove il santo sacerdote stava pregando. Ivi una colomba, identificata come lo Spirito Santo, acclam\u00f2 a gran voce: \u00abValentino, santissimo arcivescovo, \u00e8 degno della sede apostolica\u00bb. Portato in Laterano, qui fu incoronato. Leggende a parte, fu eletto all'unanimit\u00e0 da clero, nobilt\u00e0 e laicato: quest'ultimo, attenendosi rigorosamente alla costituzione dell'824 di Lotario I ratificata da Papa Eugenio II, partecip\u00f2 all'elezione attivamente.\nGli \"Annali\" attribuiti a Eginardo, il cronista di Carlo Magno, ci dicono che fu eletto alla fine di agosto ma, dopo la consacrazione, regn\u00f2 meno di un mese, mentre, se si conta a partire dal giorno dell'elezione, stette sul soglio di Pietro quaranta giorni, ma non ci sono state tramandate date precise, che per\u00f2 possono essere dedotte considerando che Eugenio II mor\u00ec il 27 agosto e Valentino il 10 ottobre. Questo santo monaco mor\u00ec ben presto, forse troppo pio per quei tempi cos\u00ec abietti e privi di scrupoli. Nient'altro si sa della sua storia: il \"Liber Pontificalis\" loda la sua piet\u00e0 e le sue virt\u00f9, ma non cita alcun atto da lui compiuto."}
{"id": "47716", "revid": "158913", "url": "https://it.wikipedia.org/wiki?curid=47716", "title": "Ioni", "text": "Gli Ioni (in greco antico , \"\u00cd\u014dnes\") erano una delle tre popolazioni elleniche dell'antica Grecia nel II millennio a.C.\nSecondo la leggenda, il mitico capostipite degli Ioni fu Ione, secondo altre versioni erano figli di Io.\nIn mancanza di altre fonti pi\u00f9 attendibili in termini storico-documentali, si pu\u00f2 tentare di interpretare l\u2019origine dell\u2019invasione ellenica della Grecia attraverso il mito della Titanomachia: i fratelli Ade, Poseidone e Zeus impersonificano ioni, eoli e achei che soggiogano Crono e i suoi fratelli Titani, ossia i pelasgi adoratori delle divinit\u00e0 titaniche.\nOrigine del nome.\nIl termine \"ioni\", forse originario dell'Asia minore, designa gli abitanti dell'Attica, oltre che della Ionia vera e propria, la parte occidentale dell'Asia Minore colonizzata in tempi pi\u00f9 recenti. \nIl termine \u201cIoni\u201d d\u00e0 nome al mar \u201cIonio\u201d.\nStoria.\nVerso la fine del II millennio a.C., gli Ioni migrarono dall\u2019Attica e dal Peloponneso orientale verso le coste dell'Asia minore, dove pi\u00f9 tardi fondarono una dozzina di citt\u00e0, tra cui Mileto. La comunanza culturale, etnica e religiosa - il cui centro si identifica comunemente con il santuario di Poseidone a Panionion, presso Mycale - fece confluire le citt\u00e0 in una confederazione. \nNell'VIII secolo a.C. gli Ioni si rendono protagonisti di una serie di colonizzazioni in Italia e Sicilia: ioniche (e precisamente euboiche) sono le colonie di Pitecussa, Cuma, Neapolis, Rhegion, Naxos e Zancle. Alcune di queste saranno poi metropoli di alcune subcolonie: subcolonie di Naxos sono Leontinoi e Katane. Zancle fonder\u00e0 poi Mile. Zancle e Mile congiuntamente fonderanno poi Himera.\nDal VII secolo a.C. le citt\u00e0 ioniche caddero sotto il dominio della Lidia e, dopo la sconfitta di Creso, sotto quello persiano.\nNel 480 a.C., in seguito alle guerre persiane, gli Ioni tornarono indipendenti, ma nella sfera d'influenza di Atene. Per liberarsi dal dominio ateniese, si schierarono con Sparta, nella guerra del Peloponneso, ma ricaddero sotto il dominio persiano per gli accordi della Pace di Antalcida, nel 386 a.C.\nLa lega ionica fu poi ricostituita da Alessandro Magno. In seguito le citt\u00e0 ioniche entrarono nella sfera d'influenza di Pergamo e dal 133 a.C. fecero parte della provincia romana d'Asia."}
{"id": "47724", "revid": "486946", "url": "https://it.wikipedia.org/wiki?curid=47724", "title": "Xserve G5", "text": ""}
{"id": "47730", "revid": "125399616", "url": "https://it.wikipedia.org/wiki?curid=47730", "title": "Papa Gregorio IV", "text": "Biografia.\nAppartenente a una nobile famiglia romana, monaco benedettino e poi cardinale presbitero di San Marco, fu scelto per succedere a papa Valentino nel dicembre 827, ma ebbe la consacrazione solo dopo quasi quattro mesi, in quanto dovette aspettare che un legato imperiale approvasse l'elezione ed egli stesso potesse giurare formalmente fedelt\u00e0 all'imperatore Ludovico il Pio, secondo la \"Constitutio romana\" promulgata nell'824 da Lotario in seguito agli scontri per l'elezione di papa Eugenio II.\nRapporti con l'Impero.\nLa subordinazione del papa all'imperatore si allent\u00f2 grazie alle diatribe sorte tra Ludovico il Pio e i suoi tre figli Lotario, Pipino e Ludovico il Germanico per problemi dinastici. Quando i figli si ribellarono al padre e si giunse alle armi, con gli eserciti schierati a Rothfeld (o Rotfield, l'attuale L\u00fcgenfeld), nei pressi di Colmar, nell'estate dell'833, Lotario, coimperatore fin dall'817, chiese la mediazione di Gregorio, sperando che il suo intervento avrebbe promosso la pace. Il papa accett\u00f2 la missione, ma si present\u00f2 con una sua posizione personale: non solo la convenienza politica lo port\u00f2 a parteggiare abbastanza evidentemente per Lotario (che d'altra parte era re d'Italia e aveva giurisdizione su Roma) e quindi, di fatto, per i figli contro il padre, ma soprattutto approfitt\u00f2 dell'occasione per ribadire il prestigio della Chiesa di Roma su quella franca, i cui vescovi, schierati con Ludovico contro i suoi figli, si mostravano invece abbastanza insofferenti del primato del vescovo di Roma come guida di tutta la cristianit\u00e0. L'atteggiamento di Gregorio fu interpretato come minaccioso, e anzich\u00e9 favorire la pace ottenne di essere ricacciato a Roma dall'ostilit\u00e0 dei vescovi franchi che gli ricordavano i suoi obblighi nei confronti del giuramento di fedelt\u00e0 fatto all'imperatore e che dunque minacciavano di rifiutargli l'obbedienza.\nMa anche Lotario fece i suoi calcoli politici e valut\u00f2 che un papa privo di prestigio avrebbe sminuito anche il suo, di prestigio. Incaric\u00f2 pertanto Agobardo di Lione, Wala e Pascasio Radberto, tre religiosi particolarmente influenti anche in Francia, di difendere i diritti del papa. Lo indussero, inoltre, a scrivere ai vescovi franchi per ricordare loro come il potere papale doveva comunque essere considerato superiore a quello imperiale, in quanto il compito del papa di guida delle anime \u00e8 pi\u00f9 alto di quello imperiale che si occupa di cose terrene: una soluzione diplomatica che tendeva a tirar fuori Gregorio da una situazione imbarazzante per tutti. Questa sequenza di eventi port\u00f2 a Colmar la denominazione di \"Campus Mendacii\", ovvero \"Campo della menzogna\".\nLudovico venne abbandonato dai suoi sostenitori e costretto ad arrendersi senza condizioni. Venne deposto e umiliato, salvo poi essere reinsediato nell'834 bench\u00e9 scomunicato da vescovi fedeli a Lotario. Questa volta Gregorio non si dimostr\u00f2 acquiescente, e critic\u00f2 Lotario per il suo atteggiamento nei confronti del padre, oltretutto spiegandogli che una scomunica in quelle condizioni non aveva nessun valore. Lotario non grad\u00ec l'interferenza del pontefice, al quale ingiunse di non occuparsi di questioni politiche, e anzi si vendic\u00f2 con ritorsioni sui territori dello Stato della Chiesa. In seguito, dopo la morte di Ludovico nell'840, Gregorio cerc\u00f2, ancora una volta senza riuscirvi, di mediare nella lotta per il potere che scatur\u00ec tra i suoi tre figli.\nGoverno della Chiesa.\nGregorio IV ricevette Anscario, un missionario da lungo tempo in Danimarca, nominandolo legato per le missioni in Scandinavia e presso le popolazioni slave.\nNell'anno 835 decret\u00f2 che la festa di Tutti i Santi (spostata dal 13 maggio al 1\u00ba novembre da Gregorio III) diventasse festa di precetto. L'imperatore Ludovico I estese la nuova festivit\u00e0 a tutti i territori a lui soggetti.\nAmministrazione del \"patrimonium Sancti Petri\".\nPreoccupato dalle incursioni dei Saraceni che avevano ormai conquistato la Sicilia e minacciavano le coste tirreniche, Gregorio tent\u00f2 di fortificare l'antica citt\u00e0 di Ostia per contrastare la minaccia dal mare, non sapendo se Lotario o qualcun altro avrebbe inviato aiuti per difenderlo. La citt\u00e0 era per\u00f2 in gravi condizioni di degrado, e Gregorio ritenne pi\u00f9 semplice costruire, nelle immediate vicinanze, una nuova citt\u00e0 di Ostia, fortificata e munita di macchine belliche. Il nome che volle assegnare alla nuova citt\u00e0, Gregoriopolis, non ebbe fortuna, e si torn\u00f2 presto alla vecchia denominazione.\nPapa Gregorio contribu\u00ec allo sviluppo architettonico di Roma ricostruendo la Basilica di San Marco, avvalendosi di maestranze bizantine. Restaur\u00f2 inoltre l'antico acquedotto dell'\"Aqua Traiana\" e riedific\u00f2 diversi centri rurali della campagna romana andati distrutti.\nMorte e sepoltura.\nPapa Gregorio IV mor\u00ec il 25 gennaio 844, e fu sepolto in San Pietro."}
{"id": "47731", "revid": "838137", "url": "https://it.wikipedia.org/wiki?curid=47731", "title": "389 a.C.", "text": ""}
{"id": "47732", "revid": "13261", "url": "https://it.wikipedia.org/wiki?curid=47732", "title": "Galleria del Brennero", "text": ""}
{"id": "47733", "revid": "1543377", "url": "https://it.wikipedia.org/wiki?curid=47733", "title": "Narmer", "text": "Menes, semi-leggendario primo unificatore dell'Alto e del Basso Egitto, \u00e8 quasi unanimemente identificato con Narmer.\nBiografia.\nA questo re guerriero \u00e8 attribuita, per tradizione, la prima unificazione del Basso Egitto con l'Alto Egitto, in una data intorno al 3000 a.C. Questa tradizione risale al Nuovo Regno e non esistono prove documentali che possano ulteriormente confermarla o smentirla. L'esistenza di questo sovrano \u00e8 attestata da una paletta per trucco di straordinaria rilevanza storica (\"Tavoletta di Narmer\"), scoperta a Ieracompoli nel 1898, su cui compare il serekht con i glifi \"n\u02c1r mr\", e da numerosi altri reperti.\nLa stessa paletta sembrerebbe anche confermare che il sovrano in questione regn\u00f2 su tutto l'Egitto, essendo questi rappresentato con in capo da un lato la corona del Basso Egitto, e dall'altro quella dell'Alto Egitto.\n\u00c8 possibile, ma non probabile, che anche il semi-mitico Re Scorpione si debba identificare con lo stesso Narmer.\nSia Erodoto che Diodoro Siculo concordano nell'attribuire a questo re la fondazione della citt\u00e0 che in seguito sar\u00e0 conosciuta come Menfi, e che all'epoca della fondazione era denominata Muro Bianco.\n\u00c8 probabile che la nuova citt\u00e0, posta nel punto di giunzione tra Alto e Basso Egitto, sia stata eretta per essere la capitale del nuovo regno unificato. In questo caso, l'appellativo di \"tinite\" dato alle prime due dinastie indicherebbe non la capitale, bens\u00ec il luogo d'origine dei sovrani.\nClaudio Eliano attribuisce ai sacerdoti menfiti la tradizione secondo cui Narmer avrebbe istituito il culto del dio Api.\nAlcune scoperte recenti, delle liste reali rinvenute nelle tombe di Den e Qa'a, hanno messo in dubbio l'identificazione di Menes con Narmer. In queste liste il nome Menes non compare, mentre viene confermato Narmer come fondatore della dinastia.\nNel 1994 il serekht di questo sovrano \u00e8 stato riconosciuto sui resti di un contenitore per vino rinvenuti in uno scavo archeologico nel sud di Israele.\nIpotesi e scoperte sulla regina Neithotep.\nFino al gennaio 2016 si \u00e8 ipotizzato che la consorte principale di Narmer fosse una principessa del Basso Egitto identificata col nome di Neithotep (\"Neith \u00e8 contenta\"), nome che compare nelle tombe dei successori del sovrano: Aha, Djer. Alcuni ipotizzarono che fosse madre del faraone Aha (o Hor-Aha). D'altro lato la scoperta e la decifrazione, avvenuta nel gennaio del 2016 nel Sinai durante una spedizione condotta dall'archeologo francese Pierre Tallet, di iscrizioni sulla roccia risalenti al periodo in questione, ha rivelato che Neithotep fu regina reggente nei primi anni del regno di Djer, secondo successore di Narmer, e che quindi fu probabilmente una sposa di Aha.\nIdentificazione con il faraone Menes.\nNarmer \u00e8 ritenuto, per generale consenso degli archeologi ed egittologi, il personaggio storico corrispondente al semi-leggendario faraone Menes, cui la tradizione attribuisce l'impresa della prima unificazione dell'Alto e Basso Egitto. Il nome Menes, che significa \"Colui che perdura/Che \u00e8 stabile\", ha la sua prima attestazione nella \"Lista reale di Abido\", risalente alla XIX dinastia egizia, ove compare con la pronuncia \"*/ma\u02c8nij/\". La grafia \"Menes\" (greco antico: \u039c\u03ae\u03bd\u03b7\u03c2) fu introdotta dallo storico ellenistico Manetone, nel periodo tolemaico. L'archeologo I.E.S. Edwards ipotizz\u00f2 che il termine \"Menes\" fosse solamente un epiteto riferito a un eroe semi-mitico il cui nome reale non sarebbe pervenuto, quando non riferibile perfino a un gruppo collettivo di re protodinastici (Ka, Scorpione II e Narmer).\nLe prove archeologiche coeve (la \"Lista di Abido\" \u00e8 successiva di pi\u00f9 di 18 secoli) che menzionino Menes sono quasi del tutto assenti. Tale mancanza di rinvenimenti, unita all'abbondanza di reperti su Narmer, il quale condivide tradizionalmente col primo, ma con maggiore credito da parte dell'archeologia, il merito di aver unificato l'Egitto sotto un potere unico, ha portato all'identificazione di Menes con il faraone Narmer.\nSepoltura e manufatti.\nLa tomba di Narmer \u00e8 stata rinvenuta nella necropoli di Umm el-Qa'ab presso Abido, e consiste di due camere sotterranee collegate tra loro (attualmente identificate come B17 e B18). Si trova accanto alla tomba di Ka, che regn\u00f2 in Egitto prima di lui.\nOggetti riportanti il nome di Narmer sono stati rinvenuti in tutto l'Egitto e nella parte meridionale della regione di Canaan. Il suo \"serekht\" \u00e8 stato rinvenuto in ben 12 siti: tre nell'Alto Egitto (Ieracompoli, Naqada e Abido), sette nel Basso Egitto (Tarkan, Helwan, Zawyet el-Aryan, Tell Ibrahim Awad, Ezbet el-Tell, Minshat Abu Omar e Kafr Hassan Dawood).\nDurante il regno di Narmer l'Egitto esercit\u00f2 una notevole influenza economica a sud di Canaan, in Palestina. Cocci di ceramica sono stati rilevati in numerosi siti, sia prodotti in Egitto e importati nella regione che prodotti \"in loco\" da artigiani locali in stile egizio. La scoperta di questi ultimi ha confermato l'ipotesi della presenza di una colonia egizia a Canaan, contrariamente alla teoria secondo cui il territorio avrebbe visto esclusivamente il passaggio di carovane e mercanti dall'Egitto. Tale presenza in territorio palestinese \u00e8 stata anche interpretata nei termini di un'invasione militare, bench\u00e9 ci\u00f2 sia oggetto di dibattito. La scoperta dei resti di una fortezza egizia a Tel el-Sakan, ascrivibile cronologicamente al periodo di Narmer, suggerisce, se non un'invasione, perlomeno una presenza militare.\nDopo due secoli di presenza attiva in terra cananea, l'influenza egizia raggiunse il picco durante il regno di Narmer, declinando rapidamente dopo di lui.\nGalleria d'immagini.\nLe immagini che seguono presentano alcuni oggetti su cui \u00e8 riportato il nome di Narmer e che costituiscono quindi una testimonianza della storicit\u00e0 ed importanza di questo sovrano."}
{"id": "47734", "revid": "2", "url": "https://it.wikipedia.org/wiki?curid=47734", "title": "Canopus", "text": ""}
{"id": "47735", "revid": "1543377", "url": "https://it.wikipedia.org/wiki?curid=47735", "title": "Galleria di base del San Gottardo", "text": "La galleria di base del San Gottardo (in tedesco: \"Gotthard-Basistunnel\", in francese: \"Tunnel de base du Saint-Gothard\", in romancio: \"Tunnel da basa dal Son Gottard\") \u00e8 una galleria ferroviaria, inaugurata il 1\u00ba giugno 2016, che collega le localit\u00e0 svizzere di Erstfeld e Bodio; con circa di lunghezza (56,978 la canna ovest e 57,091 la canna est) e circa metri di profondit\u00e0 massima, \u00e8 il tunnel ferroviario pi\u00f9 lungo e pi\u00f9 profondo del mondo. Fa parte del progetto ferroviario svizzero AlpTransit. \u00c8 stata inaugurata il 1\u00ba giugno 2016 ed aperta al traffico viaggiatori l'11 dicembre dello stesso anno.\nStoria.\nIl Passo del San Gottardo (con i relativi tunnel) \u00e8 uno dei passaggi pi\u00f9 importanti per attraversare le Alpi in direzione nord-sud. Nel 2011, rispetto al 1980, il traffico era aumentato pi\u00f9 di dieci volte e le gallerie esistenti si trovavano ai loro limiti di capacit\u00e0 (il traforo stradale era attraversato da oltre 6 milioni di autoveicoli annui).\nPer fornire un passaggio pi\u00f9 veloce e pi\u00f9 orizzontale attraverso le Alpi svizzere, il tunnel di base attraversa il Massiccio del San Gottardo circa 600 metri sotto il tunnel pi\u00f9 vecchio. Fino all'apertura del nuovo tunnel, sulla Ferrovia del Gottardo potevano transitare treni con limiti di massa di tonnellate con una sola locomotiva e di tonnellate con due locomotive, che erano gli unici convogli in grado di passare attraverso le strette valli montane e le gallerie elicoidali fino ad un'altezza di metri sul livello del mare.\nI treni merci standard, con massa fino a tonnellate, sono stati resi in grado dal tunnel di base di superare il San Gottardo tramite un tracciato pianeggiante. A causa del crescente traffico di camion internazionale, la Svizzera ha votato a febbraio 1994 per un cambiamento nella politica dei trasporti (Traffic Act trasferimento, emanata nel mese di ottobre 1999).\nL'obiettivo di entrambe le leggi (e quindi del GBT) \u00e8 di aumentare il trasporto su rotaia di merci tra la Germania meridionale e l'Italia settentrionale, in modo da alleviare il traffico stradale (attraverso il trasporto intermodale delle merci e la cosiddetta autostrada viaggiante, in cui l'intero camion viene trasportato su rotaia) e da soddisfare l'esigenza politica di spostare pi\u00f9 stazza possibile da trasporto camion per la formazione di trasporto, come richiesto dalla 'Alpine Protection Act' del 1994.\nI treni passeggeri sono ora in grado di viaggiare su un tracciato sostanzialmente pianeggiante alla velocit\u00e0 di (potenzialmente estendibile fino a ), riducendo i tempi di percorrenza per i trasporti ferroviari transalpini da Zurigo a Milano di circa 60 minuti, grazie all'inaugurazione della galleria di base del Monte Ceneri nel 2020.Il treni passeggeri possono transitare nel tunnel ad una velocit\u00e0 massima di circa , a causa della presenza contemporanea di treni merci, che viaggiano a velocit\u00e0 minima di ; il limite di velocit\u00e0 di pu\u00f2 essere comunque superato dai treni passeggeri in caso di ritardi ed altre circostanze particolari.\nDopo il referendum del 1992 in cui il 64% degli elettori svizzeri approv\u00f2 il progetto AlpTransit, la costruzione del tunnel inizi\u00f2 nel 1996. I lavori di perforazione della galleria orientale sono stati completati il 15 ottobre 2010 in una cerimonia trasmessa in diretta dalla televisione svizzera, mentre il tunnel occidentale \u00e8 stato aperto il 23 marzo 2011. AlpTransit San Gottardo SA ha consegnato il tunnel alle Ferrovie Federali svizzere (SBB CFF FFS) in condizioni di funzionamento il 1\u00ba giugno 2016; la fase di test \u00e8 continuata fino all'11 dicembre 2016 quando, in concomitanza con l'entrata in vigore dell'orario ferroviario invernale, la galleria \u00e8 stata ufficialmente aperta al traffico viaggiatori. Il costo totale del progetto \u00e8 di 9,8 miliardi di franchi svizzeri.\nPer quanto riguarda i consumi energetici, comparando i volumi di traffico passeggeri e merci sulla linea preesistente (quella di montagna), le FFS stimano che, quando l'intero sistema AlpTransit sar\u00e0 operativo, vi sar\u00e0 un risparmio energetico complessivo pari a circa il 10%; nello specifico, pur con una riduzione di circa il 33% riguardo ai consumi energetici per le merci, si stima invece un aumento di costo energetico per passeggero del 20%, dovuto alla maggiore velocit\u00e0 di viaggio ed alla specifica difficolt\u00e0 per ottenerla all'interno del tunnel, a causa della maggiore resistenza dell'aria, compressa dal transito dei treni. Oltre a ci\u00f2 \u00e8 stato tenuto conto delle esigenze energetiche di funzionamento del tunnel (ricambio d'aria, etc.), concludendo che pi\u00f9 si muter\u00e0 la proporzione tra convogli merci e convogli passeggeri in favore dei primi, pi\u00f9 i consumi energetici si ridurranno.\nLa galleria di base del San Gottardo \u00e8 il tunnel di trasporto ferroviario pi\u00f9 lungo e pi\u00f9 profondo del mondo; \u00e8 il terzo tunnel svizzero a conquistare il primato in lunghezza, dopo la galleria ferroviaria del San Gottardo (, inaugurata nel 1882) e il traforo del Sempione (, inaugurato nel 1905).\nIl governo svizzero ha affidato al regista Volker Hesse l'incarico di preparare la cerimonia di inaugurazione del 1\u00ba giugno 2016, costata 8 milioni di euro e programmata con due anni di anticipo.\nGeografia.\nCome gli altri due tunnel che passano sotto il San Gottardo, la galleria di base del San Gottardo collega le due valli separate dal Passo del San Gottardo: la valle del fiume Reuss (Uri Reusstal) nel Canton Uri e la valle del fiume Ticino (Distretto di Leventina) nel cantone omonimo. Tuttavia, a differenza delle altre due gallerie e della maggior parte degli altri tunnel, la galleria di base del San Gottardo passa sotto diversi e distinti massicci montuosi, due dei quali sono grandi sottocatene montuose alpine: le Alpi Glaronesi e il Massiccio del San Gottardo. Questo comporta che una terza regione \u00e8 interessata all'opera, la valle del fiume Reno Anteriore (Distretto di Surselva) nel Cantone dei Grigioni, che si trova a circa met\u00e0 del traforo. Il tunnel attraversa queste due catene montuose in prossimit\u00e0 del Passo Chr\u00fczli e del Passo del Lucomagno. Mentre i cantoni di Uri e Ticino fanno parte rispettivamente dell'area di lingua tedesca e italiana della Svizzera, la Surselva \u00e8 prevalentemente di lingua romancia.\nClima e territorio.\nLa galleria di base del San Gottardo attraversa completamente le Alpi, catena montuosa che influenza fortemente il clima europeo e quello della Svizzera: in particolare, si possono osservare condizioni meteorologiche e climatiche drasticamente differenti e spesso anche completamente opposte tra le due estremit\u00e0 della galleria, con differenze di temperatura che possono superare i . In media, la temperatura \u00e8 di pi\u00f9 elevata sul lato sud rispetto a quello nord. Gli stessi fenomeni sono osservabili attraversando la Galleria autostradale o il vecchio tunnel del Gottardo, con la differenza che a essere collegate sono, con la galleria di base, due regioni di pianura.\nL'ingresso nord della galleria si trova a nord del comune di Erstfeld, a un'altitudine di 460\u00a0metri sul livello del mare e ad est del fiume Reuss. Il tunnel penetra le pendici occidentali del B\u00e4lmeten e del Chli Windg\u00e4llen, anche se marginalmente, prima di passare sotto la valle del Ch\u00e4rstelenbach (Maderanertal). Da qui il tunnel prosegue parallelo alla piccola valle dell'Etzlibach e corre sotto il monte Witenalpstock. La cresta principale delle Alpi Glaronesi, che \u00e8 lo spartiacque tra la Reuss e il Reno Anteriore, \u00e8 attraversata al di sotto del Chr\u00fczlistock, la cui cresta si eleva fino all'altitudine di circa \u00a0metri, punto che costituisce anche il confine tra i cantoni di Uri e dei Grigioni. Da tale punto, la galleria corre parallela alla piccola valle dello Strem (Val Strem) prima di passare sotto Sedrun e il Reno Anteriore. Dal fondo della valle, il tunnel procede verso la valle dei Rein da Nalps (Val Nalps) e passa ad est della diga di Lai da Nalps, prima di attraversare la catena del Gannaretsch sotto il Piz Vatgira o, pi\u00f9 precisamente, la sua vetta occidentale (\u00a0metri): questo \u00e8 il punto pi\u00f9 profondo del tunnel, che qui \u00e8 sovrastato da uno strato di roccia spesso circa \u00a0metri.\nDa questo punto, il tunnel passa sotto la valle del Rein da Medel (Val Medel) e passa ad ovest del Lago di Santa Maria (\"Lai da Sontga Maria\"): in questo punto, il tunnel attraversa il confine tra i Cantoni dei Grigioni e Ticino, pur rimanendo nella stessa valle. Solo dopo un paio di chilometri il tunnel attraversa lo spartiacque tra il Reno anteriore e il fiume Ticino, a nord del Pizzo dell'Uomo, a un'altitudine di circa \u00a0metri: questo punto corrisponde alla catena principale delle Alpi ed \u00e8 il principale spartiacque tra i bacini idrografici del Reno e del Po. Per alcuni chilometri, il tunnel passa poi sotto la valle del fiume Brenno (Valle Santa Maria) prima di attraversare l'ultimo intervallo, tra il Pizzo del Sole e il Pizzo di Campello, ad un'altitudine di circa \u00a0metri. Da questo punto, il tunnel passa sotto le pendici occidentali di questa catena montuosa, fino alla fine del monte Matro. L'ingresso sud della galleria si trova a sud del comune di Bodio, appena ad est del fiume Ticino, a un'altitudine di 312\u00a0metri. Le stazioni ferroviarie pi\u00f9 vicine alle imboccature del tunnel sono la stazione di Altdorf a nord e la stazione di Biasca sul lato sud.\nDescrizione.\nLa galleria di base del San Gottardo \u00e8, con una lunghezza di , il tunnel ferroviario pi\u00f9 lungo del mondo, con una distanza geodetica di 55,782 chilometri tra i due ingressi. Costituisce anche il primo percorso pianeggiante attraverso una delle grandi catene montuose del pianeta, con un'altezza massima di 549 metri sul livello del mare; in tal modo detiene anche il primato di tunnel ferroviario pi\u00f9 profondo del mondo, con una profondit\u00e0 massima di circa metri, paragonabile a quella delle miniere pi\u00f9 profonde della terra. Senza ventilazione, la temperatura all'interno del tunnel raggiungerebbe i .\nLa galleria di base del San Gottardo \u00e8 costituita da due canne a binario unico lunghe circa . Le canne sono collegate fra loro da cunicoli trasversali ogni 325 metri. Se si contano anche tutti i cunicoli di collegamento e di accesso, nonch\u00e9 i pozzi, la lunghezza complessiva del sistema di gallerie \u00e8 di . Collega il portale nord a Erstfeld con il portale sud a Bodio.\nLa costruzione del tunnel, alla cui progettazione ha collaborato l'ingegnere ticinese Giovanni Lombardi, \u00e8 iniziata il 4 novembre 1999, mentre l'inaugurazione \u00e8 avvenuta il 1\u00ba giugno 2016, con un anno d'anticipo rispetto a quanto previsto inizialmente.\nNel tunnel, che \u00e8 costruito solamente per il trasporto ferroviario, possono circolare treni con velocit\u00e0 massima di , aumentabile in caso di ritardi ed altre circostanze non ordinarie. Nel 2019 le Ferrovie Federali Svizzere (SBB CFF FFS) hanno immesso in circolazione sui propri servizi a lunga percorrenza nazionali ed internazionali un nuovo modello di elettrotreno ad alta velocit\u00e0 concepito appositamente per l'impiego nella galleria di base del San Gottardo, il RABe 501 \"Giruno\", prodotto dalla societ\u00e0 svizzera Stadler Rail. Dal 2020, con l'ultimazione della galleria di base del Monte Ceneri, Zurigo e Milano sono collegate tramite treno in poco pi\u00f9 di 3 ore, con una riduzione del tempo di percorrenza di circa 1 ora rispetto a quando i due tunnel non esistevano.\nIl 15 ottobre 2010, alle 14:17, la fresatrice TBM \"Sissi\" ha abbattuto gli ultimi di roccia della canna est, mentre la prima persona ad aver raggiunto il settore nord \u00e8 stata il minatore austriaco Ubert B\u00e4r, che \u00e8 passato sotto la testa della fresatrice portando con s\u00e9 una riproduzione in legno di Santa Barbara, protettrice dei minatori.\nCostruzione.\nLa costruzione della galleria \u00e8 stata realizzata dalla AlpTransit San Gottardo SA, societ\u00e0 interamente controllata delle Ferrovie Federali Svizzere.\nPer dimezzare i tempi di costruzione, sono state realizzate quattro gallerie di accesso in modo che la costruzione iniziasse in quattro (un quinto \u00e8 stato aggiunto in seguito) diversi siti simultaneamente (Erstfeld, Amsteg, Sedrun, Faido e Bodio).\nLe due gallerie sono unite circa ogni con tunnel laterali di collegamento.\nI treni possono scambiare il tunnel di percorrenza nelle due stazioni multifunzionali (MFS) a Sedrun e Faido. Queste stazioni ospitano impianti di ventilazione ed infrastrutture tecniche e servono, in caso di eventi, come arresti di emergenza e vie di trasferimento a piedi per i viaggiatori.\nL'accesso al sito della stazione di Sedrun avviene tramite un tunnel di 1 chilometro di lunghezza dal fondovalle nei pressi di Sedrun, al termine della quale due tunnel verticali portano fino agli 800 metri del livello di tunnel di base. La proposta per la costruzione di una stazione ferroviaria utilizzata per il servizio passeggeri, chiamata \"Porta Alpina\", che avrebbe consentito il collegamento con la stazione turistica invernale locale, venne dapprima messa in attesa nel 2007 e definitivamente accantonata nel 2012 da parte delle autorit\u00e0 federali in quanto considerato un investimento eccessivamente oneroso.\nL'apertura del diaframma nella galleria est avvenne il giorno venerd\u00ec 15 ottobre 2010 alle ore 14:17, mentre quella nel tunnel ovest \u00e8 stata compiuta mercoled\u00ec 23 marzo 2011 alle ore 0:20.\nIl 16 dicembre 2013 \u00e8 incominciata la fase di test di funzionamento su un tratto di nella parte meridionale del tunnel ovest tra Faido e Bodio, allo scopo di testare l'infrastruttura e gli eventuali sistemi ausiliari.\nIl 31 ottobre 2014, l'installazione della linea ferroviaria \u00e8 stata completata con la posa dell'ultima traversina \"(traversina in oro)\" durante l'evento che ha celebrato questa pietra miliare del progetto.\nLavoratori morti durante la costruzione dell'opera.\nNove lavoratori persero la vita durante la costruzione, uno nella sezione di Amsteg, due nella sezione di Sedrun, e tre in ciascuna delle sezioni meridionali di Faido e Bodio. I nomi sono i seguenti:"}
{"id": "47737", "revid": "125399593", "url": "https://it.wikipedia.org/wiki?curid=47737", "title": "Papa Sergio II", "text": "Biografia.\nOrigini e carriera ecclesiastica.\nRomano e nobile di nascita, il futuro Sergio II nacque tra il 785 e il 795. Parente stretto di papa Stefano IV, che lo aveva nominato suddiacono, Sergio percorse la carriera ecclesiastica di allora fino a divenire arciprete di San Silvestro.\nPontificato.\nL'elezione contrastata.\nIl giorno stesso della morte del suo predecessore Gregorio IV, Sergio fu eletto per acclamazione da clero e nobilt\u00e0 romana. Contemporaneamente, una fazione del popolo scelse di contrapporgli l'arcidiacono Giovanni, che con un atto di forza occup\u00f2 il Palazzo del Laterano e s'insedi\u00f2 sul trono pontificio. Le milizie inviate dai nobili che sostenevano Sergio riuscirono a fermare gli oppositori, e Giovanni venne arrestato e condannato a morte, pena che il nuovo papa convert\u00ec in esilio.\nRapporti con l'Impero.\nA causa di questi avvenimenti, Sergio venne consacrato in tutta fretta, senza attendere il consenso dell'Imperatore Lotario I il quale, invece, se ne risent\u00ec come per un oltraggio personale, e invi\u00f2 a Roma suo figlio Ludovico II, recentemente associato al titolo regale italico, alla testa di un'armata, per punire la violazione della \"Constitutio romana\" dell'826.\nSergio fu molto preoccupato dell'avanzata del giovane Ludovico, che peraltro si faceva accompagnare da un folto stuolo di nobili e prelati, tra cui l'arcivescovo Drogone di Metz, figlio di Carlo Magno; era necessario giungere a un accordo pacifico che evitasse una catastrofe diplomatica. Il papa ag\u00ec con buon senso e mand\u00f2 incontro al re una scorta composta da nobili e alti prelati, ma di contro gli chiese di non entrare in citt\u00e0 con l'esercito. Ludovico rispose con altrettanto buon senso e, trovando la richiesta ragionevole, fece accampare le truppe probabilmente nella zona dei \"Prati neroniani\" (l'attuale Rione Prati). Sergio poi lo accolse sul sagrato di San Pietro, ma non lo fece entrare nella basilica prima che il re gli avesse assicurato che era venuto in pace e per il bene dello Stato della Chiesa: un modo implicito per riconoscere la sovranit\u00e0 del papa sui beni ecclesiastici.\nPer prima cosa venne ribadito l'obbligo del rispetto della \"Constitutio romana\" per quanto riguardava la necessit\u00e0 dell'approvazione imperiale prima della consacrazione di un papa. Il 15 giugno 845 Sergio unse e incoron\u00f2 Ludovico \"Regnum Italicum\", ma si rifiut\u00f2 comunque (lui e i maggiorenti di Roma) di prestargli giuramento di fedelt\u00e0, adducendo a motivazione il fatto che il giuramento andava prestato solo al signore supremo, l'imperatore Lotario, e non anche al re d'Italia: era di nuovo un modo per ribadire che il re d'Italia non aveva comunque sovranit\u00e0 sulla citt\u00e0 di Roma. Ludovico reag\u00ec imponendo al pontefice di accettare la nomina dello zio Drogone di Metz come vicario apostolico in Gallia e Germania, richiesta a cui Sergio acconsent\u00ec prontamente, anche per evitare ulteriori motivi di attrito.\nIl saccheggio dei Saraceni.\nGi\u00e0 stanziati in Sicilia e in Puglia, nell'845 i Saraceni si erano impadroniti della cittadina di Castelvolturno, a nord di Napoli, da dove facevano regolari scorrerie nell'entroterra e sulle coste laziali. Nella notte tra il 24 e il 25 agosto dell'846 attaccarono Porto e il presidio di Ostia Nuova, \u00abo forse\u00bb, ipotizza il Gregorovius, \u00abdopo averlo semplicemente sorpassato ritenendolo indegno di attenzione\u00bb, risalirono con una flottiglia armata di 75 navi il corso del Tevere e arrivarono al Porto di Ripa Grande, presso Porta Portese. La citt\u00e0 era difesa dalle Mura Aureliane, e probabilmente i Romani opposero una certa resistenza che indusse i Saraceni a ignorare il centro abitato e ad accontentarsi del saccheggio della ricchissima basilica di San Pietro che si trovava fuori le mura, profanando la tomba del primo apostolo. Le comunit\u00e0 longobarde, franche e sassoni che risiedevano nella zona del Vaticano provarono a resistere, ma furono facilmente sopraffatte, e i Saraceni si abbandonarono al saccheggio della basilica. \u00abDa Costantino in poi i principi e gli imperatori d'Occidente, i Carolingi e gli stessi pontefici avevano offerto alla chiesa tali e tanti doni votivi, che essa poteva essere considerata \u2026 il museo pi\u00f9 ricco d'Europa, almeno per quanto concerneva le opere d'arte prodotte nell'arco degli ultimi cinque secoli.\u00bb. Profanarono e devastarono la cripta dell'Apostolo, asportando e distruggendo parti del sarcofago di bronzo e inferendo dunque all'intera cristianit\u00e0 un colpo durissimo per ci\u00f2 che per essa quel luogo rappresentava. Poi passarono all'abbazia benedettina e alla basilica di San Paolo fuori le mura, adiacente all'ansa del Tevere e pi\u00f9 vicina alle loro navi, dove le profanazioni e i saccheggi non furono inferiori.\nN\u00e9 Lotario, n\u00e9 Ludovico si mossero. Solo il duca di Spoleto Guido I accorse in difesa e, con l'aiuto delle milizie romane, sconfisse i saraceni a Civitavecchia, costringendoli alla fuga in mare. Una parte dei pirati fugg\u00ec via terra verso sud, devastando e saccheggiando, ma fu anch'essa intercettata e sconfitta presso Gaeta dalle forze di Guido e di Cesario, figlio del \"magister militum\" di Napoli, e una parte della refurtiva venne recuperata. L'inerzia dell'imperatore e di suo figlio si rivel\u00f2 comunque un vantaggio per l'affermazione del potere temporale della Chiesa; il saccheggio del centro della cristianit\u00e0 suon\u00f2 come un atto d'accusa contro il disinteresse imperiale, che si limit\u00f2 ad organizzare una colletta in tutto l'impero per restaurare i danni subiti da Roma.\nGli ultimi anni e la morte.\nAnziano e malato, Sergio divenne succube del fratello Benedetto, persona senza scrupoli che lui stesso aveva nominato vescovo di Albano e che mise in atto gravissimi soprusi nei confronti degli abitanti della sua diocesi. A causa di Benedetto, il nepotismo e la simonia divennero le caratteristiche negative del pontificato di Sergio, che mor\u00ec a Roma il 27 gennaio 847, \u00abcol cuore spezzato\u00bb per l'evento terribile che aveva colpito la sua citt\u00e0. Fu sepolto in San Pietro.\nRappresentazioni nella cultura di massa.\nPapa Sergio II \u00e8 interpretato da John Goodman nel film del 2009 \"La Papessa\"."}
{"id": "47743", "revid": "1318658", "url": "https://it.wikipedia.org/wiki?curid=47743", "title": "Pendolino", "text": "Pendolino \u00e8 il nome brevettato che definisce il tipo di treno, ad assetto variabile, progettato dalla FIAT Ferroviaria; il treno \u00e8 in grado di percorrere normali tratte ferroviarie a una velocit\u00e0 del 25-35% superiore rispetto a quella dei convogli tradizionali, grazie a specifiche apparecchiature che inclinano la cassa verso l'interno delle curve. L'assetto variabile del Pendolino \u00e8 di tipo attivo, in quanto l'inclinazione \u00e8 prodotta dall'azione di specifici attuatori.\nStoria.\nGi\u00e0 negli anni sessanta, presso varie amministrazioni ferroviarie europee, si era diffusa l'esigenza di aumentare le velocit\u00e0 di servizio dei treni per tenere testa sia allo sviluppo della motorizzazione su strada - che beneficiava della costruzione di autostrade - che dell'aviazione civile. La realizzazione di nuove linee ferroviarie attrezzate per velocit\u00e0 pi\u00f9 elevate ovvero la rettifica di lunghe tratte in territori spesso intensamente abitati richiedeva notevoli investimenti pubblici che non sarebbero stati facilmente ottenibili per un mezzo di trasporto in apparente declino di immagine e considerazione.\nPrincipalmente per questo motivo si pens\u00f2 di elevare le prestazioni dei convogli intervenendo sugli stessi, per cui si fece strada l'idea di realizzare veicoli pi\u00f9 veloci in grado di pareggiare l'accelerazione trasversale in curva. Nacque cos\u00ec il principio della \"cassa oscillante\", che consentiva di ottimizzare le forze in gioco sul veicolo nelle curve strette delle linee tradizionali.\nFra i numerosi esperimenti effettuati \u2013 in particolare in Francia, Gran Bretagna e Svizzera\u00a0\u2013 si distinse subito il progetto della FIAT Sezione Materiale Ferroviario completato nei dettagli all'inizio del 1969, circa due anni dopo l'inizio dello studio, e verificato sperimentalmente con l'installazione di un sedile oscillante sull'automotrice FIAT ALn 668.1999, immatricolata temporaneamente come veicolo privato nel parco FS per consentire lo svolgimento delle prove, mentre era in corso la costruzione dell'automotrice laboratorio FIAT Y 0160 con la quale venne poi messo a punto il sistema di pendolamento definitivo; fu questo veicolo a ricevere per primo il soprannome \"Pendolino\", destinato a caratterizzare tutta la successiva serie di rotabili a cassa oscillante&lt;ref name=\"I treni FIAT/194-196\"&gt;.&lt;/ref&gt;.\nIl successo della campagna sperimentale svolta con l'automotrice port\u00f2 le Ferrovie dello Stato a ordinare nel 1974 un treno a quattro casse che avrebbe dovuto essere il prototipo del nuovo gruppo di elettrotreni FS ETR 400, ma che per una serie di circostanze rimase un esemplare unico, classificato secondo il criterio di numerazione usato a quel tempo dalle FS per gli elettrotreni.\nQuesto treno fu seguito quasi subito da un'unit\u00e0 similare denominata \"Tren Basculante\"&lt;ref name=\"Prodotti/29\"&gt;.&lt;/ref&gt;, ordinata dalle ferrovie spagnole (RENFE) che avevano anch'esse la necessit\u00e0 di accelerare il servizio su una rete estremamente tortuosa&lt;ref name=\"I treni Fiat/198\"&gt;.&lt;/ref&gt;.\nL' venne messo in servizio nel 1976, inizialmente sulla relazione ferroviaria Roma-Ancona, prolungata poi a Rimini, e impiegato anche per cicli dimostrativi presso varie amministrazioni ferroviarie europee. Dagli anni 1990 fu usato come treno \"charter\" e poi accantonato ad Ancona.\nSecondo i piani iniziali delle FS l'ETR.401 era destinato a essere affiancato da altri tre treni identici, numerati ETR.402,403 e 404, che avrebbero consentito la realizzazione di una ben diversa esperienza su altre linee, ma al momento opportuno i finanziamenti furono dirottati altrove lasciando l'ETR.401 esemplare unico con tutte le conseguenze del caso: commerciali per la FIAT, perch\u00e9 qualunque eventuale cliente non poteva non avere dubbi per il mancato utilizzo di un veicolo, nonostante gli ottimi risultati delle prove; tecniche per FIAT ed FS, che rinviarono di quasi dieci anni l'apprendimento di cosa significhi in assoluto un servizio intenso con l'aumento della velocit\u00e0 fino a 250\u00a0km/h&lt;ref name=\"I treni Fiat/199\"&gt;.&lt;/ref&gt;.\nIl ripensamento delle FS nel maggio 1985 con l'ordine di 4 ETR.450, integrato il 3 luglio 1986 con altri 10 elettrotreni; le vicende per la definizione della composizione definitiva degli ETR.450 furono piuttosto complesse e si chiusero solo nel 1992 con la costruzione degli elementi necessari per la realizzazione del 15\u00ba elettrotreno.\nIn due anni (1988/89) vennero prodotti 14 treni completi a composizione bloccata da otto casse (poi nove con la rimorchiata \"RH\" ristorante/bar-posto disabili), seguiti da un 15\u00ba nel 1992, per un totale di 135 veicoli.\nPur essendo erede diretto del \"401\" per la parte prettamente meccanica, venne completamente rivisto nell'elettronica di trazione - direttamente derivata dalle automotrici \"treni GAI\" - e nelle apparecchiature di comando del pendolamento, dotate di due sole stazioni giroscopiche (in testa e in coda) con un calcolatore per l'attuazione dei movimenti sulle altre casse.\nL'ETR 450 entr\u00f2 in servizio nel 1988 sulla tratta Milano-Roma, riuscendo a percorrere l'intero tragitto in meno di 4 ore.\nTra il 1988 e il 1995 (anno in cui si cominci\u00f2 l'affiancamento in servizio con i Pendolini di nuova generazione) il parco degli ETR 450 percorse 26 milioni di km, passando dai 220.000 passeggeri/anno del 1988 ai 2,2 milioni del 1995.\nNel 1994 il progetto Pendolino fu sottoposto ad un corposo aggiornamento tecnologico e a un restyling firmato da Giugiaro, che diede vita alla cosiddetta \"Terza generazione\": il risultato fu l'ETR 460, costruito in 7 esemplari (63 veicoli) per FS con velocit\u00e0 massima fissata a 250\u00a0km/h, e in altri 3 esemplari (27 veicoli) per FS/SNCF, destinato a intercity, omologato per 200\u00a0km/h. L'ETR 460 \u00e8 stato il modello meno felice del gruppo, essendo affetto da gravi carenze tecniche che hanno contribuito all'unico incidente avvenuto a questa classe di treni.\nStrutturalmente era pensato come un insieme di nove casse (veicoli), raggruppate in tre unit\u00e0 di trazione composte da due veicoli motore ed una rimorchiata ciascuna; un veicolo rimorchiato era adibito a servizio bar ristorante.\nL'equipaggiamento elettrico di trazione distribuito per ogni carrello di unit\u00e0 di trazione garantiva pi\u00f9 sicurezza e comfort di viaggio. Sui veicoli di estremit\u00e0, dotati di testate aerodinamiche si trovavano le cabine di guida.\nStudiato con grande cura per l'aerodinamica, con studi al CAD e in galleria del vento, integrava una nuova soluzione per il sistema oscillante (\"carrello \"tilting\"\") che spostava i pistoni che controllano l'oscillazione nel sottocassa invece che sulla fiancata. Il vantaggio immediato fu l'allargamento dello spazio utile per i passeggeri, che divenne meno angusto rispetto all'ETR 450. Inoltre venne integrato un nuovo sistema di controllo attivo del serpeggio, affiancato dai classici ammortizzatori antiserpeggio in configurazione ridondante. Tutte le apparecchiature vennero spostate nel sottocassa. Il peso per asse sal\u00ec a 14 tonnellate, ancora ampiamente sotto gli standard.\nGli interni, rifiniti con estrema cura per garantire il massimo comfort erano climatizzati e insonorizzati a tenuta ermetica per evitare i contraccolpi di pressione in galleria e negli incroci con altri treni.\nNel 1996, su commissione della societ\u00e0 italo-svizzera Cisalpino, venne nuovamente aggiornato, portando alla costruzione degli ETR 470 (9 treni da 9 veicoli ciascuno) specializzati per l'utilizzo come intercity veloce su linee di montagna.\nIn seguito per FS \u00e8 stato costruito l'ETR 480 (15 treni, 135 veicoli), successivamente trasformati ETR 485 in occasione dell'installazione delle apparecchiature per i 25\u00a0kV 50\u00a0Hz.\nFurono realizzati 10 esemplari per la societ\u00e0 spagnola RENFE nel 1998. Composti di sole tre casse, vennero battezzati inizialmente \"IC 2000\" e in seguito Alaris 490.\nNel 2000 il controllo di FIAT Ferroviaria fu acquisito completamente da Alstom per 300 milioni di euro: in quel momento FIAT aveva commissioni per oltre 900 milioni di euro, in gran parte relative al Pendolino.\nNel 2000 entr\u00f2 in produzione l'S220 per la Finlandia, una versione elettrica a 25\u00a0kV 50\u00a0Hz caratterizzata dalla operabilit\u00e0 in condizioni estreme (+45\u00b0 / -40\u00a0\u00b0C), con vetrocamere isolate e sistema di climatizzazione integrato nella parte estetica della bagagliera\nA ottobre 2007 sono stati venduti in totale 440 treni Pendolino in 12 diverse nazioni.\nA partire dal 2004 il progetto del treno venne completamente riformulato, portando alla creazione della famiglia denominata Nuovo Pendolino.\nI rotabili derivati dal progetto \"Pendolino\".\nIl primo paese a mostrare un interesse concreto per l'assetto variabile fu la Germania. L'amministrazione ferroviaria tedesca DB si avvicin\u00f2 inizialmente al sistema con una filosofia di impiego diversa: avendo in costruzione o in progetto linee ad alta velocit\u00e0 e numerosi adattamenti di tracciati esistenti, ritenne di destinare questo tipo di rotabili a linee secondarie ma con traffico elevato. Inoltre, con l'unificazione delle due Germanie e l'acquisizione della rete dell'Est, venivano a cambiare gli assi dei \"corridoi\" di traffico - da nord-sud a est-ovest - ribaltando i progetti di evoluzione della rete.\nLa DB realizz\u00f2 quindi, nel 1992, 20 convogli a cassa oscillante attiva che formarono la serie 610, acquistando da Fiat Ferroviaria solo i carrelli e il sistema di pendolamento e sviluppando in proprio la parte trazionistica.\nDifferenze principali rispetto alle varie versioni di \"Pendolino\" italiani furono la composizione a due sole casse - con possibilit\u00e0 di accoppiamento multiplo - e l'azionamento Diesel-elettrico. Questa versione termica fu infatti dotata di un motore turbodiesel intercooler a 12 cilindri da 485\u00a0kW di costruzione tedesca per ogni motrice che produceva elettricit\u00e0 mediante un generatore sincrono trifase da 460 kVA, a sua volta destinato ad alimentare i tre motori da 250\u00a0kW posti nel sottocassa. Questi trasferivano la potenza direttamente alle sale dei tre carrelli corrispondenti mediante albero e cardani, come nell'originale italiano. Fu inoltre installato un sistema di frenatura elettrico-magnetica sulla rotaia in ausilio ai classici freni meccanici. Velocit\u00e0 massima 160\u00a0km/h.\nDal punto di vista estetico, se le fiancate rastremate verso l'alto ricordavano l'origine del progetto, le testate furono ridisegnate secondo lo schema di altre serie di automotrici germaniche, come pure la livrea bianco-acquamarina, poi modificata in bianco-rossa.\nEntrarono in servizio fra Norimberga, Hof, Bayreuth, Weiden e Furth im Wald.\nLa formula si rivel\u00f2 decisamente azzeccata, sia dal punto di vista tecnico che commerciale: questi treni mostrarono una buona affidabilit\u00e0, una relativamente alta economicit\u00e0 di esercizio e, grazie alla riduzione dei tempi di percorrenza fino al 25%, ottennero un lusinghiero successo di viaggiatori che aumentarono di oltre il 40% sulle linee servite.\nVa annotato che anche la serie 610 ha sofferto l'intervenuta indisponibilit\u00e0 di giroscopi di ricambio - necessari al funzionamento dell'oscillazione - come avvenuto per gli ETR 450 italiani, problema peraltro risolto con la modifica del sistema.\nA questo primo gruppo seguirono nel 1996 50 esemplari di una nuova serie, la 611, con trazione diesel-idraulica, possibilit\u00e0 di accoppiare fino a quattro treni e un diverso sistema di pendolamento ad azionamento elettrico, soggetto peraltro a numerosi guasti.\nNel 2000 entrarono in servizio i primi esemplari del nuovo gruppo 612, costruiti in ben 190 esemplari e consegnati a varie direzioni regionali della DB Regio. Evoluzione dei 611, presentarono per\u00f2 numerose novit\u00e0 e differenze fra cui i motori Diesel Cummins a 6 cilindri con potenza portata a 559\u00a0kW, diversa distribuzione interna degli spazi e ulteriore elaborazione del sistema di pendolamento.\nL'anno successivo fu la volta della serie 605, soprannominata \"Diesel-ICE\" in quanto esteticamente simile agli ICE InterCityExpress, i treni ad alta velocit\u00e0 tedeschi. Per questi 19 convogli, composti ciascuno da quattro casse, la DB torn\u00f2 alla trazione Diesel-elettrica, con quattro motori a 6 cilindri Cummins da 560\u00a0kW. La velocit\u00e0 massima in esercizio era fissata in 200\u00a0km/h. Il 13 febbraio 2000 un treno \"605\" raggiunse in prova i 222\u00a0km/h, battendo il record di velocit\u00e0 per un veicolo ferroviario a trazione termica.\nFra il 1999 e il 2001 iniziarono a circolare anche gli ICE-T (\"tilting\" = pendolanti), serie 411 e 415, convogli automotori a trazione elettrica composti rispettivamente da 7 e 5 casse. Novit\u00e0 peculiari lo spostamento dei motori e dei meccanismi di pendolamento entro i carrelli. Velocit\u00e0 massima 230\u00a0km/h.\nAltre versioni derivate.\nLa tecnologia del Pendolino \u00e8 stata utilizzata anche per altri treni tra cui il CDT 680 ceco, l'Alfa Pendular portoghese (1998, ad inizio progetto noto col nome di sviluppo \"CP Pendoluso\"), l'ETR 310 sloveno (2000) e il Virgin 390 inglese (2003) disegnato da Paul Priestman, oltre al gi\u00e0 citato IC 2000 \"Alaris\" spagnolo.\nI Pendolino FS si distinguono dagli altri per la maggiore potenza installata, 5880\u00a0kW contro i 2000\u00a0kW del Virgin e dell'ETR 310 o i 4000\u00a0kW del CDT680 e dell'S220, e per il centro di gravit\u00e0 pi\u00f9 basso, adatto alle linee tipiche del territorio italiano, generalmente tortuose e con curve pi\u00f9 strette.\nOltre a quelle indicate, vi sono versioni di studio, sperimentali o non entrate in servizio. Tra queste si possono segnalare:\nCaratteristiche generali.\nIl pendolamento attivo permette di affrontare le curve a velocit\u00e0 pi\u00f9 elevate senza incremento dell'accelerazione trasversale non compensata (dovuta alla sopraelevazione della rotaia esterna), pareggiando di conseguenza la sensazione di accelerazione centrifuga percepita dal viaggiatore.\nL'inclinazione raggiunge gli 8\u00b0 (10\u00b0 per l'ETR 401), compensando l'accelerazione trasversale fino a 1,35\u00a0m/s\u00b2.\nLa prima e pi\u00f9 numerosa famiglia \u00e8 composta dai \"Pendolino\" italiani, sviluppati dalle Ferrovie dello Stato italiane e dalle fabbriche della ex Fiat Ferroviaria di Savigliano, ora acquisita da Alstom.\nSe questi elettrotreni possono essere considerati treni ad alta velocit\u00e0, in quanto atti a raggiungere velocit\u00e0 attorno ai 250\u00a0km/h, esistono altre serie costruite per e da altre amministrazioni ferroviarie per velocit\u00e0 massime inferiori ma comunque allo scopo di ottenere prestazioni migliori su linee tradizionali, pi\u00f9 o meno tortuose, senza particolari interventi al corpo stradale.\nIl nome \"Pendolino\" \u00e8 un marchio registrato, e identifica tutti i treni ad assetto variabile prodotti da Fiat Ferroviaria.\nI Pendolino circolano in Italia come gruppi ETR 460/463, ETR 480, ETR 485 ed ETR 470, questi ultimi verniciati di bianco e azzurro sotto la propriet\u00e0 della societ\u00e0 Cisalpino e fino allo scioglimento della stessa, in seguito suddivisi tra Trenitalia e FFS, le amministrazioni ferroviarie subentrate alla societ\u00e0 Cisalpino nell\u2019esercizio dei collegamenti Italia - Svizzera. In passato i servizi Pendolino in Italia sono stati effettuati anche impiegando l'ETR 401 (in livrea bianco/azzurra) e materiale ETR 450.\nGli ETR 480, riclassificati ETR 485, sono stati progressivamente dotati di apparati politensione (3kV corrente continua e 25kV alternata 50\u00a0Hz) onde poter percorrere anche le nuove linee veloci.\nAlcuni ETR 460 in passato vennero messi in grado di \"sconfinare\" sulla rete meridionale francese elettrificata a 1,5\u00a0kV corrente continua.\nA seguito della irreperibilit\u00e0 di giroscopi di ricambio (dato che la casa costruttrice inglese ne ha cessato la produzione) gli ETR 450 hanno viaggiato, negli ultimi anni, con il sistema di pendolamento escluso, quindi con i carrelli bloccati in posizione fissa e \"declassati\" al \"rango C\".\nGli ETR 460, in seguito ad una ristrutturazione, hanno ricevuto un nuovo sistema elettronico di riconoscimento della curva tornando a funzionare regolarmente in \"rango P\" fino al dicembre 2016 quando gli ETR.460/463 sono stati tutti declassati nuovamente in rango C a causa della definitiva disattivazione del sistema di pendolamento attivo.\nLe serie \"470/480/485\" essendo munite di sistemi elettronici non hanno sofferto dello stesso problema.\nI Pendolino circolano in Germania, Svizzera, Finlandia, Italia, Inghilterra, Polonia, Portogallo, Spagna, Repubblica Ceca e Slovenia. \u00c8 in corso di preparazione una versione per la Cina.\nIl 5 ottobre 2007, \u00e8 stato firmato un contratto con le ferrovie russe - RZD - per la fornitura di 4 Pendolini per assicurare il collegamento tra San Pietroburgo e Helsinki in Finlandia, portando cos\u00ec a 440 i Pendolini venduti in 12 paesi nel mondo.\nTecnica.\nI Pendolini sono treni in lega leggera di alluminio, con carrozzeria monoscocca in grandi estrusi. La testata \u00e8 in compositi dalla serie ETR 460 in poi, montata su una scocca in lega leggera.\nLa propulsione \u00e8 \"a potenza distribuita\". Ogni unit\u00e0 motrice dispone di due motori di trazione appesi al sottocassa e il moto \u00e8 trasferito ai carrelli mediante alberi e giunti cardanici. Ogni cassa poggia su due carrelli; grazie ai materiali usati e alla ripartizione dei pesi, il peso per asse \u00e8 approssimativamente di 13 tonnellate, assai contenuto.\nI carrelli sono dotati di molle elicoidali \"flexicoil\", dalle prestazioni migliori rispetto alle molle cilindriche, e montano anche un sistema di sospensione laterale.\nL'intera famiglia \u00e8 dotata di un doppio sistema frenante: un primo circuito controllato da elettrovalvole comandate dalla cabina di guida e un secondo circuito di emergenza tradizionale. Il sistema primario \u00e8 stato sviluppato appositamente per l'ETR 401 ed elimina il problema del ritardo nella frenatura dell'ultimo veicolo dovuto alla scarica dell'impianto pneumatico.\nLa differenza fondamentale tra il sistema oscillante italiano e quelli sviluppati all'estero \u00e8 nell'uso di due trasduttori giroscopici e accelerometrici sui carrelli di testa (invece che di un solo accelerometro sulla cassa) per \"leggere\" l'inclinazione della curva. In questo modo la carrozza pu\u00f2 cominciare l'inclinazione all'inizio della curva e non a curva gi\u00e0 imboccata, eliminando le pericolose oscillazioni e sbilanciamenti che assillavano gli altri prototipi.\nIl sistema di pendolamento funziona cos\u00ec: un'unit\u00e0 \"Master\" posta sul primo carrello del primo veicolo del convoglio riconosce l'inizio della curva e ne identifica il tipo tramite sensori a giroscopio. Un computer di bordo misura tramite sensori accelerometrici l'accelerazione centrifuga da compensare e calcola l'inclinazione necessaria per la velocit\u00e0 attuale. Il dato calcolato viene trasmesso ai veicoli successivi (\"slave\"), dove alcune centraline rispondono inclinando la cassa tramite i quattro pistoni idraulici (attuatori). Gli attuatori sono indipendenti e rispondono con ritardi massimi nell'ordine del decimo di secondo, per cui la cassa in movimento pu\u00f2 entrare in curva variando l'assetto per ottenere il migliore tracciato d'ingresso possibile.\nPer garantire la corretta posizione del pantografo in curva - che ovviamente non pu\u00f2 pendolare, pena discontinuit\u00e0 di alimentazione e danni alla catenaria -, questo \u00e8 fissato ad una particolare incastellatura, solidale con il rispettivo carrello, che attraverso la cassa raggiunge l'imperiale e lo mantiene indipendente dai movimenti della cassa.\nLa sicurezza \u00e8 incrementata dalla presenza di tutti i sistemi in configurazione ridondante (doppia), dall'uso di un sistema di autodiagnostica con possibilit\u00e0 di raccogliere una serie di dati statistici sulle prestazioni, nonch\u00e9 dalla presenza di una scatola nera tachigrafica (\"memocarta\") con registrazione su carta e su supporto statico."}
{"id": "47745", "revid": "117293725", "url": "https://it.wikipedia.org/wiki?curid=47745", "title": "Sovrani franchi", "text": "I regni franchi vennero governati da due dinastie principali, i Merovingi (che fondarono il reame) e successivamente i Carolingi. Una cronologia per i governanti Franchi \u00e8 difficile da tracciare, in quanto il reame, secondo la vecchia tradizione germanica, venne frequentemente diviso tra i figli di un Re, al momento della sua morte, e quindi eventualmente riunificato. Per una spiegazione pi\u00f9 dettagliata si veda la voce Franchi.\nMerovingi.\nAlla morte di Clodoveo, il regno venne diviso tra i suoi quattro figli.\n\"Clotario (di Soissons) infine riusc\u00ec a conquistare gli altri tre regni dopo la morte dei suoi fratelli (o dei loro successori). Dopo la sua morte, il regno venne nuovamente diviso in Austrasia (ad est), Borgogna, Neustria (ad ovest) e Parigi.\"\n\"Dopo la morte di Dagoberto I, il regno venne nuovamente diviso in Austrasia e Neustria-Borgogna.\"\nCarolingi.\nI Carolingi svolgevano inizialmente il prestigioso incarico di Maggiordomi di palazzo sotto i re Merovingi del sotto-regno di Austrasia e successivamente nel Regno Franco riunito, come segue:\n\"Quando Pipino III divenne Re, i Carolingi successero ai Merovingi sul trono di Francia, come segue:\"\n\"Il Regno Franco venne quindi diviso con il Trattato di Verdun, nell'843, tra i figli di Ludovico il Pio. La tabella seguente elenca solo i membri della dinastia Carolingia nelle tre suddivisioni che costituiscono i nuclei di quelle che saranno la Francia e il Sacro Romano Impero Germanico, ognuna con le due dinastie regnanti.\"\nDocumentazione.\nDocumento sulla storia della Francia del primo medioevo \u00e8 la \"Grandes Chroniques de France\", che tratta, in particolare nell'esemplare \"personalizzato\" prodotto per Carlo V di Francia tra il 1370 e il 1380, la saga di tre grandi dinastie, i Merovingi, i Carolingi e i Capetingi, Sovrani di Francia. Il documento fu prodotto e probabilmente commissionato durante la Guerra dei Cent'anni, lotta dinastica tra i sovrani di Francia e Inghilterra per la rivendicazione del trono francese. Dovrebbe perci\u00f2 essere letto e soppesato attentamente come fonte, a causa del suo taglio presumibilmente tendenzioso."}
{"id": "47746", "revid": "697352", "url": "https://it.wikipedia.org/wiki?curid=47746", "title": "Fortezza", "text": "Una fortezza \u00e8 una costruzione militare progettata con una funzione tattica difensiva. Le fortezze sono state utilizzate per migliaia di anni, in una variet\u00e0 di forme sempre pi\u00f9 complesse. \nUn'opera difensiva con caratteristiche simili alla fortezza, ma in genere con dimensioni inferiori, viene chiamata forte o fortino.\nDescrizione.\nLa fortificazione \u00e8 quel ramo dell'arte militare che insegna ad aumentare, mediante appropriati lavori o con apposite costruzioni, il valore naturale delle posizioni, al doppio fine di favorire l'azione delle truppe e l'efficacia delle armi impiegate e di provvedere alla conservazione di tutti i mezzi di difesa (uomini, armi, materiali, munizioni e viveri) sia mentre si prepara l'azione, sia durante l'azione.\nLa fortificazione \u00e8 anche la pratica di incrementare le difese di un'area e l'insegnamento dei modi di attaccare e di difendere un'opera fortificata. Il valore di una fortificazione dipende dalla posizione, che dovrebbe essere strategica, e dalla bont\u00e0 delle opere che vi si elevano; ossia \u00e8 la risultante del valore naturale e del valore artificiale della posizione stessa. In generale, non conviene fortificare una posizione che non sia forte naturalmente. L'arte di pianificare un campo militare o di costruire una fortificazione viene chiamata castrametazione, fin dai tempi delle legioni romane. L'arte di portare l'assedio ad una fortezza e di distruggerla viene usualmente detta poliorcetica; in alcuni testi questo termine viene applicato anche all'arte di costruire una fortificazione.\nIl progressivo affermarsi della guerra con la polvere da sparo ha inesorabilmente, anche se con un'imprevedibile lentezza, ridimensionato il ruolo delle fortezze all'interno delle strategie militari.\nScopo.\nLo scopo che si vuol raggiungere nel fortificare una posizione pu\u00f2 essere organico, logistico o tattico. Lo scopo \u00e8 organico quando la posizione \u00e8 un punto strategico permanente, ossia interessa la difesa generale dello Stato. \u00c8 logistico quando si tratta di un punto strategico eventuale, ossia di un punto che riguarda la difesa di un determinato teatro di operazioni militari. Deve in questo caso favorire lo stare ed il muoversi delle truppe. \u00c8 tattico quando l'importanza della posizione si manifesta solo all'atto in cui avviene, o si prevede che debba avvenire, l'urto fra belligeranti, ossia quando si tratta di un punto tattico. Qualunque sia lo scopo di una fortezza, questa deve essere studiata nelle sue forme in modo da soddisfare le esigenze tattiche, poich\u00e9 quando essa entra in azione deve favorire il combattimento a chi lo occupa. Una fortezza eretta a scopo organico soddisfa anche lo scopo logistico quando le operazioni di guerra si svolgono nel teatro in cui essa \u00e8 collocata.\nL'utilit\u00e0 delle fortificazioni, se fatte in modo tale da raggiungere gli scopi per le quali sono costruite, \u00e8 quella di mettere in grado le forze che difendono le posizioni da esse rafforzate di resistere a forze numericamente o moralmente superiori.\nCostruzione.\nL'entit\u00e0 di un'opera fortificata dipende dall'importanza dello scopo che si vuole raggiungere con essa, dai mezzi e dal tempo disponibile per erigerla e dalla potenza dei mezzi coi quali un nemico si prevede possa attaccarla.\nA seconda dei mezzi e del tempo disponibile per erigerla, le fortificazioni si distinguono in permanenti e passeggere o occasionali. Le fortificazioni permanenti sono quelle erette in tempo di pace, quindi con abbondanza di mezzi e di tempo e che sono capaci di resistere alle offese nemiche, nonch\u00e9 alle ingiurie del tempo; sono sempre costruite a scopo organico e perci\u00f2 nei punti strategici importanti. Le fortificazioni passeggere sono quelle costruite in caso di guerra, prima che questa scoppi, o durante la guerra stessa, e talvolta nelle ultime ore precedenti una battaglia, o anche durante una battaglia stessa, e perci\u00f2 con mezzi e tempi limitati, talora limitatissimi, per cui non possono resistere che ad azioni meno potenti e non reggono a lungo alle ingiurie del tempo, da ci\u00f2 appunto la denominazione passeggere.\nLa parte superiore delle fortezze precedenti all'introduzione delle armi da fuoco \u00e8 spesso contornata dai merli, muri a dente di sega dietro il quale si appostano i soldati per coprirsi dai lanci nemici e allo stesso controllare dall'alto tutti i movimenti.\nRispetto alla posizione che le fortificazioni occupano, si distinguono in fortificazione di frontiera (terrestre o marittima) e in fortificazioni interne.\nFortificazioni passeggere.\nLe fortificazione passeggere sono fortificazioni provvisorie, campali, opere nate da esigenze contingenti al conflitto stesso, bench\u00e9 parzialmente o totalmente previste in tempo di pace. La difesa campale \u00e8 la forma di opera difensiva pi\u00f9 facilmente attuabile e realizzabile con ogni tipo di materiale immediatamente reperibile purch\u00e9 resistente, e perci\u00f2 ampiamente usata in conflitti limitati, guerre civili, sommosse. Essa viene abbandonata o addirittura smantellata, per recuperarne almeno parte dei componenti, una volta cessata l'esigenza tecnica.\nSebbene abbiano funzione tattica e logistica, possono essere ricomprese in un pi\u00f9 ampio programma organico. Paesi come l'Italia, perennemente afflitti da mancanze di fondi e di materie prime, possono demandare ad opere da ergersi alle prime turbative politiche internazionali la difesa di determinati tratti di confine, spesso come integrazione di preesistenti opere permanenti. Gi\u00e0 i Romani, nelle loro vittoriose campagne di conquista, facevano ampio uso di fortificazioni provvisorie, addirittura concepite per circondare a propria volta una citt\u00e0 murata nemica impedendo un ritorno offensivo delle truppe nemiche dislocate in altre parti del territorio; avevano quindi un notevole sviluppo, ma sparivano una volta assolto il loro scopo. Parimenti, proteggevano i campi di marcia delle legioni: erette in poche ore, venivano smantellate una volta che il campo era tolto. Tipicamente venivano usate palizzate erette sopra un argine in terra (aggere) che ne serrava la base, preceduto da un fossato spesso cosparso di ostacoli o protetto da abbattute (rami aguzzi piantati con un'inclinazione di 45 o 60 gradi nella parete del fossato stesso e rivolti verso l'attaccante). Tipico quindi della fortificazione campale l'ampio uso della terra e del legname o di pietrame sparso, materiali reperibili in loco o trasportabili. Assente all'epoca e fino alla prima guerra mondiale l'uso della muratura cementata nelle opere campali, in ossequio al principio di facile e veloce realizzabilit\u00e0.\nLa tipica fortificazione passeggera \u00e8 la trincea, sostanzialmente uno scavo entro il quale si riparano i soldati e che costituisce esso stesso un ostacolo non indifferente. Essa serv\u00ec all'inizio anche per approcciare le fortificazioni permanenti nemiche rimanendo abbastanza protetti dall'azione dei difensori. Per avvicinarsi alla fortezza assediata in modo da presentare un angolo favorevole assumeva un percorso complesso detta \"a parallele\", poi vennero introdotte delle traverse o un tracciato a dente di sega sempre per limitare l'effetto di colpi che l'avessero imboccata nel senso della lunghezza (tiro di infilata). Durante la prima guerra mondiale l'uso della trincea era diffuso; i sistemi trincerati erano assai articolati in profondit\u00e0 e come complessit\u00e0, comprendevano anche ricoveri sotterranei e bunker in cemento data la staticit\u00e0 delle posizioni e l'effetto devastante delle moderne artiglierie.\nGi\u00e0 nella guerra di secessione, importanti lavori campali avevano abbattuto l'aggressivit\u00e0 delle rispettive controparti; molti \"fort\" citati nelle cronache e nella memorialistica in realt\u00e0 erano dei poderosi trinceramenti estesi anche fuori terra mediante possenti terrapieni a protezione delle artiglierie e dei fucilieri. Nel XIX secolo infatti il confine tecnico fra opera permanente ed opera campale si fa sfumato; il tipico forte dell'epoca era di fatto un enorme terrapieno poligonale costituente il fronte rivolto al nemico e che solo su un lato, quello posteriore, aveva dei bunker in muratura, a volte di mattoni e mura in pietrame, quali ricoveri a prova di bomba e spesso elevati di livello per ospitare postazioni in casamatta per i cannoni. Agli angoli del poligono terrapienato, piccole casematte il cui tetto non superava il bordo del fossato difendevano l'interno di quest'ultimo dagli assalti nemici. Tolte queste possenti parti murarie, altre opere definite campali erano di fatto identiche. A Peschiera del Garda, nel 1866 gli austriaci realizzarono dei \"forti\" che di fatto non compendiavano alcuna parte architettonica; questo perch\u00e9 il terrapieno garantiva ottima copertura alle sottostanti strutture murarie, ed era facile da erigere e modellare e riparare, fornendo ciononostante un'efficienza tattica a volte superiore ad una complessa fortificazione in pietrame e mattoni.\nOpere di natura provvisoria erano anche le batterie, a volte dotate di elementi architettonici davvero minimi rispetto ai lavori in terra e tuttavia inserite nel dispositivo organico di difesa permanente. Si prevedeva di trasportarvi i cannoni al momento opportuno, installati sul normale affusto ruotato, al limite fissato a delle piattaforme in cemento con un sistema elastico di bloccaggio, mentre i cannoni da fortezza avevano affusti dedicati spesso fissati definitivamente alla struttura. Le opere come i forti e le batterie costituivano anelli o linee ad arco difensive di citt\u00e0 o valichi, e si prevedeva che nei loro intervalli sorgessero, al momento opportuno, opere campali anche imponenti da cui il nome di \"campo trincerato\" dato alla fortificazione ottocentesca e del primo Novecento.\nIn una pagina dell\"'Encyclopedia Britannica\" del Settecento ci sono dettagliati richiami all'arte di erigere fortificazioni campali, con disegni di palizzate, terrapieni, abbattute di rami, cavalli di frisia, fossati, dove la differenza fra queste strutture e quelle permanenti pare essere solo l'assenza delle parti in muratura. In un film statunitense, \"Ritorno a Cold Mountain\", viene ricostruita la scena dell'attacco nordista alle fortificazioni campali durante l'assedio di Petersburg, in Virginia, nel 1864, fortificazioni estese e possenti, in terra e legno, con gabbioni e fascine di protezione. I gabbioni erano grossi ed alti cesti da riempire di terra alla bisogna.\nSi assister\u00e0 poi alla nascita del sacco di sabbia, usato in milioni di esemplari fino a tutt'oggi. Riconducibili a questa forma di difesa sono gli sbarramenti e i fortini di bidoni colmi di terra o cemento, di sacchi di sabbia o materiali edili di svariata natura (anche barriere stradali \"New Jersey\"), osservabili nei filmati di cronaca attuali.\nUn esempio di difesa campale nelle forme ma permanente nella sostanza \u00e8 il sistema difensivo italiano alla Frontiera Nord verso la Svizzera, che si stende al confine settentrionale di Valle d'Aosta, Piemonte e Lombardia. Il sistema comprende una fitta rete di viabilit\u00e0 (strade, mulattiere e sentieri) e complessi tratti di trinceramenti con ricoveri, postazioni per fucilieri e per mitragliatrici, oltre a numerosi appostamenti d'artiglieria; le opere possono essere semplicemente scavate nel terreno morbido, o realizzati in calcestruzzo, o con l'apporto elementi prefabbricati in cemento o acciaio, o, infine, scavate pi\u00f9 o meno profondamente nella roccia con massicce integrazioni in calcestruzzo o calcestruzzo armato. Vi sono quindi alcune parti che, realizzate con tecniche non durevoli, sono state gradualmente cancellate dal tempo - spesso individuabili solo da un occhio veramente esperto - unite ad altre realizzate in maniera tanto solida da permanere tutt'oggi conservate in modo quasi perfetto. Il sistema, costituito prevalentemente da opere \"leggere\", doveva compensare la relativa scarsezza di massicce fortificazioni permanenti su quel tratto di confine; fanno eccezione i tre forti valtellinesi (il Forte al Montecchio Nord di Colico, il Forte ai Canali di Tirano e il Forte al Dossaccio di Oga, presso Bormio), oltre alle grandi opere in caverna dell'Alto Varesotto (le batterie alla Canonica di Bedero, a Vallalta del San Martino, al Piambello, al Monte Orsa) e quella dell'Alto Lario (Loco Tocco).\nCastelli e fortezze di pianura.\nDiversamente dalla forticazioni costruite su speroni rocciosi collinari, nelle aree di in pianura o di fondovalle i siti di costruzione venivano scelti vicino a fiumi, isole, laghi o paludi, che potevano compensare lo svantaggio difensivo della bassa altitudine.\nLaddove tali ostacoli naturali non esistevano, venivano creati fossati asciutti o con rivi d'acqua, bastioni, palizzate e facciate continue. In modo particolare, fossati e torri fortificate permettevano di rendere il livello della costruzione sufficientemente alto da diventare una valida difesa contro i nemici.\nI castelli di pianura (in tedesco: \"Niederungsburg\", \"Flachlandburg\" o \"Tieflandburg\") slavi e sassoni dell'Alto Medioevo erano spesso caratterizzati da un fossato stretto e profondo e da bastioni di terra alti e ripidi. Tali costruzioni erano diffuse nei Paesi Bassi, nella pianura della Germania settentrionale, dove \u00e8 stato stimato che circa il 34% dei castelli possa essere contestualizzato in tale tipologia.\nIl \"Wasserburg\" e il \"Wasserschlo\u00df\" (lett. \"castelli di acqua\" e \"fortezza di acqua\") era una tipologia di castello di pianura edificato su una pianta quadrangolare, protetta da uno o pi\u00f9 fossati d'acqua e con un ponte levatoio presidiato dal mastio. Ne sono esempi:\nCastelli di acqua in zone di pianura erano anche quelli di \"Die Pfalz\", di Sully-sur-Loire, e, in Scozia, quelli di Caerlaverock e Eilean Donan."}
{"id": "47758", "revid": "287204", "url": "https://it.wikipedia.org/wiki?curid=47758", "title": "Frequenze dei canali televisivi terrestri", "text": ""}
{"id": "47760", "revid": "125747899", "url": "https://it.wikipedia.org/wiki?curid=47760", "title": "Galleria di base del Brennero", "text": "La galleria di base del Brennero (in tedesco \"Brenner Basistunnel\" o \"BBT\") \u00e8 un\u2019infrastruttura ferroviaria in galleria in costruzione, oggetto di un progetto di ingegneria civile congiunto italo-austriaco, che collegher\u00e0 Fortezza a Innsbruck passando sotto il passo del Brennero. Insieme con la gi\u00e0 esistente circonvallazione di Innsbruck, raggiunger\u00e0 una lunghezza pari a 64 km, divenendo la galleria pi\u00f9 lunga del mondo al suo completamento (non considerando la circonvallazione di Innsbruck, la galleria tra il portale di Innsbruck e quello di Fortezza avr\u00e0 una lunghezza di 55 km).\nEssa si differenzia dal tunnel del Brennero, termine generico con cui si identificano tutte le opere realizzate nella tratta compresa tra Verona e Monaco di Baviera (le c.d. tratte d'accesso). Infatti, su tale linea sono previste una serie di migliorie e opere infrastrutturali, per poter aumentare la capacit\u00e0 ferroviaria lungo tutta la tratta tra la Baviera e l'Italia settentrionale. Dal punto di vista trasportistico, la galleria di base del Brennero \u00e8 considerata un\u2019opera che porter\u00e0 miglioramenti notevoli in termini di possibilit\u00e0 trasporto merci e passeggeri in Europa. I lavori di costruzione, iniziati nel 2007, dovrebbero essere completati entro il 2032.\nBBT SE \u00e8 una societ\u00e0 per azioni europea che su incarico delle Repubbliche di Italia ed Austria e dell\u2019Unione europea progetta e realizza la galleria di base del Brennero.\nStoria.\nDa sempre il passo del Brennero \u00e8 considerato uno dei collegamenti pi\u00f9 importanti tra il centro e il sud dell\u2019Europa. Con i suoi 1.371 m di altitudine, il passo del Brennero \u00e8 il valico pi\u00f9 basso dell\u2019arco alpino ed \u00e8 transitabile tutto l\u2019anno. La costruzione della linea esistente risale al periodo compreso tra il 1860 e il 1867. Il primo viaggio in servizio commerciale viaggiatori, da Innsbruck a Bolzano, si svolse il 24 agosto 1867: a quell\u2019epoca, la ferrovia veniva vista con diffidenza, tant\u2019\u00e8 che tale evento non fu oggetto di grandi celebrazioni, nonostante da quel momento l\u2019Alto Adige venisse collegato alla gi\u00e0 esistente rete ferroviaria. Questo fu il primo passo sulla strada della modernizzazione e del progresso: con il treno giunsero i primi turisti, le distanze si accorciarono e il mondo inizi\u00f2 ad avvicinarsi.\nLa conquista ferroviaria del Brennero, con la tecnologia disponibile in quel momento storico e nonostante le innumerevoli difficolt\u00e0 che si presentavano durante l\u2019esecuzione dei lavori, si materializzava in un\u2019opera ingegneristica di assoluta avanguardia. Nel 1867 ci volevano ben 5 ore per percorrere il tratto da Bolzano ad Innsbruck con i primi treni a vapore secondo le prestazioni limitate dell\u2019epoca.\nA 150 anni di distanza, la ferrovia del Brennero non ha perso la propria importanza come asse di collegamento (si veda \"Approfondimento 1 - Gil assi TEN-T\") tra il sud e il nord d\u2019Europa; all\u2019avanguardia per l\u2019epoca in cui fu progettata e costruita, oggi la linea presenta un percorso tortuoso e acclive, con pendenze che raggiungono punte del 26\u2030, e raggi di curvatura incompatibili con le attuali esigenze trasportistiche. Questo ha portato oggi ad un forte spostamento dei trasporti su strada e al conseguente aumento dell\u2019impatto sull\u2019ambiente. I sostenitori del progetto affermano che, per far fronte alle moderne esigenze di trasporto \u00e8, quindi, indispensabile potenziare il collegamento ferroviario esistente attraverso un percorso pi\u00f9 pianeggiante e privo di curve, permettendo cos\u00ec il potenziamento delle prestazioni dei treni in termini di velocit\u00e0, peso e lunghezza. In tal modo si raggiunge pi\u00f9 facilmente lo spostamento del traffico delle merci da ruota a rotaia e la conseguente riduzione degli impatti ambientali causati dall\u2019eccessivo trasporto di merci su strada (si veda \u201c\"Approfondimento 2 - La A22\u201d\").\nDescrizione.\nLa linea di oggi e quella di domani.\nL\u2019attuale linea ferroviaria presenta un percorso tortuoso e molto pendente che limita la velocit\u00e0 dei treni, i massimali di carico ed i tempi di percorrenza rendendo talvolta necessario l\u2019impiego di tre locomotori. Tutto ci\u00f2 scoraggia lo spostamento del traffico dalla strada alla rotaia. Il costo dei mezzi impiegati, l\u2019elevato consumo di energia e i lunghi tempi di percorrenza fanno s\u00ec che il vettore ferroviario sia poco concorrenziale rispetto alla strada. Per spostare il trasporto merci dalla strada alla rotaia i promotori del progetto affermano che \u00e8 indispensabile creare nuove capacit\u00e0 sull\u2019infrastruttura ferroviaria attraverso la realizzazione di una linea in pianura senza forti pendenze o dislivelli.\nCon la costruzione della galleria di base del Brennero tra Fortezza e Innsbruck il tracciato avr\u00e0 una lunghezza di 55 km rispetto ai 75 km della linea storica e una pendenza massima del 7\u2030 rispetto all'attuale 26\u2030. Sul nuovo tracciato i treni potranno viaggiare ad una velocit\u00e0 massima di 250\u00a0km/h riducendo cos\u00ec i tempi di percorrenza dagli attuali 80 minuti a 25 minuti.\nLe tratte di accesso sono una sorta di prolungamento della galleria di base del Brennero, atte a potenziare la linea attuale, oltre a permettere una riduzione considerevole dell\u2019inquinamento acustico per i cittadini residenti lungo la linea ferroviaria. Questo intervento, proposto da RFI (Rete Ferroviaria Italiana), prevede il quadruplicamento dell\u2019attuale linea tra Verona e il Brennero (tratta di accesso sud) e l\u2019attuale linea Innsbruck \u2013 Monaco (tratta di accesso nord). Il potenziamento dell\u2019infrastruttura ferroviaria nazionale lungo la tratta di accesso sud \u00e8 stato suddiviso in tre tratte di completamento: Ponte Gardena \u2010 Bolzano (27km); Bolzano \u2010 Trento Nord (27 km); Trento \u2010 Pescantina (25 km). A queste tre tratte corrispondono 4 lotti prioritari di intervento lotto 1 di Fortezza-Ponte Gardena, corrispondente alla prima tratta; lotto 2 della circonvallazione di Bolzano e lotto 3 della circonvallazione di Trento, corrispondenti alla seconda tratta e lotto 4 di accesso a Verona, corrispondente alla terza tratta. Il quadruplicamento da Fortezza a Verona ha portato all\u2019individuazione di ulteriori lotti di completamento: lotto 5 Bronzolo - Trento (nord); lotto 6 Rovereto \u2013 Pescantina; lotto 7 Ponte Gardena - Prato Isarco.\nIl lotto 1 Fortezza-Ponte Gardena \u00e8 stato approvato il 3 marzo 2017 dalla delibera CIPE n. 8/2017 (si veda Approfondimento 3 ).\nLa tratta di accesso nord, invece, \u00e8 suddivisa in due parti diversamente sviluppate. Gran parte della prima parte della linea, che si estende tra Innsbruck e W\u00f6rgl, si sviluppa in galleria ed \u00e8 entrata in esercizio nel dicembre del 2012 dopo nove anni di lavori. La seconda parte della tratta nord, che si sviluppa tra W\u00f6rgl e Monaco, \u00e8 ancora in fase di progettazione, iniziata nel 2015.\nIl progetto.\nIl sistema delle gallerie\nLa galleria di base del Brennero si compone di un cunicolo esplorativo, due gallerie principali e quattro gallerie di accesso laterali. Queste ultime si trovano ad Ampass, Ahrental e Wolf in territorio austriaco e a Mules in Italia, e collegano la superficie con le gallerie principali. Durante la fase di costruzione, le gallerie di accesso hanno una funzione logistica poich\u00e9 vengono utilizzate sia per il trasporto del materiale di scavo ai depositi esterni, sia per rifornire i cantieri sotterranei di materiali ed attrezzature necessarie per eseguire i lavori.\nTra Fortezza e Innsbruck sono previste due gallerie principali a binario semplice. Ogni 333 metri, le gallerie saranno collegate da cunicoli trasversali che, nella maggior parte dei casi, verranno utilizzati come uscite di emergenza permettendo di passare da una galleria principale all\u2019altra.\nIl cunicolo esplorativo si estende da un\u2019estremit\u00e0 all\u2019altra dell\u2019area di progetto e si colloca in posizione centrale ad una profondit\u00e0 di 12 m sotto le gallerie principali. Durante la realizzazione, il cunicolo esplorativo fornisce informazioni geologiche e funge da galleria logistica e di servizio; in fase di esercizio, sar\u00e0 utilizzato come galleria di manutenzione e di drenaggio delle acque. La galleria di base del Brennero \u00e8 dunque un sistema di gallerie e cunicoli, la cui lunghezza complessiva \u00e8 di 230 Km circa.\nPiano di sicurezza\nI cunicoli trasversali, che collegano le due gallerie di linea e che sono presenti ogni 333 metri, possono essere utilizzati come vie di fuga in caso di emergenza. Inoltre, il progetto per passare da una galleria all\u2019altra prevede la realizzazione di tre fermate di emergenza che sono collocate rispettivamente a Innsbruck, sotto St. Jodok e a Campo di Trens.\nQueste fermate di emergenza sono poste ad una distanza di circa 20 km l\u2019una dall\u2019altra. Ogni fermata di emergenza \u00e8 lunga 470 metri ed \u00e8 fornita ogni 90 metri di vie di fuga verso il cunicolo centrale e di cunicoli trasversali per l\u2019estrazione dell\u2019aria viziata, posizionati anch\u2019essi ad una distanza di 90 m l\u2019uno dall\u2019altro, in una posizione sfalsata di 45 m rispetto ai passaggi di fuga. Nel cunicolo centrale \u00e8 stato progettato un soffitto intermedio che seziona la canna in una parte superiore e in una parte inferiore. Tra le canne principali e il cunicolo centrale, nella sezione superiore del cunicolo centrale, saranno realizzate delle canne trasversali di aspirazione dell\u2019aria viziata, attrezzate con valvole di scarico, mentre nella sezione inferiore sono previsti cunicoli di collegamento con porte di fuga a tenuta stagna. Le fermate di emergenza sono collegate con l\u2019esterno. L\u2019aria fresca viene pompata nella sezione inferiore per creare una sovrappressione atta ad evitare la propagazione del fumo nell\u2019intero sistema di gallerie. In tal modo si garantisce un constante ricambio d\u2019aria nei cunicoli trasversali.\nIl metodo di scavo.\nLa scelta dei metodi di scavo da utilizzare dipende dalle caratteristiche geologiche dell\u2019ammasso roccioso; dalle conoscenze e dalle previsioni geotecniche e da valutazioni economiche e logistiche. Anche la lunghezza del tratto da scavare e la durata dei lavori influiscono sulla scelta dei metodi di scavo. Alcune sezioni saranno scavate con il metodo tradizionale altre invece meccanicamente con l\u2019ausilio di frese meccaniche dette Tunnel Boring Machine (T.B.M.).\nLo scavo tradizionale\nIn presenza di condizioni di scavo complesse, alcuni tratti dell\u2019opera vengono realizzati con avanzamento tradizionale. Tra questi vanno citate: alcune sezioni delle gallerie principali e del cunicolo esplorativo; entrambe le gallerie di interconnessione di Innsbruck; tutte le gallerie di accesso; i cameroni logistici e di ventilazione; le gallerie di interconnessione; le fermate di emergenza e i cunicoli trasversali. Lo scavo tradizionale si realizza generalmente seguendo fasi lavorative consequenziali: innanzitutto vi \u00e8 la predisposizione dei fori sulla parete rocciosa; poi segue il riempimento degli stessi con esplosivo ed infine il successivo brillamento, cio\u00e8 l'esplosione della dinamite utilizzata. Una volta asportato il materiale abbattuto, si procede al consolidamento della parete della galleria con calcestruzzo proiettato, con ancoraggi, con centine metalliche e reti di armatura. Una volta conclusa questa fase si ricomincia una nuova fase di brillamento. \nLo scavo meccanizzato (con fresa)\nIl vantaggio dello scavo meccanizzato consiste nell'aumento di velocit\u00e0 nell'avanzamento dei lavori. Oltre a ci\u00f2, l\u2019avanzamento con la T.B.M (detta anche pi\u00f9 comunemente \"talpa\") garantisce maggior sicurezza durante il lavoro per gli operai. La parte pi\u00f9 importante della fresa \u00e8 rappresentata dalla testa. La testa \u00e8 dotata di numerosi cutter che, facendo pressione sul fronte di scavo, frantumano la roccia. Il back up, vale a dire la struttura a treno situata dietro la testa della fresa, assicura lo smaltimento del materiale appena scavato oltre l\u2019approvvigionamento necessario all\u2019avanzamento (provvede direttamente a rivestire la parete della galleria con degli anelli, detti conci, prefabbricati in calcestruzzo).\nQuesta parte del macchinario contiene, inoltre, gli impianti di ventilazione, di abbattimento delle polveri e di consolidamento della roccia. Poich\u00e9 il costo di una fresa \u00e8 abbastanza elevato ed il suo utilizzo, rispetto allo scavo tradizionale, richiede tempi pi\u00f9 lunghi, il macchinario viene utilizzato preferibilmente negli scavi delle tratte pi\u00f9 lunghe.\nCirca met\u00e0 della galleria di base del Brennero viene scavata con un sistema meccanizzato impiegando due tipi di frese: quelle aperte (consolidamento dello scavo tramite calcestruzzo proiettato, ancoraggi e reti elettrosaldate) e quelle scudate (rivestimento con conci prefabbricati in calcestruzzo).\nLe gallerie artificiali\nUn altro metodo di scavo \u00e8 la costruzione di gallerie artificiali: la struttura della galleria viene costruita all'interno di uno scavo e, una volta completata l\u2019opera, essa viene coperta sopra con materiale di riempimento. Questa tecnica viene utilizzata nel caso in cui il terreno sia poco profondo e lo scavo dalla superficie verso il basso sia possibile da attuare ed economicamente realizzabile. Nel cantiere del \u201cSottoattraversamento Isarco\u201d vi sono due brevi tratti costruiti proprio con questa tecnica.\nLa costruzione di gallerie artificiali \u00e8 usata, in genere, per i sottopassi o per i trafori in terreno piano o dove \u00e8 vantaggioso costruire il traforo ad una profondit\u00e0 ridotta. Vi sono due modalit\u00e0 di costruzione: il \"bottom-up\" e il \"top-down\".\nI cantieri.\nI principali cantieri collegati alla Galleria di Base del Brennero sono, in territorio italiano, il cantiere di Mules e quello dell\u2019Isarco, mentre in territorio austriaco vi sono il cantiere che si estende da Tulfes a Pfons, da Pfons a Brennero e a Wolf.\nI lotti in territorio italiano.\nLe opere di questo lotto collegheranno la galleria di base con la linea ferroviaria storica del Brennero e la stazione di Fortezza. Complessivamente saranno realizzati 4,2 km di gallerie principali e 1,5 km di gallerie di interconnessione con la linea ferroviaria esistente. Il termine dei lavori \u00e8 previsto alla fine del 2022. Una parte dei lavori in questo cantiere consiste in una serie di interventi all\u2019aperto tra cui rientra il consolidamento del terreno propedeutico allo scavo delle gallerie lungo questo tratto, composto prevalentemente da sedimenti fluivo-glaciali non compatti. Questi interventi di consolidamento del terreno consistono nella tecnica del cosiddetto jet grouting, ossia l\u2019operazione di iniezione nel terreno di una miscela legante ad elevatissima velocit\u00e0 utilizzata per stabilizzare, rinforzare ed impermeabilizzare i terreni. Nell\u2019ambito di questo lotto saranno sottoattraversate l\u2019autostrada del Brennero A22, la strada statale SS12, la linea ferroviaria esistente e in particolar modo il fiume Isarco. Per fare ci\u00f2 sar\u00e0 utilizzata un\u2019altra particolare tecnica di consolidamento del terreno: il congelamento.\nSi tratta di una tecnica a basso impatto ambientale, mediante la quale viene congelata l\u2019acqua contenuta nel terreno, facendo circolare azoto liquido all\u2019interno di un circuito chiuso. Una volta congelato il terreno, sar\u00e0 ottenuta la stabilit\u00e0 e l\u2019impermeabilizzazione del terreno necessaria a poter procedere con lo scavo con i metodi tipici delle gallerie naturali. Per accedere nel sottosuolo saranno utilizzati 4 pozzi che permetteranno di raggiungere la quota del tracciato della gallerie, ad una profondit\u00e0 di circa 20-25 metri. Dai pozzi saranno avviati gli scavi in sotterraneo con metodo tradizionale.\nAltra tecnica di scavo utilizzata in questo lotto, anche se solo per due brevi tratti, \u00e8 la costruzione di gallerie artificiali, dette anche \u201cCut and Cover\u201d \u201cmetodo Milano\u201d.\nIl lotto di Mules 2-3 \u00e8 stato avviato a settembre del 2016 ed \u00e8 il pi\u00f9 grande della galleria di base del Brennero. Si estende dal cantiere del \u201cSottoattraversamento Isarco\u201d, a sud, fino al confine di Stato. Nel corso di 7 anni saranno scavati 39,8 km di gallerie di linea e 14,8 km di cunicolo esplorativo, la fermata di emergenza di Trens con la relativa galleria di accesso, ed i cunicoli trasversali, che collegheranno le canne principali ogni 333 metri per un totale di 64,9 km.\nUna volta terminato \u201cMules 2-3\u201d, tutti i lavori di scavo in territorio italiano saranno completati. Dal 13 marzo 2017 sono di nuovo in corso i lavori di scavo delle canne principali in direzione nord. Nella fase iniziale, per circa due anni le gallerie sono state scavate con il metodo tradizionale fino alla costruzione della futura fermata di emergenza di Trens, dove sono stati realizzati dei cameroni di montaggio per le frese. Partendo da questi cameroni lo scavo avviene con TBM (ovvero tramite la fresa) fino al confine del cantiere a nord. In direzione sud, lo scavo in tradizionale \u00e8 stato avviato il 3 aprile 2017 e si prevede che in estate 2020 verr\u00e0 raggiunto il confine di lotto a sud.\nLa prima delle tre frese del lotto costruttivo Mules 2-3 che scava il cunicolo esplorativo, denominata Serena, \u00e8 stata assemblata all\u2019inizio del 2018. Il 26 aprile 2018 ha iniziato lo scavo verso nord e nei prossimi anni scaver\u00e0 i 14 km del cunicolo esplorativo fino al confine di stato. Ha un diametro di 6,8 metri, una lunghezza di quasi 300 metri e un peso di oltre 1.200 tonnellate. Con una potenza di 2.800 kW, costituisce una vera e propria fabbrica sotterranea. Infatti, essendo del tipo \u201cdoppio-scudato\u201d, essa non solo scava la galleria tramite la testa fresante composta da numerosi cutter, ma provvede direttamente a rivestirla con degli anelli, detti conci, prefabbricati in calcestruzzo.\nLe altre due frese, invece, battezzate Virginia e Flavia, sono pi\u00f9 grandi della fresa Serena. Sono state montate in appositi cameroni di montaggio nelle gallerie di linea e messe in esercizio in primavera del 2019 per lo scavo.\nI lotti in territorio austriaco.\nIn territorio austriaco sono tre i principali lotti di costruzione per la galleria di base del Brennero: Tulfes-Pfons, Pfons-Brennero e Sillschlucht. In precedenza \u00e8 stato completato il lotto di Wolf, molto pi\u00f9 piccolo rispetto agli altri tre.\nI lavori per questo lotto sono iniziati a settembre 2014 e termineranno nella primavera del 2020. Nell\u2019ambito dello stesso sono realizzati il cunicolo di soccorso Tulfes, due gallerie principali, due gallerie di interconnessione, la fermata di emergenza di Innsbruck e il cunicolo esplorativo Ahrental-Pfons.\nPer un tratto di 9 km lungo la circonvallazione ferroviaria di Innsbruck, \u00e8 gi\u00e0 stato realizzato un cunicolo di soccorso con una sezione di ca. 35 m\u00b2. Il cunicolo \u00e8 stato scavato in tradizionale e su 3 fronti contemporaneamente: da Tulfes in direzione ovest, dalla galleria di accesso di Ampass sia in direzione ovest, sia in direzione est. Gli scavi si sono conclusi nel corso dell\u2019estate del 2017. Grazie al cunicolo di soccorso la circonvallazione di innsbruck potr\u00e0 essere transitata anche da treni passeggeri contrariamente a quanto avvenuto finora.\nLo scavo delle gallerie principali \u00e8 stato eseguito con metodo tradizionale, secondo il nuovo metodo austriaco per la costruzione di gallerie. In data 19.03.2015 il commissario europeo per i Trasporti Violeta Bulc ha ufficialmente avviato i lavori di scavo delle gallerie principali. In questo tratto saranno realizzati 3 km di gallerie principali, aventi ciascuna una sezione di 70 m\u00b2. Nell\u2019estate 2015 sono iniziati i lavori per la realizzazione dell\u2019interconnessione tra la galleria di base del Brennero e la gi\u00e0 esistente Circonvallazione di Innsbruck. Le gallerie di interconnessione sono state realizzate con metodo di scavo tradizionale e vantano una sezione di 115 m\u00b2. Gli scavi di queste sezioni si sono conclusi anch\u2019essi nell\u2019estate del 2017.\nInfine, fa parte di questo lotto anche la realizzazione di un cunicolo esplorativo di oltre 16 km, situato tra l\u2019interconnessione di Ahrental ed il Comune di Pfons. In data 26.09.2015 \u00e8 stata avviata la TBM aperta, costruita ad hoc per questo lotto. La fresa presenta una lunghezza di 200 m e proceder\u00e0 in direzione sud per oltre 16 km, dove terminer\u00e0 lo scavo nella primavera 2020.\nI lavori in questo lotto comprendono la realizzazione di 37 km di gallerie principali tra Pfons e Brennero, ca. 9 km di cunicolo esplorativo nonch\u00e9 la fermata di emergenza presso St. Jodok. Le due gallerie principali verranno scavate mediante frese meccaniche. Gli altri tratti di galleria vengono scavati con metodo in tradizionale. \nOltre un terzo del materiale di scavo del tratto Pfons-Brennero viene riutilizzato per la produzione di calcestruzzo gettato in opera, conci o ghiaia filtrante. Il materiale di scavo non idoneo al riutilizzo viene trasportato, come avviene nella parte italiana, mediante nastri trasportatori direttamente al deposito nella valle Padastertal.\nNella Gola del Sill, subito a sud di Innsbruck, presso il Viller Berg sorge il portale nord della galleria di base del Brennero che corrisponde all\u2019entrata e all'uscita del collegamento ferroviario sotterraneo. Tutti i treni provenienti dalla stazione centrale di Innsbruck e diretti in galleria attraversano per 500 m la Gola del Sill per entrare nella montagna ed uscirne dopo 55 chilometri di galleria a Fortezza, in Alto Adige.\nNumerosi esperti, insieme al gruppo di progettazione di BBT SE hanno messo a punto delle soluzioni per attuare una riqualificazione del territorio con la creazione di nuove opere civili. Ad esempio la piccola area industriale situata sul versante est viene dismessa completamente e riportata allo stato originario; la briglia AGA, un\u2019opera idraulica di sbarramento alta 6 m, viene rimossa in modo da consentire il passaggio ai pesci; la strada di accesso nella Gola del Sill viene spostata sul versante est; il letto del torrente Sill viene spostato di otto metri verso est, nella ubicazione originaria. A fine lavori, i terreni verranno poi riqualificati ed adibiti alla silvicoltura.\nI lavori di scavo alla galleria di accesso di Wolf sono iniziati il 4 dicembre 2013 e sono terminati nel 2017. Il lotto comprende la realizzazione della galleria di accesso di Wolf e una parte del cunicolo esplorativo, oltre ad una serie di opere logistiche e di sicurezza per il deposito nella Val Padaster.\nSalvaguardia ambientale.\nI promotori del progetto assicurano che un\u2019attenta gestione delle risorse naturali ed il rispetto delle aree interessate dall\u2019opera sono elementi determinanti sia nella progettazione che nella realizzazione della galleria di base del Brennero. La compatibilit\u00e0 del progetto \u00e8 stata verificata ai sensi delle leggi vigenti sia in Austria che in Italia. Infatti, per favorire l\u2019inserimento ambientale e paesaggistico degli interventi, le aree di cantiere e di deposito sono state oggetto di approfonditi studi, volti a minimizzare l\u2019impatto ambientale.Nell\u2019area di progetto a nord del Brennero il costante controllo del rispetto della natura e dell\u2019ambiente \u00e8 garantito da una \u201cOmbudsperson\u201d, ossia una persona di riferimento per ogni questione relativa alla natura e l\u2019ambiente. Nell\u2019area di progetto a sud del Brennero \u00e8 stato, invece, istituito un Osservatorio Ambientale, che svolge il ruolo di interfaccia tra la popolazione e i soggetti coinvolti nella realizzazione dell\u2019opera, ha anche il compito di valutare tutti i dati rilevanti e di decidere le eventuali misure che contribuiscano a rispettare i valori di soglia fissati dalle autorit\u00e0.\nOsservatorio ambientale.\nL\u2019Osservatorio per la realizzazione della galleria di base del Brennero e della tratta di accesso sud \u00e8 stato costituito nei primi mesi del 2007 secondo il decreto di legge stabilito dalla delibera CIPE n. 89/2004 (Comitato interministeriale per la programmazione economica - si veda \"Approfondimento 3 - DELIBERA CIPE OSSERVATORIO AMBIENTALE\"). La costituzione di questo ente \u00e8 stata richiesta dal Comune di Fortezza e dalla Provincia Autonoma di Bolzano con l\u2019autorizzazione della galleria di base del Brennero.\nL\u2019Osservatorio agisce indipendentemente da BBT SE e da RFI e accompagna, controlla e verifica tutte le singole fasi di costruzione. Esso \u00e8, infatti, diretto da un organo composto da quattro membri tra cui figurano i rappresentanti della Provincia e in particolare i rappresentanti delle Comunit\u00e0 Comprensoriali del Val d\u2019Isarco e dell\u2019Alta Val d\u2019Isarco. In particolare, questi ultimi costituiscono i diretti interlocutori della popolazione e degli abitanti rispondendo ai loro quesiti o dando loro tutte le informazioni necessarie.\nIl compito principale dell\u2019Osservatorio \u00e8 quello di ridurre al minimo possibile gli impatti sull\u2019uomo e sull\u2019ambiente. L\u2019Osservatorio monitora gli interventi costruttivi e il rispetto delle disposizioni in materia di sicurezza del lavoro e di igiene.\nTra le sue attivit\u00e0 principali vi sono anche la supervisione e la misurazione delle emissioni acustiche e delle vibrazioni; il controllo delle risorse idriche; delle sorgenti; della qualit\u00e0 dell\u2019aria; della configurazione del cantiere e dell\u2019ecosistema. In caso di superamento o mancato rispetto dei valori prescritti, l\u2019Osservatorio emette un parere con disposizioni vincolanti.\nTutela delle acque.\nLe acque utilizzate per l\u2019esecuzione dei lavori vengono depurate e raffreddate in conformit\u00e0 alle disposizioni di legge, prima di essere immesse nei fiumi e nei torrenti. La depurazione avviene negli impianti di trattamento delle acque che si trovano nelle diverse aree di cantiere. Durante la fase di realizzazione, l\u2019acqua proveniente dai cunicoli e dalle gallerie viene intercettata e deviata agli impianti di depurazione. Inoltre, le risorse idriche sono costantemente controllate attraverso una serie di rilievi e monitoraggi eseguiti mensilmente su sorgenti, pozzi e torrenti in tutta l\u2019area di progetto, nonch\u00e9 sulle acque intercettate in fase di scavo.\nGestione materiale di scavo.\nLa logistica di cantiere prevede il trasporto completamente in sotterraneo del materiale di scavo destinato ai depositi senza utilizzare la viabilit\u00e0 ordinaria, al fine di non arrecare disturbo alla popolazione residente nelle aree limitrofe ai cantieri.\nIl materiale di scavo riciclabile viene lavorato in loco e trasformato in materiale da costruzione, selezionato a seconda della composizione e reimpiegato all\u2019interno dell\u2019area di cantiere. Una piccola parte del materiale di scavo viene anche venduta.\nDepositi.\nIl materiale non riutilizzabile viene depositato in 6 aree che si trovano ad Ampass, Ahrental, presso il Ponte Europa e in val di Padastertal in Austria, e a Genauen e a Hinterrigger in Italia. Le aree di stoccaggio sono state individuate nelle immediate vicinanze delle gallerie di accesso. Attraverso l\u2019utilizzo di nastri trasportatori, il materiale di scavo viene trasportato direttamente dal fronte all\u2019area di deposito, senza interferire il traffico veicolare sulle strade pubbliche. Una volta depositato tutto il materiale e conclusi i lavori, le singole aree di deposito ritorneranno al loro stato originario.\nRiutilizzazione materiali.\nIl materiale di scavo frantumato viene riutilizzato nel corso della lavorazione in galleria, per la produzione di calcestruzzo necessario alla realizzazione di conci che andranno a rivestire la galleria. In caso il materiale frantumato fosse in esubero rispetto al fabbisogno da riutilizzare, verr\u00e0 impiegato in altre lavorazioni come inerte per calcestruzzo. La preparazione degli inerti per il calcestruzzo avviene attraverso gli impianti di frantumazione direttamente nei cantieri.\nLa fabbrica dei conci.\nI conci sono dei segmenti in calcestruzzo a forma di arco che, uniti insieme tra loro formano degli anelli. Essi, costituiscono cos\u00ec quello che \u00e8 il rivestimento delle gallerie, che viene applicato alle pareti della galleria tramite le TBM (Tunnel Boring Machine).\nI conci vengono prodotti nello stabilimento di Hinterrigger costruito ad hoc nella Val di Riga in corrispondenza del portale sud del cunicolo esplorativo. Nello stabilimento lavorano oggi circa 130 persone, 24 ore su 24. \nLo stabilimento accoglie il materiale di scavo a deposito che viene riutilizzato per la fabbricazione del calcestruzzo necessario per produrre i conci. Oltre m\u00b3 di materiale per la fabbricazione dei conci deriva, infatti, dalla frantumazione del materiale proveniente dagli scavi di avanzamento nel granito di Bressanone. Ci\u00f2 consente di ridurre l\u2019impatto sull\u2019ambiente, evitando trasporti su strada; inquinamento da polvere e rumore nonch\u00e9 l\u2019approvvigionamento degli inerti per il calcestruzzo da altre cave. BBT SE, di concerto con la Provincia Autonoma di Bolzano, ha fortemente voluto che la produzione dei conci avvenisse in loco.\nIl trasporto del personale e dei conci avverr\u00e0 tramite dei trenini di cantiere mentre il trasporto del materiale di scavo avviene tramite dei nastri trasportatori.\nTutela terreni.\nI promotori del progetto affermano che gli imbocchi delle gallerie sono inseriti nel paesaggio con cura e attenzione e i depositi sono ubicati nelle vicinanze delle gallerie di accesso laterali. Vicino ai cantieri sono stati realizzati nuovi punti di nidificazione e alimentazione per gli animali.\nGi\u00e0 molto prima dell\u2019inizio dei lavori, la societ\u00e0 aveva iniziato a raccogliere dati importanti su fauna e flora, agricoltura e silvicoltura. Tale documentazione dettagliata aiuta ad identificare e, ove necessario, a compensare gli eventuali cambiamenti verificatisi durante e dopo le opere di costruzione.\nTutti i terreni utilizzati per la lavorazione del materiale riutilizzabile e tutti i cantieri a cielo aperto attualmente in esecuzione, come quello del \u201cSottoattraversamento Isarco\u201d, ritorneranno al loro stato originale ante operam una volta conclusi i lavori.\nTutela della popolazione.\nL\u2019immissione di polveri e di rumore dal cantiere all\u2019ambiente circostante viene ridotto al minimo possibile. Per la protezione dal rumore sono state erette delle barriere antirumore. Nel caso in cui i cantieri si trovino vicino a zone residenziali gli orari di lavoro in cantiere vengono limitati per ridurre il disagio dei residenti.\nLa societ\u00e0 ha riservato particolare attenzione alle soluzioni logistiche adottate, in grado di ridurre drasticamente l\u2019utilizzo della viabilit\u00e0 odierna per il trasporto del materiale di scavo e l\u2019approvvigionamento dei materiali di costruzione. Il trasporto avviene, infatti, attraverso nastri trasportatori o tramite accessi riservati ai cantieri direttamente collegati all\u2019Autostrada A22 Brennero.\nComunicazioni.\nGli infopoint.\nLungo la Galleria del Brennero vi sono inoltre tre infopoint, uno a Innsbruck, uno Steinach e uno a Fortezza, dove chiunque sia interessato pu\u00f2 richiedere informazioni pi\u00f9 dettagliate sul progetto o sugli aspetti ad esso collegati, come la tutela ambientale, la politica dei trasporti o la geologia. L\u2019antico forte asburgico di Fortezza accoglie nelle sue mura un\u2019area espositiva di 800 m\u00b2 in cui vengono presentati il progetto della galleria di base del Brennero ma anche i temi della natura e della cultura che ruotano intorno ad esso. I punti forti dell\u2019esposizione sono i viaggi virtuali nella galleria nonch\u00e9 la simulazione multimediale dello scavo della galleria.\nTutte le informazioni sono disponibili in italiano, tedesco e inglese.\nSede della societ\u00e0 e finanziamenti.\nSede della societ\u00e0.\nIn data 30 aprile 2004 venne stipulato l\u2019Accordo di Stato tra Austria e Italia per la costruzione della galleria di base del Brennero e ad Innsbruck venne posta la sede legale della BBT. Nel 2011, con l\u2019inizio della fase di costruzione, la sede legale della societ\u00e0 \u00e8 stata trasferita a Bolzano, poich\u00e9 previsto dallo statuto e, di conseguenza, si applica la norma per gli appalti italiano. La sede legale torner\u00e0 ad Innsbruck quando la galleria di base del Brennero verr\u00e0 messa in esercizio. Oltre alle due sedi di Bolzano e di Innsbruck sono stati allestiti degli uffici di cantiere nelle aree di progetto di Tulfes, di Fortezza e di Mules.\nFinanziamenti.\nSia Austria che Italia partecipano equamente al finanziamento della galleria di base del Brennero, sostenute anche dall\u2019Unione Europea. Sin dal 1995 l\u2019UE finanzia questo progetto con una percentuale del 50% per le attivit\u00e0 di progettazione. Le Convenzioni nell\u2019ambito dell\u2019attuale programma di finanziamento EU (CEF 2014-2020) garantiscono a BBT SE il massimo del cofinanziamento ottenibile da parte dell\u2019UE per i progetti transfrontalieri (ovvero un contributo pari al 50% per le attivit\u00e0 Studi e 40% per le attivit\u00e0 Lavori). I costi restanti vengono ripartiti equamente tra Austria e Italia. I costi complessivi della galleria di base del Brennero vengono valutati pari a circa 8,384 miliardi di euro.\nComposizione societaria.\nSecondo quanto stabilito dall\u2019Accordo di Stato del 30 aprile 2004, il Capitale Sociale di BBT SE \u00e8 suddiviso al 50% tra Italia ed Austria.\nIl 50% di parte austriaca \u00e8 detenuto integralmente da \u00d6BB-Infrastruktur AG, mentre il 50% di parte italiana \u00e8 detenuto integralmente da TFB Societ\u00e0 di Partecipazioni S.p.A., detenuta a sua volta da Rete Ferroviaria Italiana S.p.A. (88,99%), dalla Provincia Autonoma di Bolzano (6,38%), dalla Provincia Autonoma di Trento (4,24%) e dalla Provincia di Verona (0,39%)."}
{"id": "47761", "revid": "15431", "url": "https://it.wikipedia.org/wiki?curid=47761", "title": "Galleria di Base del San Gottardo", "text": ""}
{"id": "47763", "revid": "1186766", "url": "https://it.wikipedia.org/wiki?curid=47763", "title": "Abbadia", "text": ""}
{"id": "47764", "revid": "123412785", "url": "https://it.wikipedia.org/wiki?curid=47764", "title": "Aci", "text": ""}
{"id": "47765", "revid": "1906976", "url": "https://it.wikipedia.org/wiki?curid=47765", "title": "Acquaviva", "text": ""}
{"id": "47766", "revid": "105763813", "url": "https://it.wikipedia.org/wiki?curid=47766", "title": "Agrate", "text": "Agrate pu\u00f2 riferirsi a:"}
{"id": "47767", "revid": "1516566", "url": "https://it.wikipedia.org/wiki?curid=47767", "title": "Aiello", "text": ""}
{"id": "47768", "revid": "905465", "url": "https://it.wikipedia.org/wiki?curid=47768", "title": "Albano", "text": ""}
{"id": "47769", "revid": "1494169", "url": "https://it.wikipedia.org/wiki?curid=47769", "title": "Albaredo", "text": ""}
{"id": "47770", "revid": "305248", "url": "https://it.wikipedia.org/wiki?curid=47770", "title": "Alice", "text": ""}
{"id": "47771", "revid": "287204", "url": "https://it.wikipedia.org/wiki?curid=47771", "title": "Altavilla (disambigua)", "text": ""}
{"id": "47772", "revid": "713714", "url": "https://it.wikipedia.org/wiki?curid=47772", "title": "Alzano", "text": ""}
{"id": "47780", "revid": "465096", "url": "https://it.wikipedia.org/wiki?curid=47780", "title": "Sacsayhuam\u00e1n", "text": "La fortezza di Sacsayhuam\u00e1n o Sacsaihuaman (in quechua: \"Saksaq Waman\") \u00e8 un sito archeologico Inca nella regione di Cusco. Il nome significa letteralmente \"falco soddisfatto\".\nFu costruita dagli Inca tra il 1438 e il 1500 circa, sotto il dominio di Pachac\u00fatec, e si erge in una posizione dominante della collina di \"Carmenca\", che svetta a nord della citt\u00e0 di Cusco, antica capitale del Tahuantinsuyo, l'impero incaico.\nA ogni solstizio d'inverno vi si festeggia l\"Inti Raimi\", la festa di Inti, il dio del Sole. In tale circostanza vengono ancora effettuati rituali risalenti all'epoca incaica.\nUbicazione.\nLa fortezza cerimoniale \u00e8 ubicata a circa 2 chilometri da Cusco, capitale dell'antico impero Inca; si trova ad una altitudine di 3700 metri e ha una estensione di 3.093 ettari.\nStoria.\nEpoca Inca (1438-1534).\nLa costruzione di Sacsayhuam\u00e1n, secondo le informazioni di cui disponiamo, inizi\u00f2 durante il regno di Pachac\u00fatec, fu continuata successivamente da T\u00fapac Yupanqui e conclusa con Huayna C\u00e1pac. Durante queste 3 generazioni, secondo Garcilaso de la Vega furono 4 gli architetti che diressero l'opera. Essi furono nell'ordine: Apu Huallpa Rimachi (il principale secondo Garcilaso de la Vega), Inca Maricanchi, Acahauna Inca e Callacunchuy. A questi architetti si deve il disegno di Sacsayhuaman.\nI lavori durarono circa 70 anni e furono utilizzati 20.000 lavoratori.\nQuesto almeno prima dell'arrivo dei \"conquistadores\" spagnoli, i quali prelevarono dal sito numerose pietre per costruire case e chiese nella citt\u00e0, oltre a modificare la struttura della citt\u00e0 stessa. La rimozione delle pietre di piccole e medie dimensioni \u00e8 continuata fino ad alcune decine di anni fa. \nIn questa descrizione la testa, unita al complesso della citt\u00e0 di Cusco, formava la figura di un puma.\nDisegno di Sacsayhuaman.\nLa zona in cui si trova questa fortezza corrisponde, come gi\u00e0 detto, alla testa dell'animale sacro, il puma.\nPachac\u00fatec Inca Yupanqui, ridisegn\u00f2 la citt\u00e0 e le diede la forma di un puma coricato (il puma \u00e8 il guardiano delle cose terrene).\nLo spazio che abbraccia le sue costruzioni \u00e8 molto grande; quello che principalmente balza agli occhi sono le tre fila di mura in pietra che fanno pensare a una fortezza.\nArchitettura.\nLa costruzione \u00e8 cos\u00ec peculiare per via della grandezza di alcune pietre. Le pietre furono incastrate con una precisione inimmaginabile. Risulta quasi inesplicabile per noi capire come gli inca poterono tagliare con tale maestria le pietre, per cui tra una e l'altra non passa la lamina di un coltello.\nIl grandioso complesso presenta un triplice ordine di cinte murarie, lunghe trecento metri, realizzate con enormi massi di pietra (porfido e andesite), connessi con grande precisione.\nLa muraglia principale \u00e8 formata da pietre alte 5 metri, larghe circa 2,5 metri che possono pesare tra le 90 e le 120 tonnellate.\nCronisti e archeologi concordano nell'attribuire al piano della citt\u00e0 di Cusco la forma di un puma, di cui la fortezza di Sacsayhuam\u00e1n rappresenterebbe la testa, com'\u00e8 facile intuire dalla muraglia che procede a zig-zag ricordandone le fauci. Alla sommit\u00e0, inoltre, \u00e8 visibile l'occhio dell'animale. Questo almeno prima dell'arrivo dei \"conquistadores\" spagnoli, i quali abbatterono le tre torri e prelevarono dal sito numerose pietre per costruire case e chiese nella citt\u00e0, oltre a modificare la struttura della citt\u00e0 stessa.\nLe porte.\nTroviamo parecchie porte che mettono in comunicazione, tramite scale, i diversi livelli. Nel muro delle pietre megalitiche troviamo la porta Tiupunco, sugli altri livelli troviamo le porte Acahuana e la Huiracocha Puncu.\nLe torri.\nQuesto complesso militare o religioso era munito di tre torri (\"marka\" in quechua) di cui rimangono le fondamenta.\nLa torre rotonda di Muyuqmarka ospitava il re Inca e la sua corte durante i periodi di meditazione e digiuno.\nLa sua base a terra \u00e8 costituita da un cerchio di pietre di una dozzina di metri di diametro e da una struttura a stella il cui significato non \u00e8 a tutt'oggi chiarito. Secondo la leggenda, la torre era collegata al Tempio del Sole da una rete di gallerie sotterranee.\nQuella di Paucamarca, di forma quadrangolare, aveva una funzione religiosa ed era dedicata al culto del Sole. \nL'ultima torre, quella di Suyaqmarka, anch'essa quadrangolare, era riservata alla guarnigione e ospitava depositi di viveri, di armi e di vestiti.\nFunzione.\nSacsayhuaman, secondo molti cronisti, aveva funzioni cerimoniali. L'ipotetica funzione militare, suggerita dalla grandezza dell'area, dalle mura sui 3 lati (e dal fatto che la battaglia decisiva con Pizarro si combatt\u00e9 proprio qui, con le torri che assunsero funzione difensiva, resistendo quando tutta la citt\u00e0 era ormai stata occupata dagli spagnoli), pare erronea.\nNon ultimo, a far perdurare questo errore gli spagnoli la chiamarono \"La Fortezza\".\nSacsayhuaman pare invece la \"Casa del Sole\", dedicata appunto al culto del dio Sole. Altre case del sole nella cultura inca furono Coricancha e Poquencancha.\nMiti locali.\nSecondo la locale tradizione le mura, per la loro imponenza e dimensione furono costruite da dei giganti semi-divini:"}
{"id": "47786", "revid": "6923", "url": "https://it.wikipedia.org/wiki?curid=47786", "title": "Purgatorio - Canto quattordicesimo", "text": "Il canto quattordicesimo del \"Purgatorio\" di Dante Alighieri si svolge sulla seconda cornice, ove espiano le anime degli invidiosi; siamo nel pomeriggio dell'11 aprile 1300 (Luned\u00ec dell'Angelo), o secondo altri commentatori del 28 marzo 1300.\nIl XIV canto del \"Purgatorio\" \u00e8 il secondo canto dedicato all'invidia. Viene aperto con un dialogo fra due nobili romagnoli, Guido del Duca e Rinieri da Calboli. La loro identit\u00e0 \u00e8 rivelata solo ai vv. 81 e 88, perci\u00f2 pi\u00f9 di met\u00e0 del dialogo con Dante, che si svolge fino al v.126, \u00e8 condotto tra voci anonime (anche Dante non dice il proprio nome)\nTemi e contenuti.\nGuido del Duca; Rinieri da Calboli - versi 1-27.\nSenza alcuna introduzione, il canto si apre con le parole di un'anima (Guido del Duca) meravigliata per la presenza di qualcuno (il poeta) che \u00e8 ancora vivo e ci vede, alla quale risponde un'altra anima (Rinieri da Calboli), che esorta il vicino ad interrogare con garbo il nuovo venuto. Le due anime, dapprima chine l'una verso l'altra, levano il viso per rivolgersi a Dante e la prima esprime la meraviglia per la grazia concessa da Dio e chiede al poeta \u00abper carit\u00e0\u00bb di rivelare chi sia e da dove venga. Dante risponde con una perifrasi su un \u00abfiumicel che nasce in Falterona\u00bb e aggiunge che la propria identit\u00e0 non \u00e8 importante, in quanto il suo nome \u00e8 poco noto. L'interlocutore dice che ha capito l'allusione all'Arno, ed il vicino gli chiede come mai si sia voluto nascondere il nome del fiume, come si fa \"de l'orribili cose\".\nLa valle dell'Arno - vv. 28-54.\nGuido risponde che \u00e8 giusto tacere il nome di quella valle, perch\u00e9 \u00e8 abitata da uomini nemici di ogni virt\u00f9, o per malefiche influenze astrali oppure per vizio, al punto che pare che Circe li abbia trasformati in animali. Definisce \u00abbrutti porci\u00bb gli abitanti del Casentino; poi, seguendo il corso del fiume, chiama \u00abbotoli ringhiosi\u00bb gli aretini; quindi l'Arno, quanto pi\u00f9 si ingrossa andando verso Firenze, tanto pi\u00f9 trova \u00ablupi\u00bb invece di cani. Infine, nell'ultimo tratto del suo corso, il fiume incontra \u00abvolpi piene di froda\u00bb, ossia i pisani.\nProfezia su Fulcieri da Calboli - vv. 55-72.\nGuido continua con una profezia, ispiratagli da Dio: vede il nipote di Rinieri, ossia Fulcieri da Calboli al centro di una scena di violenza bestiale e sanguinosa, come \u00abcacciatore\u00bb che sgomenta i \u00ablupi\u00bb di Firenze, li vende ancora vivi, poi li uccide, privando molti della vita e spogliandosi di ogni onore. Quando lascer\u00e0 Firenze, la citt\u00e0 sar\u00e0 ridotta in un tale stato da non potersi risollevare per mille anni. La profezia \"post eventum\" \u00e8 riferita all'intervento di Fulcieri come podest\u00e0 di Firenze nel 1303, quando perpetr\u00f2 gravi violenze contro i Bianchi. Rinieri, udendo questa profezia si rattrista profondamente.\nCompianto sulla Romagna - vv. 73-126.\nQueste parole e l'atteggiamento delle due anime inducono Dante a pregarle di dire i loro nomi. Il primo, pur sottolineando che Dante non ha detto chi sia, si rivela come Guido del Duca, roso in vita dall'invidia e ora qui punito per tale colpa. Continua indicando il suo vicino come Rinieri da Calboli, esempio di onore non raccolto dai suoi discendenti. Lo stesso - continua Guido - \u00e8 accaduto per tante altre famiglie della Romagna (dalla quale entrambe le anime provengono). Cita con rimpianto personaggi virtuosi ormai non pi\u00f9 imitati e con sdegno afferma che i romagnoli sono divenuti \u00abbastardi\u00bb. Piangendo continua a ricordare altre figure di Bologna, Faenza, Ravenna, Rimini, e con loro \u00able donne e 'cavalier, li affanni e li agi/che ne 'nvogliava amore e cortesia\u00bb. La dolorosa panoramica continua con i signori di Bertinoro, Bagnacavallo, Castrocaro, Conio. Meglio per tante famiglie restare senza discendenti, che avere eredi malvagi e viziosi. Conclude pregando il poeta di lasciarlo, perch\u00e9 ormai l'angoscia gli permette solo di piangere e non di parlare.\nEsempi di invidia punita - vv. 127-151.\nDante e Virgilio riprendono il cammino, rassicurati dal silenzio delle anime sul fatto che seguono la strada giusta. Quando ormai sono lontani dagli invidiosi, odono una voce improvvisa che pronuncia le parole di Caino e subito si dilegua; subito giunge un'altra voce, di Aglauro, figlia del re di Atene trasformata in sasso per aver invidiato la sorella amata da Mercurio. Dante spaventato si stringe a Virgilio, che chiude il canto con le sue parole di commento: gli uomini pur circondati dalle eterne bellezze del creato volgono lo sguardo solo alle miserie terrene cedendo alla tentazione di Satana. Da ci\u00f2 la dura punizione; e le voci udite dovrebbero frenare la tendenza all'invidia.\nAnalisi.\nIl canto XIV rappresenta un passaggio importante nello sviluppo del tema politico, che Dante ha iniziato a costruire fin dal VI canto dell'Inferno e progressivamente ampliato e approfondito. Nel Purgatorio, il tema ha trovato una forte ripresa nel V canto, nel quale due dei tre personaggi morti violentemente sono stati vittime delle contrapposizioni politiche; il canto successivo, con l'apostrofe \"Ahi serva Italia, di dolore ostello\" estende lo sguardo alla condizione di tutta l'Italia, per convergere infine su Firenze. Anche nel canto XI, tra i superbi, risuonano accenni alle guerre intestine della Toscana.\nIl canto XIV, nella peculiare costruzione dialogica, tra personaggi che rivelano solo tardivamente il proprio nome, offre il massimo risalto alla durezza delle immagini e dei giudizi espressi prima sulla Toscana, identificata con le diverse zone percorse dall'Arno dalla sorgente alla foce, poi sulla Romagna, evocata attraverso una fitta serie di nomi di localit\u00e0 e di famiglie nobili. Il quadro complessivo \u00e8 di una decadenza che appare senza scampo: i cittadini toscani sono visti come bestie luride, violente, insidiose; i nobili romagnoli hanno come unica via d'uscita l'estinzione delle loro famiglie.\nLe parole pronunciate da Guido del Duca, nobile ravennate che aveva esercitato in Romagna la funzione di giudice, traggono spunto dalla perifrasi che usa Dante, invece di nominare l'Arno: come se - commenta Rinieri - fosse una di quelle cose orribili che \u00e8 meglio tacere. Di fatto, questa \u00e8 l'occasione che d\u00e0 modo a Guido (e in realt\u00e0 al poeta) di iniziare un monologo ampio (vv.29-66) e di linguaggio volutamente aspro. Dante non commenta, ma mette in rilievo il turbamento di Rinieri. Alla domanda di Dante di sapere chi siano, Guido presenta se stesso e Rinieri Paolucci di Calboli, in Romagna, che conquist\u00f2 e domin\u00f2 brevemente Forl\u00ec. Ora Dante pu\u00f2 comprendere meglio chi sia il \u00abnipote\u00bb di Rinieri (ossia Fulcieri) del quale Guido ha parlato ponendolo al centro di una profezia sull'immediato futuro di Firenze.\nDopo una scena cos\u00ec intensa, dominata dal protagonista Guido, il canto si conclude in tono alto e severo con le parole di Virgilio, che richiama gli uomini al rispetto dei loro limiti e a tendere lo sguardo al cielo e alle sue \u00abbellezze eterne\u00bb, invece di lasciarsi imprigionare nelle bassezze terrene."}
{"id": "47787", "revid": "6923", "url": "https://it.wikipedia.org/wiki?curid=47787", "title": "Purgatorio - Canto quindicesimo", "text": "Il canto quindicesimo del \"Purgatorio\" di Dante Alighieri si svolge sulla seconda e sulla terza cornice, ove espiano rispettivamente le anime degli invidiosi e degli iracondi; siamo alla sera dell'11 aprile 1300 (Luned\u00ec dell'Angelo), o secondo altri commentatori del 28 marzo 1300.\nTemi e contenuti.\nL'angelo della misericordia - versi 1-39.\nMancano circa tre ore al tramonto e i due pellegrini hanno il sole direttamente di fronte a s\u00e9, quando Dante prova una sensazione di forte abbagliamento e conseguente stupore. Si protegge gli occhi con le mani, cos\u00ec che riesce a sostenere brevemente la intensit\u00e0 della luce e a distinguere quello che gli pare un raggio che viene riflesso dall'acqua o da uno specchio. Distolto subito lo sguardo, chiede spiegazioni a Virgilio, il quale chiarisce che questo fenomeno \u00e8 la luce dell'angelo che invita a salire nella cornice successiva. Quando l'anima di Dante sar\u00e0 purificata, non prover\u00e0 pi\u00f9 alcun fastidio, anzi piacere.\nGiunti di fronte all'angelo, odono le sue parole di invito a salire per una scala meno ripida delle altre, e appena saliti odono l'angelo cantare \"beati i misericordiosi\", esaltando la virt\u00f9 contraria al peccato dell'invidia.\nInvidia e carit\u00e0 - vv. 40-81.\nMentre procedono, Dante chiede a Virgilio chiarimenti sulle parole di Guido del Duca \"l\u00e0 'v'\u00e8 mestier di consorte divieto\" (XIV, v.87). Virgilio d\u00e0 una spiegazione dottrinale: Guido ora patisce l'effetto del suo vizio e ammonisce ad evitarlo. L'invidia induce gli uomini a desiderare i beni terreni, che non possono essere condivisi (ecco la spiegazione della frase citata); se invece si volgessero ai beni spirituali, capirebbero che quanti pi\u00f9 uomini tendono ad essi, tanto maggiore \u00e8 il bene di ciascuno e tanto pi\u00f9 ardente \u00e8 l'amore che pervade il paradiso.\nDante risponde che le parole di Virgilio gli hanno suscitato un altro dubbio: come pu\u00f2 essere che un bene distribuito fra tanti renda i possessori pi\u00f9 ricchi che se fosse distribuito tra pochi? Virgilio commenta che la mente di Dante \u00e8 ancora condizionata dal modo di pensare terreno. L'amore di Dio si concede a coloro che lo amano come la luce del sole traluce nei corpi trasparenti, e si accresce in proporzione all'amore dell'anima che lo accoglie. Perci\u00f2 quante pi\u00f9 numerose sono le anime che si volgono ad amare Dio, tanto pi\u00f9 grande \u00e8 l'amore complessivo, come la luce che si riflette da specchio a specchio.\nSe la spiegazione non \u00e8 sufficiente, aggiunge Virgilio, sar\u00e0 Beatrice a togliere a Dante questo e ogni altro dubbio. Intanto, Dante si dedichi al pentimento per liberarsi degli altri cinque peccati.\nVisioni estatiche di mansuetudine - vv. 82-114.\nDante, accettando la spiegazione di Virgilio, giunge nel terzo girone. Subito gli pare di essere rapito in una visione estatica, nella quale sulla porta di un tempio una madre pronuncia le parole che Maria disse a Ges\u00f9 ritrovandolo nel Tempio fra i dottori (Luca, II, 48). La visione subito sparisce; ne compare un'altra, nella quale una donna sdegnata e in lacrime invoca dal marito (Pisistrato) vendetta contro il giovane che ha osato abbracciare la loro figlia. E il marito risponde con moderazione e benignit\u00e0. In una terza visione appare a Dante una folla inferocita che lapida a morte un giovinetto; quest'ultimo (Stefano), morendo invoca da Dio piet\u00e0 per i persecutori.\nRisveglio di Dante - vv. 115-145.\nDante ritorna alla realt\u00e0 e capisce di aver visto cose immaginarie, ma vere. Mentre si scioglie da quella specie di sonno che lo ha preso, Virgilio gli chiede come mai fatichi a reggersi e abbia camminato a lungo come un ubriaco o un sonnambulo. Alla breve risposta di Dante, che accenna alle visioni avute, Virgilio spiega che egli ne conosce anche i minimi pensieri, e che le visioni gli sono state mandate per predisporlo a sentimenti di mitezza. La domanda che prima egli ha rivolto a Dante aveva solo lo scopo di stimolarlo.\nI due pellegrini procedono nella sera, cercando di spingere lontano lo sguardo malgrado i raggi lucenti del sole; ma a poco a poco si avanza un fumo scuro come la notte, che li avvolge completamente.\nAnalisi.\nIl canto, privo com'\u00e8 di incontri con singoli personaggi, si presenta come passaggio narrativo e dottrinale. Passaggio narrativo, in quanto, come \u00e8 evidente, segue il salire dei due poeti dal secondo al terzo girone, con il consueto apparire dell'angelo e l'altrettanto consueto mostrarsi di esempi di virt\u00f9 opposta al vizio punito nel terzo girone, che \u00e8 l'ira.\nPassaggio dottrinale, in quanto la riflessione suscitata in Dante dalle parole di Guido del Duca e sviluppata nell'ampia risposta di Virgilio tocca un tema assai delicato, ossia il rapporto tra l'uomo (creato dal bene, in cerca di bene) e i beni terreni. La spiegazione di Virgilio, condotta in termini filosofici, potr\u00e0 essere approfondita alla luce della fede da Beatrice, ma gi\u00e0 nelle parole del poeta latino la questione \u00e8 messa chiaramente a fuoco: mentre i beni spirituali aumentano se messi in comunicazione fra gli uomini, i beni materiali diminuiscono. Da ci\u00f2 il peccato dell'avarizia, al quale se ne collegano altri ugualmente gravi, come l'invidia e la superbia.\nI versi finali (139-145) segnano un deciso stacco e, con l'apparire di un fumo scuro come la notte, anticipano l'avvio del canto sedicesimo, dedicato agli iracondi.\nPrima, risalta il trittico degli esempi di mansuetudine: si tratta di visioni estatiche (non di sogni), che comportano un distacco dei sensi dal mondo circostante; la prima e la terza hanno origine nel Nuovo Testamento, mentre quella intermedia rimanda al mondo classico. Le vicende ben note del ritrovamento di Ges\u00f9 nel tempio di Gerusalemme e di Stefano primo martire sono ricreate in modo tale da dare il maggiore rilievo alla mansuetudine (vv.88-89 e vv.112-114). Cos\u00ec pure l'esempio di Pisistrato, le cui parole misurate, che derivano dalla fonte medioevale (probabilmente Giovanni di Salisbury) sono accompagnate da un'espressione di benignit\u00e0 e mitezza.\nIl linguaggio del canto \u00e8 caratterizzato da complessit\u00e0 sia nelle similitudini astronomiche o scientifiche (in particolare vv.16-24) sia nel tessuto logico-filosofico dell'argomentazione di Virgilio, svolta in due parti successive per l'interposizione di una seconda domanda di Dante (secondo un metodo che garantisce gradualit\u00e0 e dovrebbe agevolare la comprensione). \u00c8 infine da sottolineare l'accenno a Beatrice, uno dei numerosi passi in cui Virgilio preannuncia l'intervento di colei che sapr\u00e0 dare risposte pi\u00f9 complete ai dubbi di Dante."}
{"id": "47788", "revid": "6923", "url": "https://it.wikipedia.org/wiki?curid=47788", "title": "Purgatorio - Canto sedicesimo", "text": "Il canto sedicesimo del \"Purgatorio\" di Dante Alighieri si svolge sulla terza cornice, ove espiano le anime degli iracondi; siamo alla sera dell'11 aprile 1300 (Luned\u00ec dell'Angelo), o secondo altri commentatori del 28 marzo 1300.\nSintesi.\nPosizione: Terza cornice.\nTempo: Sera dell'11 aprile 1300 (28 marzo 1300 secondo altri commentatori).\nSpiriti: Iracondi.\nPena: Sono avvolti da un fumo denso e scuro. Appaiono loro degli esempi di iracondia punita e mitezza premiata.\nPena per similitudine: Come in vita la loro mente si lasci\u00f2 offuscare dall'ira, ora la loro vista \u00e8 accecata dal fumo.\nIncontri: Marco Lombardo.\nTemi e contenuti.\nIl girone degli iracondi (versi 1-24).\nIl canto comincia con una similitudine. Il fumo che si trova a dover affrontare Dante all'entrata della terza cornice viene paragonato e reso ancora peggio al buio dell'inferno e di una notte senza stelle oscurata dalle nuvole. Esso \u00e8 talmente pungente che Dante non riesce a tenere gli occhi aperti e lo paragona ad un panno ruvido.\nVirgilio si avvicina dunque a Dante e gli offre la sua spalla, raccomandandogli di non perdersi.\nMan mano che avanza, Dante sente delle voci. Capisce che esse stanno pregando l'Agnello di Dio (\"Agnus Dei\") per ottenere pace e misericordia. Il canto \u00e8 intonato e tutte le voci cantano in completa armonia, diversamente da ci\u00f2 che accade in terra. La preghiera \u00e8 presa dal vangelo di Giovanni: \"Agnus dei, qui tollis peccata mundi, miserere nobis, dona nobis pacem\". Dante, a quel punto, non essendo in grado di vedere nulla, domanda a Virgilio se quelle che ode siano voci. La sua guida gli risponde affermativamente che stanno scontando i penitenti per peccato di iracondia.\nAgnello: figura di mitezza, in contrasto con l'iracondia, rappresentante il sacrificio di Ges\u00f9. \nIra: secondo i padri della Chiesa \u00e8 diversa dalla passione, che si pu\u00f2 domare con la ragione.\nMarco Lombardo (versi 25-51).\nUna voce anonima domanda a Dante chi egli sia, avendo il presentimento che si tratti di un vivente (\"che conti ancora il tempo in mesi\"). Virgilio suggerisce a Dante di domandare allo spirito dove si trovi l'accesso pi\u00f9 prossimo alla cornice successiva. Dante si rivolge a Lombardo iniziando il discorso con una captatio benevolentiae: egli si sta purificando e quindi avvicinando a Dio. Poi gli dice che avrebbe udito cose incredibili se l'avesse aiutato. Lo spirito risponde che, nonostante il fumo denso impedisca la vista, lo aiuter\u00e0, mantenendo il contatto con lui attraverso la voce.\nDante racconta che, per volere di Dio, sta viaggiando attraverso il Purgatorio per poi arrivare a contemplare il Paradiso e infine gli domanda chi egli sia e come raggiungere la cornice successiva. \nSi tratta di Marco Lombardo. Considerandolo una sorta di alter ego, Dante gli affida la discussione riguardante il libero arbitrio, l'origine della corruzione nel mondo e il rapporto tra potere temporale e spirituale. Marco Lombardo, che si presenta come conoscitore di quella virt\u00f9 che oramai non \u00e8 pi\u00f9 presente sulla terra, gli chiede in cambio di pregare per la propria ascesa in Paradiso.\nIl libero arbitrio (versi 52-81).\nIn tutta risposta Dante chiede a Lombardo di confermare un suo dubbio che, se prima era piccolo, ora all'udire le sue parole \u00e8 raddoppiato: il mondo ora \u00e8 privo di ogni virt\u00f9, come dichiara Lombardo, e pieno di malvagit\u00e0. Dante lo prega di rivelargliene il motivo, in modo tale da poterlo raccontare alla fine del suo viaggio. Infatti c'\u00e8 troppa confusione al riguardo sulla terra: alcuni ritengono che provenga dall'influsso che hanno gli astri sull'uomo, altri dal libero arbitrio.\nPrima di rispondere, Lombardo sospira (moto di commiserazione per la situazione umana) e poi geme per aver respirato un fumo cos\u00ec pungente. Incomincia il discorso chiamandolo fratello e dicendo che dalla sua affermazione era apparso chiaro che provenisse dalla terra; per\u00f2 la ragione umana, essendo offuscata, attribuisce la causa di tutto solamente al cielo. Secondo tale convinzione, le influenze astrologiche determinano ogni comportamento. Se cos\u00ec fosse, non ci sarebbe la giustizia divina che premia con la beatitudine chi ha agito bene e con la dannazione chi ha agito male (ragionamento per assurdo, con una premessa che fa giungere ad una conclusione inconcepibile - Boezio).\nPoi Marco Lombardo spiega che in realt\u00e0 gli astri non possono influenzare del tutto l'animo umano, non la parte razionale in particolare (di natura spirituale poich\u00e9 creata da Dio) e quindi non possono condizionare le decisioni di un individuo (Tommaso d'Aquino). La ragione ci \u00e8 stata data da Dio per distinguere il bene (lumen-Paradiso) dal male (buio-Inferno) e, se viene correttamente condotta, resiste all'influenza degli astri (approfondimento con Stazio, canto XXV).\nCausa della corruzione umana (versi 82-132).\nPerci\u00f2, se il mondo non segue la retta via la colpa \u00e8 solo negli uomini. L'anima \u00e8 stata creata da Dio, che l'ha contemplata prima ancora della sua esistenza, e si comporta come una fanciulla, alternando momenti felici e momenti tristi senza motivo. Essa, ignara di tutto tranne di essere stata creata da Dio, si rivolge a tutto quello che le reca pi\u00f9 felicit\u00e0 (filosofia scolastica e San Tommaso d'Aquino). All'inizio assapora i piaceri, poi, credendo di non poterne fare a meno, cerca in tutti i modi di raggiungerli se ci\u00f2 non viene impedito da qualcuno che la rimandi sulla retta via, la via dell'amore. Per questo motivo, per frenare l'impulsivit\u00e0 dell'animo e per guidarla verso il bene, sono state inventate le leggi (Imperatore) ed \u00e8 necessario un supervisore che vegli sulla Chiesa (Papa). Quest'ultimo per\u00f2 \"rugumar pu\u00f2, ma non ha l'unghie fesse\", ovvero possiede la capacit\u00e0 di interpretazione delle scritture ma non possiede la \"discretionem boni et mali\", ovvero non riesce a distinguere il bene dal male. Da qui il popolo, che vede la sua guida nutrirsi di beni terreni, \u00e8 tentato a seguire il suo pastore, autore della \"mala condotta\".\nDei tanti uomini buoni che vi erano un tempo ne sono rimasti pochissimi, tutti vecchi, che rimproverano continuamente la condotta di vita dei giovani. Essi sperano di passare presto a miglior vita e sono: Corrado da Palazzo (ambasciatore di parte guelfa di Carlo d'Angi\u00f2, noto per la sua virt\u00f9), Gherardo (si tratta di Gherardo III da Camino, signore di Treviso che, nonostante fosse amico della famiglia dei Donati, viene lodato per la sua virt\u00f9 da Dante\u00a0\u2013 sar\u00e0 anche ricordato nel Convivio) e Guido da Castello (guelfo, ancora vivo al momento della stesura dell'opera; ricordato anche nel Convivio), il quale \u00e8 meglio conosciuto con il soprannome di \"semplice Lombardo (leale)\".\nLombardo conclude il suo discorso affermando che la Chiesa, se vuole sia il potere spirituale sia quello temporale, che devono restare distinti, \u00e8 destinata a cadere nel fango e a sporcare se stessa e il suo potere.\nDante capisce che proprio per tale motivo i Leviti, una delle dodici trib\u00f9 di Israele, sacerdoti, non potevano ereditare alcun bene materiale.\nChiarimento di Gherardo da Camino (versi 133-145).\nDante domanda chi sia Gherardo, che Lombardo aveva citato poco prima. Avendo riconosciuto dalla pronuncia il luogo di provenienza di Dante, Lombardo trova strano che non conosca Gherardo, noto in Toscana per i suoi rapporti con Corso Donati, in seguito capo dei Neri fiorentini. \nNon sa come spiegare chi sia se non dicendo che \u00e8 il padre di Gaia. Poi gli dice Dominus vobiscum,\"Dio sia con voi\" poich\u00e9 egli non pu\u00f2 pi\u00f9 accompagnarli, essendo arrivati al limite della cornice, oltre la quale non gli \u00e8 concesso andare.\nEssi vedono in lontananza la luce oltre le tenebre e poi un angelo (davanti agli angeli che custodiscono le cornici gli spiriti non possono comparire se non dopo la purificazione). Poi Lombardo scompare, come aveva fatto improvvisamente Ciacco nell'inferno.\nAnalisi del canto.\nIl canto sedicesimo del Purgatorio si trova alla met\u00e0 esatta dell'intera Divina Commedia (Inferno, Purgatorio e Paradiso); infatti, di cento totali, \u00e8 il cinquantesimo canto.\nI primi versi del XVI canto riconducono brutalmente all'atmosfera cupa e buia dell'Inferno, che, tra l'altro, \u00e8 nominato direttamente al verso iniziale (\"Buio d'inferno e di notte privata/ d'ogne pianeto, sotto pover cielo\"): Dante e Virgilio si trovano infatti nella terza cornice del Purgatorio, dove scontano la loro pena gli \"iracondi\". La loro punizione consiste nel vagare avvolti da un fumo denso, acre e irritante, che annebbia loro la vista. In loro si osserva la punizione per similitudine, poich\u00e9 in vita furono \"accecati\" dall'ira.\nDante stesso \u00e8 partecipe di questa pena, essendo a sua volta ostacolato dal fumo; l'ira \u00e8 infatti uno dei tre peccati (assieme alla \"lussuria\" e alla \"superbia\") dei quali Dante ritiene di essersi macchiato e che il pellegrino, dopo la profezia della sua venuta in Purgatorio alla sua morte da parte di Caronte (Inf, c. III), condivide assieme ai purganti.\nIn mezzo alla nuvola di fumo, Virgilio offre la sua spalla a Dante, invitandolo a non separarsi da lui mentre lo guida. Allegoricamente, ci\u00f2 rappresenta che la Ragione pu\u00f2 contrastare e addirittura vincere il sentimento dell'iracondia.\nNon potendo distinguere alcunch\u00e9 con la vista, Dante si affida al suo udito, e infatti per mezzo di esso il poeta ode delle voci che, con uguale tonalit\u00e0, cantano assieme preghiere rivolte alla misericordia e alla pace dell'Agnello di Dio (i loro canti, infatti, iniziano tutti con le parole \"Agnus Dei\"). Dopo aver chiesto conferma a Virgilio che le voci udite appartengano a spiriti purganti, Dante ode la presentazione della prima anima di questa cornice: essa (di cui ancora non ci viene presentato il nome) riconosce subito Dante come persona appartenente al mondo mortale, poich\u00e9 il poeta \"fende\" il fumo della cornice con il proprio corpo fisico e parla come se dividesse ancora il tempo in mesi, ossia come fanno gli uomini sulla terra: le anime dell'aldil\u00e0 sono infatti tutte soggette alla dimensione temporale divina, completamente diversa da quella terrena.\nL'anima chiede dunque a Dante chi sia, ed egli, esortato a rispondere da parte di Virgilio, espone una breve \"captatio benevolentiae\" (vv. 31-33), invitando l'anima a seguirlo: dopo la risposta affermativa di quest'ultima, Dante racconter\u00e0 del suo viaggio nell'aldil\u00e0 infernale e domander\u00e0 all'anima quale sia la sua identit\u00e0. Essa rivela di essere Marco Lombardo, uomo di corte del XIII secolo, conoscitore delle regole del mondo e cultore delle virt\u00f9 morali. Egli, dopo aver indicato ai poeti la strada corretta per raggiungere la cornice successiva, chiede a Dante, come consuetudine tra le anime purganti, di intercedere per lui con delle preghiere, una volta che sar\u00e0 giunto in Paradiso.\nDante assicura di farlo, e dichiara di avere un duplice dubbio: \u00e8 l'influsso degli astri o una natura insita nell'animo a controllare le azioni degli uomini, che in quest'epoca (il 1300) sembrano colme di disonest\u00e0? Ecco quindi presentato il tema portante del canto, ossia il libero arbitrio, e da qui comincia il discorso teologico di Marco Lombardo.\nIl tema teologico.\nMarco risponde avvalendosi della definizione tomistica, appresa da Dante dalla \"Summa Theologiae\" di Tommaso d'Aquino. La teoria afferma, per utilizzare le parole del santo, che \"astra inclinant non necessitant\", ossia che gli astri danno effettivamente una prima influenza alle azioni umane, ma la volont\u00e0 personale pu\u00f2 vincerla: infatti, Dio ha conferito all'umanit\u00e0 la facolt\u00e0 del libero arbitrio. Dunque, con il famoso ossimoro \"liberi soggiacete\" (v. 80) Marco Lombardo spiega che l'uomo, pur essendo soggetto a una forza invasiva superiore a quella astrale, ossia quella divina, ha comunque la possibilit\u00e0 di decidere il meglio per se stesso. Di conseguenza, la causa della corruzione del mondo \u00e8 da cercare nell'animo umano, e non nel cielo.\nL'anima prosegue descrivendo la condizione dell'anima umana che, appena uscita dalle mani del suo creatore, che la pensa amorevolmente prima di darle un'identit\u00e0, \u00e8 ignara di tutto e tende naturalmente, come una bambina, verso ci\u00f2 che le procura gioia: tuttavia, \u00e8 possibile che ci\u00f2 sia costituito anche da beni di poco conto, come i piaceri materiali, e quindi \u00e8 necessaria un'autorit\u00e0, quella regia, che \"torca\" la volont\u00e0 dell'anima verso mete pi\u00f9 nobili, per mezzo di un \"fren\" costituito dalle leggi.\nDa questo punto in poi, il discorso di Marco Lombardo passa da teologico a politico: l'autorit\u00e0 in questione \u00e8 corrotta, essendo commissionata a quella papale; poich\u00e9 quest'unione \u00e8 forzata (infatti il papa detiene a forza il potere temporale), essa \u00e8 inevitabilmente destinata a produrre conseguenze infauste.\nEcco dunque la formulazione della famosa dottrina dei due soli: il potere imperiale e quello papale sono come due soli, ossia sono entrambi voluti da Dio, ma separati e indipendenti l'uno dall'altro. Vengono riprese qui da Dante le dottrine esposte nel terzo libro del De Monarchia, volte a risolvere l'annosa disputa sulla preminenza dell'uno o dell'altro potere manifestatasi sin dalla cosiddetta lotta per le investiture.\nSegue poi una lode a tre \"vecchi\" nella persona dei quali il nobile passato rimprovera aspramente l'incivile presente dantesco: essi sono Corrado da Palazzo, Guido da Castello e \"'l buon Gherardo\", il quale non \u00e8 riconosciuto da Dante, che chiede a Marco Lombardo di chiarire la sua identit\u00e0. L'anima, stupita dalla disinformazione del toscano Dante, risponde di non conoscerlo con altri soprannomi, a meno che non li mutui dalla figlia del personaggio, Gaia. Infine, Marco Lombardo, in vista dell'angelo, si congeda bruscamente dai poeti, e torna alla sua pena d'espiazione.\nAltri progetti.\nBibliografia"}
{"id": "47789", "revid": "2067553", "url": "https://it.wikipedia.org/wiki?curid=47789", "title": "Purgatorio - Canto diciassettesimo", "text": "Il canto diciassettesimo del \"Purgatorio\" di Dante Alighieri si svolge sulla terza cornice, ove espiano le anime degli iracondi; siamo alla sera dell'11 aprile 1300 (Luned\u00ec dell'Angelo), o secondo altri commentatori del 28 marzo 1300.\nIl canto si pu\u00f2 suddividere in due parti principali, entrambi di circa settanta versi: la prima \u00e8 essenzialmente narrativa, la seconda didascalica.\nTemi e contenuti.\nVisioni di ira punita - versi 1-39.\n\u00abPoi piovve dentro a l'alta fantasia\u00bb\nDante inizia descrivendo, come al solito in modo molto attento e curato con tanto di similitudini realistiche con la vita quotidiana, il sole che tramonta sulla montagna del Purgatorio, visto all'uscita della densa nube di fumo nella quale era immersa la terza cornice (cfr. canti XV e XVI). Gli compaiono quindi gli esempi classici e biblici di ira punita, conformemente alla consuetudine secondo cui all'uscita di una cornice vede esempi del peccato che vi si espiava (e all'inizio invece della virt\u00f9 complementare), che egli vede in visione estatica come gli esempi di mansuetudine.\nIn tutti e tre i casi notiamo come Dante non sia passivo nei confronti delle sue fonti, ma anzi le rielabori con libert\u00e0 a seconda del particolare significato che vuole loro attribuire o semplicemente per esigenze poetiche.\nL'angelo della pace - vv. 40-75.\nLa visione estatica di Dante viene interrotta dal comparire di un essere luminosissimo, pi\u00f9 forte della luce del sole: \u00e8 la luce dell'angelo della mansuetudine, che indica ai poeti la via per salire alla quarta cornice (ove viene espiata l'accidia) e con un battito d'ali toglie dalla fronte di Dante la terza P, cantando la settima beatitudine (dal \"Vangelo secondo Matteo\", V) \"Beati pacifici\".\nI due iniziano quindi a salire, ma arrivati in cima alla scala si devono fermare perch\u00e9 \u00e8 ormai troppo buio: come aveva spiegato Sordello nel canto VII, con le tenebre non si pu\u00f2 proseguire nel cammino di espiazione. Virgilio ne approfitta allora per spiegare a Dante la teoria dell'amore su cui si basa la costruzione morale del Purgatorio.\nDottrina dell'amore e ordinamento del purgatorio - vv. 76-139.\nNessuna creatura (cio\u00e8 nessun uomo), cos\u00ec come il suo Creatore (Dio), fu mai senza amore, amore che pu\u00f2 essere di due tipi: \"naturale\" oppure \"d'animo\". Nel primo caso esso \u00e8 istintivo e quindi sempre giusto; nel secondo caso esso \u00e8 d'elezione, di volont\u00e0, cio\u00e8 scelto dal soggetto: questo amore pu\u00f2 quindi essere sbagliato, per tre ragioni diverse: pu\u00f2 peccare per \"malo obietto\", cio\u00e8 perch\u00e9 rivolto al male, \u00ab\"o per troppo\" [vigore nei confronti dei beni terreni] \"o per poco di vigore\" [nei confronti di Dio]\u00bb (Purgatorio XVII,96). Finch\u00e9 l'amore \u00e8 indirizzato al Primo Bene, cio\u00e8 a Dio, e si mantiene nei giusti limiti verso gli altri beni, non pu\u00f2 errare, ma quando si volge al male oppure eccede la misura (in troppo o in troppo poco), allora la creatura opera contro il Creatore.\nOra, contro chi \u00e8 rivolto l'amore per il male? Non contro s\u00e9 stessi, perch\u00e9 nessuno pu\u00f2 volere il male di ci\u00f2 che ama (e si parte dal presupposto che nessuno pu\u00f2 odiare s\u00e9 stesso, cosa a cui hanno obiettato alcuni commentatori ricordando l'episodio dei suicidi che appunto compiono il male su di s\u00e9), n\u00e9 contro Dio, dal momento che non si pu\u00f2 concepire un Essere diviso dal Primo Essere, cio\u00e8 nessuno pu\u00f2 pensarsi diviso da Dio. Ne consegue che, se si ama il male, si ama il male del prossimo, e questo amore del male rivolto contro il prossimo nasce in tre modi:\nQuesti tre amori del male sono espiati nelle tre cornici appena passate; ora rimane l'amore che \u00e8 volto verso il bene ma in modo sbagliato:\nAnalisi del canto.\nEsso pone in evidenza la dottrina tomistica dell'amore che \u00e8 qui esposta, e che si rispecchia nell'ordinamento del Purgatorio: questo canto poi pu\u00f2 essere messo in parallelo con l'undicesimo dell'\"Inferno\", dove, pure approfittando di una sosta obbligata, veniva spiegato l'ordinamento morale dell'Inferno. Quest'ultimo si fonda sulle tre disposizioni che inducono l'uomo a peccare, cio\u00e8 l'incontinenza, la malizia, la bestialit\u00e0, cos\u00ec come spiega Aristotele nell'\"Etica Nicomachea\"; e a questa tripartizione rispondono nel Purgatorio sette cornici, che ovviamente corrispondono ai sette peccati capitali, anche se anche qui si pu\u00f2 notare la presenza del numero tre, che si articola in tre amori peccaminosi \"per malo obietto\" vs tre amori peccaminosi per \"troppo di vigore\" nei beni terreni, e tra di essi un amore invece insufficiente. L'organizzazione del Purgatorio secondo i peccati capitali \u00e8 verosimilmente tratta dal \"Moralia in Iob\" di Gregorio Magno."}
{"id": "47790", "revid": "6923", "url": "https://it.wikipedia.org/wiki?curid=47790", "title": "Purgatorio - Canto diciottesimo", "text": "Il canto diciottesimo del \"Purgatorio\" di Dante Alighieri si svolge sulla quarta cornice, ove espiano le anime degli accidiosi; siamo nella notte tra l'11 e il 12 aprile 1300, o secondo altri commentatori tra il 28 e il 29 marzo 1300.\nTemi e contenuti.\nNatura dell'amore - versi 1-39.\nDopo aver concluso la sua spiegazione, Virgilio guarda Dante negli occhi per vedere se \u00e8 soddisfatto; questi non parla per non essere inopportuno, ma Virgilio comprende il suo desiderio di fare altre domande e lo incoraggia. Dante quindi, ringraziando Virgilio per tutti i suoi insegnamenti, lo prega di chiarirgli cosa sia l'amore, che nel canto precedente \u00e8 stato identificato come origine di ogni atto buono o cattivo.\nVirgilio spiega che l'animo \u00e8 creato con la predisposizione ad amare; la mente \u00e8 colpita dalla realt\u00e0 esterna, volge l'animo verso di essa, e se quella realt\u00e0 \u00e8 bella e piacevole, l'animo prova amore. Poi, come il fuoco per sua natura tende verso l'alto, cos\u00ec l'animo \u00e8 naturalmente spinto a desiderare l'oggetto amato e non trova pace finch\u00e9 non lo possiede. Spesso gli uomini cadono in errore in quanto ritengono che qualsiasi amore sia di per s\u00e9 lodevole: \u00e8 buona la facolt\u00e0 di amare, ma non lo sono sempre le sue concrete realizzazioni (cos\u00ec come non tutti i sigilli sono buoni, anche se la cera \u00e8 buona).\nAmore e libero arbitrio - vv. 40-75.\nDante esprime ancora un dubbio: se l'amore nasce per effetto di realt\u00e0 esterne, l'animo non \u00e8 responsabile della strada buona o cattiva che percorre. Virgilio chiarisce di poter rispondere secondo quanto detta la ragione; al di l\u00e0 di essa, su argomento di fede, potr\u00e0 intervenire Beatrice. Ogni anima, prosegue, \u00e8 distinta dal corpo ma unita ad esso, e si manifesta solo quando opera, attraverso gli effetti che produce (come la vita vegetativa si manifesta nelle piante con l'apparire delle fronde verdi). Perci\u00f2 l'uomo non sa da che cosa derivino le capacit\u00e0 di conoscere e di amare (facolt\u00e0 innate come nelle api l'istinto di produrre il miele); in questa prima inclinazione quindi non vi \u00e8 n\u00e9 merito n\u00e9 biasimo. Per le inclinazioni successive, opera la ragione che deve acconsentire solo a quelle buone. Da ci\u00f2 il principio della responsabilit\u00e0 di fronte ad oggetti d'amore buoni o cattivi.\nGli antichi filosofi compresero l'esistenza di questa libert\u00e0 innata nell'uomo e fondarono su di essa la filosofia morale. \u00c8 dunque possibile per l'uomo accogliere o respingere un amore che nasca senza sua volont\u00e0. Beatrice identifica questa nobile facolt\u00e0 con il libero arbitrio: se ne ricordi Dante, se ella gliene parler\u00e0.\nGli accidiosi - vv. 76-138.\nCon una elaborata perifrasi, Dante spiega che la seconda giornata nel purgatorio \u00e8 ormai alla fine (\u00e8 quasi mezzanotte). Virgilio ormai ha risposto ai suoi dubbi, ed egli \u00e8 in uno stato di torpore, che viene per\u00f2 improvvisamente interrotto da una gran folla di anime che alle sue spalle sopraggiunge correndo con furia, come le moltitudini dei Tebani che invocavano Bacco. Le prime due anime piangendo gridano esempi di sollecitudine: Maria che va a visitare Elisabetta, e Giulio Cesare che durante la guerra civile si muove velocemente da Marsiglia alla Spagna per colpire i pompeiani. Gli altri aggiungono, sempre gridando, esortazioni alla velocit\u00e0 nell'espiare, cos\u00ec da sollecitare la grazia divina.\nVirgilio comprende che si tratta di anime di accidiosi e chiede loro di indicare dov'\u00e8 il passaggio al girone superiore. Uno degli accidiosi invita i due poeti a seguire il gruppo, e spiega che non possono fermarsi a parlare, non per scortesia ma perch\u00e9 spinti a correre dal fervore di purificarsi. Dice di essere stato abate di San Zeno a Verona al tempo di Federico Barbarossa di cui ancora si ricordano con dolore i milanesi, la cui citt\u00e0 fu distrutta. Sta per morire, continua l'abate, un potente (Alberto I della Scala) che ben presto sconter\u00e0 la pena per aver offeso quel monastero, imponendo come abate suo figlio, non integro di corpo e ancor meno di spirito.\nIntanto si allontana, e Dante non sa se abbia finito o no di parlare; Virgilio lo invita a fare attenzione a due anime che gridano esempi di accidia punita: gli Ebrei troppo fiacchi nel seguire Mos\u00e8, che non giunsero a vedere il Giordano, e i Troiani che invece di seguire Enea si fermarono in Sicilia.\nSonno di Dante - vv. 139-145.\nScomparsa ormai la schiera di anime, Dante \u00e8 immerso in pensieri che si succedono, e di pensiero in pensiero scivola nel sogno.\nAnalisi.\nContinuando la tematica svolta nel canto precedente, questo canto approfondisce la dottrina sull'amore, posta come base dell'elaborazione concettuale relativa alle radici del male. Che cosa spinge l'uomo a peccare, e in che cosa consiste il peccato; come pu\u00f2 l'uomo, creato da Dio quindi recante l'impronta del bene, volgersi a compiere il male: ecco le domande intorno alle quali, con sapienza teologica unita a limpidezza di argomentazione, si articola anche il canto diciottesimo. Il dubbio principale di Dante verte sulla (apparente) contraddizione tra un impulso innato, perci\u00f2 in s\u00e9 non colpevole n\u00e9 lodevole, e la responsabilit\u00e0 dell'uomo che determina, nel mondo ultraterreno, pena o premio.\nTutto questo \u00e8 anche la premessa necessaria, per quanto dottrinalmente impegnativa, per la comprensione del sogno cui si accenna alla fine del canto e che occuper\u00e0 l'inizio del canto successivo (il sogno della \"femmina balba\"). Si pu\u00f2 osservare l'importanza che il sogno riveste nel Purgatorio: tre momenti determinanti sono descritti in modo simbolico e allusivo attraverso i sogni. Il primo momento (canto IX) coincide con l'uscita dall'Antipurgatorio. Il terzo (canto XXVII) si identifica col passaggio al Paradiso terrestre. Il sogno che si profila in questo canto XVIII \u00e8 centrato sul rapporto con i beni terreni, ovvero su quel tema dell'amore che ha appassionato Dante sin dalla formazione giovanile e stilnovistica, per evolversi poi attraverso la riflessione filosofico-teologica. Del resto, il rapporto non di opposizione ma di continuit\u00e0 tra filosofia e teologia, ovvero tra ragione e fede, \u00e8 indicato con chiarezza nelle parole di Virgilio, che rimanda a un futuro intervento di Beatrice l'ulteriore sviluppo dell'argomento.\nIl linguaggio del canto \u00e8 intessuto di perifrasi, similitudini, metafore; dominante, nei numerosi riferimenti al mondo naturale, lo sguardo al cielo, che segna il passaggio dalla prima alla seconda met\u00e0 del canto e che introduce una metafora di sorprendente realismo (il \"secchione\" ardente accostato alla luna che rosseggia nella notte). Rispetto alla densit\u00e0 della parte dottrinale, appare forse meno incisiva la parte del canto relativa agli accidiosi, nella quale tuttavia non manca un riferimento aspro e polemico ad un grave episodio di sopruso nobiliare avvenuto nel tempo di Dante."}
{"id": "47791", "revid": "6923", "url": "https://it.wikipedia.org/wiki?curid=47791", "title": "Purgatorio - Canto diciannovesimo", "text": "Il canto diciannovesimo del \"Purgatorio\" di Dante Alighieri si svolge sulla quarta e sulla quinta cornice, ove espiano rispettivamente le anime degli accidiosi e quelle degli avari e prodighi; siamo nel mattino del 12 aprile 1300, o secondo altri commentatori del 29 marzo 1300.\nTemi e contenuti.\nSogno di Dante: la femmina balba - versi 1-33.\nPoco prima dell'alba (nel tempo cio\u00e8 in cui secondo la tradizione i sogni sono veritieri), Dante vede apparirgli in sogno una donna balbuziente, strabica, sciancata, con le mani ridotte a moncherini, e pallida. Mentre Dante l'osserva, avviene, per opera del suo stesso sguardo, una trasformazione: la lingua della donna si scioglie, il corpo non \u00e8 pi\u00f9 deforme, il colorito diventa attraente. Poi ella comincia a cantare in modo affascinante: \"Io sono, dice, la sirena che allontana i naviganti dalla loro rotta, come feci con Ulisse. Chi si abitua a stare con me, di rado poi si allontana\". Non ha ancora finito di cantare che presso Dante appare un'altra donna in atteggiamento sollecito e virtuoso, per sopraffare l'altra. Dante - sempre nel sogno - invoca Virgilio chiedendogli spiegazione, e quello, fissando continuamente la donna onesta, squarcia le vesti dell'altra e ne mostra il ventre, marcio e puzzolente al punto che Dante si sveglia.\nL'angelo della sollecitudine - vv. 34-51.\nAl risveglio di Dante, Virgilio commenta di averlo chiamato tre volte e lo esorta ad alzarsi per riprendere il cammino verso il passaggio al girone successivo. Il sole \u00e8 gi\u00e0 alto e splende alle spalle dei due viandanti (che camminano in direzione di ponente). Dante cammina pensieroso, a capo chino, quando ode l'invito benevolo e dolce oltre ogni voce umana: \"Venite; qui si varca\". La voce \u00e8 quella dell'angelo che col cenno delle ali aperte indirizza i due verso uno stretto passaggio nella roccia. Quindi l'angelo cancella con l'ala la P del peccato di Dante ripetendo la beatitudine che riguarda coloro che piangono e che saranno consolati.\nSpiegazione del sogno - vv. 52-69.\nOra Virgilio chiede a Dante il perch\u00e9 del suo atteggiamento pensoso; Dante risponde che ne \u00e8 causa la recente visione. Virgilio spiega che la donna \u00e8 \"quell'antica strega\" che rappresenta i peccati puniti nella parte superiore del Purgatorio, ovvero quelli causati da un eccesso di desiderio per i beni terreni; aggiunge che Dante nel sogno ha visto come ci si libera da essa grazie alla temperanza. Sia dunque deciso nel rivolgere al cielo (e non ai beni terreni) il suo animo. Dante fa come il falco che prima guarda a lungo a terra, poi, al richiamo del falconiere, si slancia in alto in cerca di preda; cos\u00ec egli percorre velocemente la scala nella roccia fino all'ingresso nel quinto girone.\nGli avari - vv. 70-87.\nAppena entrato nel quinto girone, Dante vede una folla di anime, bocconi a terra, che tra lacrime e sospiri dicono a fatica, con le parole del Salmo CXIX, \"la mia anima ha aderito al suolo\". Virgilio con accenti di compassione e speranza chiede consiglio sulla via da percorrere. Un'anima risponde che devono tenere il proprio fianco destro verso l'esterno. Dante individua l'anima da cui proviene la voce e chiede a Virgilio il permesso di avvicinarsi.\nAdriano V - vv. 88-145.\nDante si rivolge quindi a chi ha parlato chiedendo perch\u00e9 queste anime siano distese bocconi, chi egli sia e se vuole che Dante tornato in terra faccia qualcosa per lui. L'anima risponde prima di tutto che egli \u00e8 stato un papa (ed usa la solenne espressione latina, v.99). Indica poi la sua origine ligure (\u00e8 della casata dei Fieschi di Lavagna) e precisa che il suo pontificato dur\u00f2 poco pi\u00f9 di un mese, ma il periodo cos\u00ec breve bast\u00f2 a fargli capire quanto sia pesante l'incarico del \"gran manto\" e quanto fossero fallaci le ambizioni che l'avevano guidato fino a quel momento. Nella vita terrena non poteva esserci traguardo pi\u00f9 alto, eppure questo non placava i desideri: ecco l'origine della tardiva conversione del papa Adriano V. Egli riconosce che fino a quel punto la sua anima, piena di avarizia, era lontana da Dio; ora sta scontando la pena degli avari. Essi in vita non si sono levati in alto con lo sguardo e l'animo; cos\u00ec ora - per contrappasso - sono distesi col volto verso terra. Come l'avarizia imped\u00ec loro di compiere azioni buone, cos\u00ec ora sono legati mani e piedi.\nDante nel rendersi conto di avere dinanzi a s\u00e9 un papa si \u00e8 inginocchiato, ma non appena, dal suono della sua voce, il papa si accorge di questo atto d'ossequio, subito lo rimprovera e lo esorta a rialzarsi: sono fratelli, insieme sottoposti a un unico potere. Cita a conferma delle sue parole la frase del Vangelo di Matteo \"nella resurrezione n\u00e9 gli uomini avranno moglie n\u00e9 le donne marito (neque nubent neque nubentur) ma saranno come gli angeli di Dio in cielo\". Invita quindi Dante a procedere, perch\u00e9 il suo sostare qui rallenta la giusta penitenza che il papa deve sostenere. Ricorda infine l'ultima nipote che prega per lui, Alagia, moglie di Moroello Malaspina, buona d'indole, se non verr\u00e0 guastata dal cattivo esempio degli altri familiari.\nAnalisi.\nLa prima parte del canto \u00e8 occupata dal racconto di un sogno, che, come gli altri due sogni di Dante (canto IX e canto XXVII), segna un punto di particolare importanza nella cantica.\nEsso, nella sua articolazione complessa, si riferisce ai peccati dei quali si purificano le anime che Dante incontrer\u00e0 da ora in poi (siamo alle soglie della quinta cornice del Purgatorio), ovvero a peccati che consistono, in forme diverse, nell'eccesso di attaccamento ai beni terreni, come ha spiegato Virgilio nel canto XVII. Questo eccesso nasce dall'attenzione stessa dell'uomo che trasforma in parvenze piene di fascino delle realt\u00e0 di per s\u00e9 negative e rivoltanti. (Il tema \u00e8 approfondito nel canto XVI del Paradiso). Ma la filosofia illuminata dalla grazia divina (la \"donna santa e presta\") riesce a svelare le brutture nascoste sotto l'apparenza ammaliante. Occorre dunque, secondo l'invito di Virgilio, rivolgere lo sguardo verso il cielo.\nNon verso il cielo ma verso terra \u00e8 invece rivolto lo sguardo delle anime che Dante vede al suo ingresso nel quinto girone; la loro preghiera (\"Adhaesit pavimento anima mea\", v. 73) e la pena di contrappasso esprimono in modo letterale la condizione di questi peccatori (avari e prodighi). L'incontro con il papa Adriano V permette a Dante di riprendere il tema dell'avarizia e avidit\u00e0 degli uomini di Chiesa, in evidente simmetria con il canto XIX dell'Inferno. Ma qui il papa pentito ed espiante conclude il colloquio richiamando Dante alla comune condizione umana, al di l\u00e0 delle dignit\u00e0 terrene."}
{"id": "47792", "revid": "889336", "url": "https://it.wikipedia.org/wiki?curid=47792", "title": "Minotauro", "text": "Il Minotauro () \u00e8 una figura della mitologia greca. Figlio del Toro di Creta e di Pasifae, regina di Creta, era un essere mostruoso e feroce, con il corpo di un uomo e la testa di un toro che nacque per volere di Poseidone, il dio del mare, che intendeva punire il re di Creta, Minosse.\nAtene, sconfitta da Minosse, fu costretta a pagare un orribile tributo offrendogli ogni anno sette ragazzi e sette ragazze nel labirinto di Cnosso.\nMito greco: l'impresa di Teseo contro il Minotauro.\nMinosse, re di Creta, non era ben visto dalla popolazione cretese in quanto il suo vero padre non era il re precedente, Asterione, bens\u00ec Zeus. Il re, disperato, preg\u00f2 Poseidone, il dio del mare, di inviargli un toro come simbolo dell'apprezzamento degli dei verso di lui in qualit\u00e0 di sovrano, promettendo di sacrificarlo in onore del dio. Poseidone acconsent\u00ec e gli don\u00f2 un bellissimo e possente toro bianco di gran valore. Vista la bellezza dell'animale, Minosse decise di tenerlo per le sue mandrie e ne sacrific\u00f2 un altro. Poseidone allora, per punirlo, fece innamorare perdutamente Pasifae, moglie di Minosse, del toro stesso. Ella riusc\u00ec a soddisfare il proprio desiderio carnale nascondendosi dentro una giovenca di legno costruita per lei dall'artista di corte Dedalo. Dall'unione mostruosa nacque il Minotauro, termine che unisce, appunto, il prefisso \"minos\" ovvero \"re\" con il suffisso \"taurus\" ovvero \"toro\". Il Minotauro aveva il corpo umanoide e bipede, ma aveva zoccoli, pelliccia bovina, coda e testa di toro. Era di carattere selvaggio e feroce, perch\u00e9 la sua mente era completamente dominata dall'istinto animale, avendo la testa di una bestia. Minosse, per impedirgli di nuocere, fece rinchiudere il violento e crudele Minotauro nel labirinto di Cnosso, costruito da Dedalo. Quando Androgeo, figlio di Minosse, mor\u00ec ucciso dagli ateniesi infuriati perch\u00e9 aveva vinto troppo ai loro giochi, disonorandoli, Minosse decise, per vendicarsi della citt\u00e0 di Atene, sottomessa allora a Creta, che questa dovesse inviare ogni anno sette fanciulli e sette fanciulle da offrire in pasto al Minotauro, che si cibava di carne umana.\nTeseo, eroe figlio del re ateniese Egeo, si offr\u00ec di far parte dei giovani per sconfiggere il Minotauro. Arianna, figlia di Minosse e di Pasifae, si innamor\u00f2 di lui. Alla piccola entrata del labirinto, Arianna diede a Teseo il celebre \"filo\", un gomitolo che gli avrebbe permesso di non perdersi una volta entrato, e una spada per uccidere il minotauro. Quando Teseo giunse dinnanzi al Minotauro, lo affront\u00f2 e lo uccise con la spada. Uscito dal labirinto, Teseo salp\u00f2 con Arianna alla volta di Atene, montando vele bianche in segno di vittoria. Pi\u00f9 avanti, per\u00f2, abbandon\u00f2 la fanciulla dormiente sull'isola deserta di Nasso. Il motivo di tale atto \u00e8 controverso. Si dice che l'eroe si fosse invaghito di un'altra o che si sentisse in imbarazzo a ritornare in patria con la figlia del nemico, oppure che venne intimorito da Dioniso che, in sogno, gli intim\u00f2 di lasciarla l\u00e0, per poi raggiungerla ancora dormiente e farla sua sposa.\nArianna, rimasta sola, inizi\u00f2 a piangere, finch\u00e9 apparve al suo cospetto il dio Dioniso, che per confortarla le don\u00f2 una meravigliosa corona d'oro, opera di Efesto, che venne poi, alla sua morte, mutata dal dio in una costellazione splendente: la costellazione della Corona.\nPoseidone, adirato contro Teseo, invi\u00f2 una tempesta che squarci\u00f2 le vele bianche della nave, costringendo l'eroe ateniese a sostituirle con quelle nere; altre versioni raccontano che per l'eccitazione della vittoria egli si dimentic\u00f2 di issare le vele bianche, oppure gli fu annebbiata la memoria dagli dei come punizione per aver abbandonato Arianna. Infatti a Teseo, prima di partire, fu raccomandato da suo padre Egeo di portare due gruppi di vele, e di montare al ritorno le vele bianche in caso di vittoria, mentre, in caso di sconfitta, si sarebbero dovute issare quelle nere. Egeo, vedendo all'orizzonte le vele nere, credette che suo figlio fosse stato divorato dal Minotauro e si gett\u00f2 disperato in mare, che dal suo nome fu poi chiamato mare di Egeo, cio\u00e8 Mar Egeo.\nSignificati dietro al mito.\nDietro il mito si celano anche particolari significati che i Greci attribuivano ad alcuni elementi del racconto. Ad esempio il termine Minosse, attribuito al re di Creta, \u00e8 designato da alcuni studi non come il nome del solo re di Cnosso, ma come il termine genericamente utilizzato per indicare \"i sovrani\" in tutta l'isola di Creta. Dietro al personaggio del Minotauro si stima la divinizzazione del toro da parte dei Greci, mentre lo sterminato labirinto di Cnosso \u00e8 simbolo dello stupore provato dai Greci nel vedere le immense costruzioni Cretesi. Alla vittoria di Teseo si attribuisce invece l'inizio del predominio dei Greci sul mar Egeo.\nIl Minotauro nella Divina Commedia.\nIl Minotauro appare nella \"Divina Commedia\", precisamente nel dodicesimo canto dell\"'Inferno\". \u00c8 il guardiano del Cerchio dei violenti ed \u00e8 qui che Dante e Virgilio lo incontrano. Nonostante tenti inizialmente di sbarrare loro la strada, Virgilio riesce ad allontanarlo, e allora il Minotauro comincia a divincolarsi qua e l\u00e0 come un toro.\nAllegoricamente, il Minotauro \u00e8 posto a guardia del girone dei violenti, perch\u00e9 nel mito greco esso simboleggia proprio la parte istintiva e bestiale della mente umana, quella che ci accomuna agli animali (la \u00abmatta bestialit\u00e0\u00bb) e ci rende inconsapevoli. I violenti sono proprio quei peccatori che hanno peccato cedendo all'istinto e non hanno seguito la ragione. Per la teologia cristiana rappresenta un grave peccato, perch\u00e9 mentre agli animali non si pu\u00f2 dare alcuna colpa, perch\u00e9 fanno ci\u00f2 che \u00e8 necessario per sopravvivere e nulla pi\u00f9, l'uomo dovrebbe usare la ragione per non compiere atti di pura crudelt\u00e0. La scena di Virgilio che vince il Minotauro rappresenta allegoricamente il trionfo della ragione sull'istinto.\nNella \"Divina Commedia\" \u00e8 presente inoltre un accenno a Pasifae, madre del Minotauro, nel ventiseiesimo canto del \"Purgatorio\", dedicato al vizio dei lussuriosi. Pasifae vi \u00e8 citata due volte, come emblema dell'animalit\u00e0 del peccato di lussuria: Dante la definisce con eloquente sintesi \"colei che si imbesti\u00f2 ne le 'mbestiate schegge\" (cf. \"Purgatorio\", Canto XXVI, , )."}
{"id": "47793", "revid": "6923", "url": "https://it.wikipedia.org/wiki?curid=47793", "title": "Purgatorio - Canto ventesimo", "text": "Il ventesimo canto del \"Purgatorio\" di Dante Alighieri si svolge sulla quinta cornice, dove espiano le anime degli avari e prodighi; siamo nel mattino del 12 aprile 1300.\nTemi e contenuti.\nInvettiva contro la cupidigia - versi 1-15.\nSecondo il desiderio di Adriano V, Dante, bench\u00e9 desideroso di continuare il colloquio, si allontana insieme a Virgilio; i due camminano rasentando la roccia per evitare sia i tanti penitenti distesi a terra sia il pericoloso margine esterno della cornice. Il poeta scaglia un'invettiva contro la \"antica lupa\" che, come nel primo canto dell'Inferno simboleggia la cupidigia, e chiede quando dagli influssi celesti si determiner\u00e0 un cambiamento che cacci dal mondo questo vizio.\nEsempi di povert\u00e0 e di liberalit\u00e0 - vv. 16-33.\nProcedendo lentamente, Dante sente una voce che nel pianto loda Maria, esempio di povert\u00e0, Fabrizio Luscino, un console romano che prefer\u00ec la povert\u00e0 virtuosa a ricchezze guadagnate disonestamente, e il vescovo Niccol\u00f2 (di Mira in Licia), ossia san Nicola da Bari, generoso verso tre ragazze per mantenerle sulla retta via. Sono tre esempi della virt\u00f9 contraria al vizio punito in questo quinto girone, ossia l'avarizia.\nUgo Capeto - vv. 34-123.\nDante si rivolge a chi ha espresso queste lodi chiedendo chi sia e perch\u00e9 gli altri non si uniscano alle sue parole. Promette in cambio preghiere quando torner\u00e0 sulla terra. Il personaggio risponde di essere stato \"radice de la mala pianta\" ovvero della malvagia dinastia che opprime tutti i cristiani e che di rado d\u00e0 buoni frutti. Se le citt\u00e0 della Fiandra potessero, si vendicherebbero subito dell'oppressione patita (\u00e8 una profezia \"post eventum\", la rivolta contro i Francesi avvenne nel 1302). Si presenta quindi come Ugo Ciappetta, capostipite di quella dinastia di vari Luigi e Filippi da cui \u00e8 retta tuttora la Francia. Racconta di essere nato da un macellaio di Parigi; quando si estinse la dinastia dei re carolingi, grazie alla monacazione di uno zio ultimo erede della corona, Ugo si ritrov\u00f2 con un immenso potere e, circondato di sostenitori, associ\u00f2 al regno il proprio figlio Roberto sancendo cos\u00ec la nascita della nuova dinastia dei Capetingi.\nEgli presenta poi la degenerazione dei suoi discendenti, collegata all'avidit\u00e0 suscitata dall'acquisizione della contea di Provenza avvenuta nel 1246. La \"rapina\" compiuta con la forza e con l'inganno fu l'espansionismo ai danni di regioni come Piccardia, Normandia e Guascogna. Poi Carlo I d'Angi\u00f2 venne in Italia e fece uccidere Corradino di Svevia (nel 1268). Dopo poco tempo Carlo di Valois entr\u00f2 a Firenze sotto le apparenze di un paciere disarmato, ma con l'arma del tradimento le fece \"scoppiar la pancia\" (1301), traendo dall'impresa solo peccato e vergogna. Un terzo Carlo (Carlo lo Zoppo), catturato dagli Aragonesi durante la guerra del Vespro, patteggi\u00f2 le nozze di sua figlia Beatrice con Azzo VIII d'Este come fanno i pirati con le schiave.\nA questo punto Ugo Capeto prorompe in un'invettiva contro l'avarizia che ha indotto addirittura i suoi discendenti a non curarsi dei propri stessi figli. Il suo discorso continua con un'altra profezia \"post eventum\": il fiordaliso, simbolo araldico dei re di Francia, entrer\u00e0 in Anagni e giunger\u00e0 a catturare il vicario di Cristo (papa Bonifacio VIII) (1303). Cos\u00ec Cristo sar\u00e0 un'altra volta deriso e insultato fino alla morte, mentre i ladroni continuano a vivere. L'avidit\u00e0 insaziabile del nuovo Ponzio Pilato (che \u00e8 Filippo il Bello) lo spinger\u00e0 a confiscare illegittimamente i beni dei Templari.\nConclude la sua amara esposizione invocando da Dio giusta vendetta sui suoi discendenti. Risponde quindi all'altra domanda di Dante, spiegando che gli esempi di povert\u00e0 sono proclamati durante il giorno, mentre di notte le anime ricordano esempi di avarizia: Pigmalione di Tiro, re Mida, Acan che rub\u00f2 oggetti sacri a Gerico, Anania e Saffira (dagli Atti degli Apostoli), Eliodoro, Polimnestore, Marco Licinio Crasso. Le anime parlano a voce pi\u00f9 o meno alta secondo l'intensit\u00e0 dell'ammirazione (per le virt\u00f9) o dell'indignazione (per i vizi). Perci\u00f2 Dante ha avuto l'impressione che fosse solo Ugo a lodare i tre esempi di virt\u00f9, ma in realt\u00e0 le anime vicine parlavano a voce bassa.\nTerremoto e canto del \"Gloria\" - vv. 124-151.\nMentre i due pellegrini si allontanano, il monte del Purgatorio \u00e8 scosso da un violento terremoto che riempie Dante di terrore, seguito da un grido corale; Virgilio rassicura il poeta, mentre Dante discerne nel potente grido le parole dell'inno \"Gloria in excelsis Deo\". I due si fermano finch\u00e9 quel canto si conclude, poi riprendono il percorso fra le anime degli avari. Dante non osa domandare a Virgilio spiegazioni per non rallentare il cammino e nemmeno \u00e8 in grado di capire l'accaduto, quindi procede pieno di timore e di dubbi.\nAnalisi.\nDopo l'incontro col papa Adriano V, esempio di avidit\u00e0 nell'ambito della Chiesa, in questo canto Dante incontra Ugo Capeto, progenitore della dinastia monarchica di Francia in cui il poeta vede gravissimi esempi di questo vizio. Nell'ideale politico di Dante, espresso nella Monarchia, solo una forte autorit\u00e0 esercitata dall'imperatore potrebbe ricondurre entro giusti limiti le ambizioni dei potenti; invece la monarchia francese abusa del proprio potere a danno degli altri popoli e della Chiesa stessa.\nNelle parole di Ugo Capeto Dante fa risuonare la propria esecrazione per i comportamenti tenuti in Italia nel proprio tempo da Carlo d'Angi\u00f2, Carlo di Valois e Carlo lo Zoppo. Parole durissime bollano poi Filippo il Bello che ha osato affrontare Bonifacio VIII con un gesto di prepotenza senza precedenti (il cosiddetto schiaffo di Anagni). In questo caso, il papa non \u00e8 fatto oggetto delle gravi accuse espresse da Dante in altri canti della Commedia, ma \u00e8 visto come Vicario di Cristo, cos\u00ec che la sua dignit\u00e0 calpestata appare come una seconda passione inflitta a Ges\u00f9 Cristo. In questo ampio discorso di Ugo Capeto i fitti riferimenti storici tuttavia sono imprecisi nell'indicazione del re come figlio di un macellaio, secondo una tradizione infondata, e nell'affermazione che fu l'eredit\u00e0 della contea di Provenza a dare inizio alla politica di espansionismo e di usurpazione, il che \u00e8 smentito dalla cronologia degli eventi stessi cui il canto fa riferimento.\nIl tema dell'avarizia e avidit\u00e0 \u00e8 in questo canto sviluppato con un linguaggio particolarmente espressivo, anche mediante i numerosi artifici retorici. In primo piano l'anafora \"veggio...veggiolo...veggio\" (vv.86, 88, 91) che sottolinea la profezia relativa a Filippo il Bello. Si notano inoltre delle apostrofi: v.10 (contro l'\"antica lupa\", la cupidigia), v.13 (invocazione di Dante al cielo perch\u00e9 con i suoi influssi susciti un ravvedimento degli uomini), v.82 (ancora contro la cupidigia, da parte di Ugo), v.94 (a Dio perch\u00e9 punisca i re di Francia). Numerose metafore sottolineano la tensione espressiva: in particolare \"radice de la mala pianta\" (v.43 e seguenti), \"scoppiar la pancia\" (v.75; qui emerge un registro volutamente basso), \"le cupide vele\" (v.93)."}
{"id": "47872", "revid": "6923", "url": "https://it.wikipedia.org/wiki?curid=47872", "title": "Power Macintosh xx00", "text": "Power Macintosh \u00e8 il nome dato dalla Apple Inc. alla sua linea di computer dedicati al mercato professionale, basati sui processori PowerPC. La prima linea, composta da Power Macintosh 6100, Power Macintosh 7100 e Power Macintosh 8100, venne introdotta nel marzo 1994. L'ultimo modello dei Power Macintosh della prima serie venne presentato nel febbraio 1997 ed era il Power Macintosh 9600.\nLista modelli.\nPowerPC 603e.\nTwentieth Anniversary Macintosh.\nIl Twentieth Anniversary Macintosh (Macintosh dell'anniversario del ventennale) fu un computer presentato nel maggio del 1997 da Apple come computer commemorativo per il ventennale della fondazione dell'azienda. Doveva rappresentare lo stato dell'arte, il meglio disponibile al momento e quindi aveva un prezzo elevato rispetto agli altri computer.\nVenne concepito come un progetto futuristico, il TAM (come viene chiamato affettuosamente da alcuni utenti) utilizzava un futuristico (per i tempi) schermo LCD a matrice attiva, una scheda grafica ATI 3D Rage II video chipset, un trackpad derivato da quello utilizzato dal PowerBook 3400, e una motherboard derivata dal Power Macintosh 6500 con un processore PowerPC 603 a 250\u00a0MHz. Il sistema pu\u00f2 utilizzare un'unica risoluzione,800 x 600 a 16-bit di colore. Il computer era fornito col Mac OS 7.6.1 e in seguito era necessaria una versione speciale del Mac OS 8 per funzionare. La versione 9 e le versioni successive del Mac OS sono incompatibili col TAM.\nL'uso della scheda madre del Power Macintosh 6500 consentiva delle possibilit\u00e0 inusuali per un computer del tempo. Una di queste opzioni era quella di inserire una scheda per sintonizzare la radio o vedere la TV tramite il computer. Per utilizzare queste schede o altre schede PCI per\u00f2 era necessario sostituire il coperchio posteriore con uno pi\u00f9 capiente per problemi di spazio.\nIl design del TAM era molto ricercato. Quando fu progettato si cerc\u00f2 di renderlo pi\u00f9 simile a un oggetto d'arredo e meno a un classico computer: tutti i cavi furono nascosti posteriormente al sistema, e il case in metallo posizionato verticalmente e con il monitor integrato lo rendeva un oggetto esteticamente molto bello e ricercato. Per risparmiare spazio nel case il lettore CD-ROM fu collocato verticalmente e vennero utilizzati degli altoparlanti Bose per ottenere la massima qualit\u00e0 audio. L'alimentatore era esterno, e nel gruppo di alimentazione vi era integrato anche il Subwoofer sempre della Bose.\nLa piccola tastiera non aveva il tastierino numerico ma aveva un touchpad che poteva essere staccato e posizionato dove lo si ritenesse pi\u00f9 comodo.\nIl sistema inizialmente fu presentato come un prodotto elitario, destinato ad una piccola nicchia del mercato. Inizialmente il computer era venduto con un servizio di assistenza personalizzato che provvedeva a montare e configurare il computer a casa dell'utente. Il servizio venne abbandonato quasi subito date le scarse vendite del computer. Apple ne abbass\u00f2 progressivamente il prezzo ma comunque le vendite erano sempre molto basse. Apple aveva realizzato 12000 TAM e le scorte rimanenti le vendette sottocosto ai suoi sviluppatori.\nNonostante le scarse vendite il TAM \u00e8 un prodotto molto conosciuto. Le sue idee innovative (la disposizione verticale del computer ricorda l'iMac G5) e la sua linea futuristica gli hanno consentito di ritagliarsi una posizione di rilievo della storia dei Macintosh. Gli utenti del TAM erano molto affezionati al proprio computer e infatti vennero creati dalle terze parti schede di espansione per prolungare la vita del TAM.\nPowerPC 603ev.\nPower Macintosh 6400.\nQuesto computer in realt\u00e0 era stato progettato come Performa 6400, ma quando Apple decise di dismettere la famiglia Performa, rinomin\u00f2 il computer e lo inser\u00ec nella famiglia Power Macintosh."}
{"id": "47874", "revid": "812213", "url": "https://it.wikipedia.org/wiki?curid=47874", "title": "Timidezza d'amore", "text": "La timidezza d'amore \u00e8 una forma di timidezza cronica delle persone che non sono mai state in grado di formare relazioni sessuali o emozionalmente intime con altri. Sono stati costretti a rimanere in quel modo per una forma molto seria di timidezza nelle relazioni informali, compresi possibili compagni per relazioni intime. \nDescrizione.\nSi ritiene che sia una combinazione, come parecchie altre caratteristiche psicologiche umane, di fattori genetici e ambientali, come la cultura, la religione, la famiglia e altro. La timidezza d'amore \u00e8 una condizione di vita assai restrittiva. Spesso i timidi d'amore non contraggono matrimonio e non partecipano alle normali attivit\u00e0 dell'adolescenza e della maturit\u00e0 d'incontro e corteggiamento. \nSpesso il timido d'amore \u00e8 considerato a torto come omosessuale o asessuale. In alcuni casi di forte timidezza queste persone non sono addirittura in grado di portare avanti nessuna attivit\u00e0, per l'impossibilit\u00e0 di formare rapporti con gli altri. In questi casi il timido non \u00e8 in grado neppure di avere un amico o un qualche tipo di supporto emotivo.\nDiffusione.\nLa timidezza d'amore si pu\u00f2 trovare in persone di tutte le et\u00e0 e di ambo i sessi, ma le conseguenze sono molto peggiori per gli uomini che per le donne. Datosi, infatti, che \u00e8 l'uomo che tradizionalmente deve proporsi alla donna e non viceversa, le donne timide hanno quasi la stessa probabilit\u00e0 delle altre di instaurare relazioni con uomini, di sposarsi e di avere figli.\nAlcune persone hanno un certo distacco verso gli aspetti pi\u00f9 materiali della sessualit\u00e0 (come di altre cose), il che non significa per\u00f2 che li rifiutino in tutto. \nAltri invece hanno un blocco nella fase dell'approccio e pur nutrendo anche notevoli interessi erotici bloccano invece l'espressivit\u00e0 del sentimento."}
{"id": "47876", "revid": "6923", "url": "https://it.wikipedia.org/wiki?curid=47876", "title": "IBook G3", "text": "L'iBook G3 \u00e8 un computer notebook prodotto da Apple Inc. dal 1999 al 2003, \u00e8 stato sostituito dall'iBook G4.\nSi basa sul processore PowerPC G3 nelle sue versioni 750, 750CXE, 745, 755, 750FX.\nStoria.\nIl primo modello di iBook G3 venne introdotto sul mercato nel 1999. La serie di portatili PowerBook riscuoteva buoni risultati nel segmento professionale e semiprofessionale ma il costo lo rendeva inaccessibile alla maggioranza degli utenti domestici, l'iBook colmava questa lacuna. Per ridurne i costi ed evitare concorrenza con il PowerBook gli ingegneri dell'iBook decisero di ridurne le possibilit\u00e0 di espansione e di utilizzare scelte tecnologiche meno performanti (e meno costose) per l'iBook. L'iBook vendette fin dall'inizio molto bene e si dimostr\u00f2 subito un prodotto di successo. Ne sono prova le numerose versioni del prodotto che Apple realizz\u00f2. Verso la fine del 2001 Apple decise di rivoluzionare gli iBook e di cambiare anche il case. Il nuovo iBook oltre ad un incremento delle prestazioni utilizzava un case che ricordava molto i case dei PowerBook ma era bianco anzich\u00e9 argentato. Inoltre pur essendo dedicati ad un mercato di fascia bassa non erano costruiti con un risparmio dei componenti. , poi il display quando si richiude si aggancia al computer tramite un gancetto che fuoriesce solo quando il display si trova a circa un centimetro dalla parte inferiore del computer.\nVersioni.\nClamshell.\nIl primo modello di iBook venne presentato con un inusuale case a forma di conchiglia. Questo case era dotato anche di una solida maniglia per facilitarne il trasporto ed era venduto in molti colori come l'iMac."}
{"id": "47877", "revid": "6923", "url": "https://it.wikipedia.org/wiki?curid=47877", "title": "IBook G4", "text": "L'iBook G4 \u00e8 un computer notebook prodotto da Apple Inc. dal 2003 al 2006, sostituisce l'iBook G3 ed \u00e8 stato sostituito dal MacBook in seguito al passaggio ai processori Intel.\nSi basa sul processore PowerPC G4 nelle sue versioni 7455 e 7447A.\nDescrizione.\nL'iBook G4 \u00e8 un'evoluzione dell'iBook G3 con un processore PowerPC G4 al posto del precedente processore PowerPC G3. L'iBook G4 \u00e8 nato dalla necessit\u00e0 di tenere l'iBook al passo con la concorrenza e quindi di provvedere a fornirgli delle prestazioni pi\u00f9 elevate di quelle dell'iBook G3. Il miglioramento maggiore delle prestazioni lo si deve al processore che oltre essere un processore pi\u00f9 avanzato del precedente \u00e8 anche dotato della tecnologia AltiVec e quindi tutti i programmi che sono in grado di sfruttare questa tecnologia sono in grado di ottenere un miglioramento della prestazioni superiore al solo incremento della frequenza rispetto ai modelli precedenti. Nel 2004 Apple ha modificato due volte le caratteristiche tecniche e nella versione presentata a ottobre ha inserito la scheda AirPort Extreme di serie. Nel 2005 Apple ha aggiornato la linea aumentando la frequenza del microprocessore, la memoria RAM e aggiungendo il supporto di serie del Bluetooth 2.0. Nell'aggiornamento del 2005 Apple incluse anche alcune migliorie della serie PowerBook come il sensore che rileva le cadute accidentali e il supporto della trakpad che rileva il doppio scorrimento.\nVersioni.\niBook G4 (met\u00e0 2005).\nQuesto nuovo aggiornamento si caratterizza per l'integrazione come standard della connettivit\u00e0 wireless, grazie all'aggiunta del Bluetooth oltre al gi\u00e0 presente Airport extreme. La memoria ram viene portata a 512 Mbyte di serie e la scheda grafica diviene l'ATI Mobility Radeon 9550 in modo da potere utilizzare il sottosistema Core Image fornito con il Mac OS X Tiger. In questa versione dell'iBook Apple integra diverse novit\u00e0 della linea PowerBook come il sensore di rilevamento dell'accelerazione e il trackpad che riconosce la pressione di due dita contemporaneamente. Il sensore di accelerazione viene utilizzato dal sistema per rilevare brusche variazioni di velocit\u00e0 del computer (per esempio cadute) e in tal caso per mettere in sicurezza l'hard disk spostando le testine di lettura/scrittura in posizione di sicurezza."}
{"id": "47879", "revid": "6923", "url": "https://it.wikipedia.org/wiki?curid=47879", "title": "PowerBook (originali)", "text": "Dopo il disastro del Macintosh Portable, Apple decise di riprovare a realizzare un computer portatile. Per il suo secondo tentativo non prov\u00f2 a riadattare una precedente macchina ma decise di svilupparne una nuova totalmente da zero. Mancandole, per\u00f2, esperienza nel campo della miniaturizzazione chiese la collaborazione della Sony. Dal lavoro delle due multinazionali nacque il PowerBook 100. Le prestazioni erano analoghe a quelle del Macintosh Portable ma pesava meno di un terzo di esso ed era molto piccolo e, quindi, realmente portabile.\nFu un successo clamoroso che costrinse i concorrenti a modificare i loro modelli, dato che risultavano antiquati rispetto al prodotto Apple.\n\u00c8 singolare notare che Steve Jobs, poco prima di abbandonare l'Apple, propose al consiglio direttivo il progetto di un computer portatile; questo computer avrebbe dovuto essere piccolo, leggero e dotato di buona autonomia, proprio le caratteristiche del PowerBook 100. Il consiglio direttivo per\u00f2 consider\u00f2 l'idea troppo futuristica e bocci\u00f2 il progetto.\nIl PowerBook 100 fu seguito da altri modelli con processore migliorato e pi\u00f9 potente e schermo a colori.\nNonostante l'evoluzione, le idee base rimasero sempre le stesse: un computer piccolo, leggero e con buona autonomia. L'unica vera innovazione dopo il PowerBook 100 si ebbe con la presentazione dei portatili della serie Duo. Questa serie partiva dal presupposto che l'utente non desiderasse perdere tempo continuando a sincronizzare il lavoro presente sul portatile col lavoro presente sul computer fisso. La serie Duo cerc\u00f2 di eliminare il problema: arrivando in ufficio, il computer portatile veniva inserito in un Dock. Il Dock era dotato di tutte le uscite di un normale computer, quindi l'utente poteva utilizzare un monitor normale, una tastiera e un mouse standard pur lavorando col portatile. Il Dock poteva alloggiare anche una propria scheda grafica, nel caso in cui l'utente avesse avuto necessit\u00e0 di prestazioni video elevate. Una volta finito il lavoro, il portatile veniva rimosso e poteva essere portato a casa, dove l'utente avrebbe potuto continuare a lavorare senza preoccuparsi di disallineamenti con i file in ufficio. Pur essendo un'idea interessante non ebbe mai un vero successo e venne abbandonata."}
{"id": "47883", "revid": "1543377", "url": "https://it.wikipedia.org/wiki?curid=47883", "title": "47 Tucanae", "text": "47 Tucanae (noto anche con la designazione di Bayer \u03be Tucanae, o NGC 104, o C 106) \u00e8 un ammasso globulare visibile nella costellazione australe del Tucano; \u00e8 uno dei pi\u00f9 grandi ammassi globulari conosciuti. Si trova ad una distanza di circa 13\u00a0400 anni luce dal sistema solare, ma \u00e8 abbastanza luminoso da poter essere visto ad occhio nudo, essendo un oggetto di magnitudine +4,91; appartiene alla classe III, cio\u00e8 molto concentrato.\nOsservazione.\n47 Tucanae \u00e8 gi\u00e0 visibile ad occhio nudo: appare come una stella sfocata di quarta grandezza, a poca distanza dalla Piccola Nube di Magellano; trovandosi molto a sud, diventa visibile soltanto a partire dalla fascia tropicale boreale, mentre da localit\u00e0 come Sydney, Citt\u00e0 del Capo e Rio de Janeiro si presenta circumpolare. Attraverso un binocolo appare come una sorta di bulbo nebuloso biancastro, dai contorni sfumati e molto pi\u00f9 luminoso al centro; al telescopio si possono gi\u00e0 risolvere alcune delle sue componenti, che sono di magnitudine 13,5.\nStoria delle osservazioni.\nNonostante sia il secondo ammasso pi\u00f9 luminoso del cielo, secondo solo ad Omega Centauri, rest\u00f2 a lungo sconosciuto per gli astronomi dell'emisfero settentrionale, a causa della sua posizione molto meridionale (ascensione retta , declinazione ). Per questo motivo fu scoperto solo nel 1751 da Nicholas Louis de Lacaille. Esso fu originariamente catalogato come una stella (come si pu\u00f2 dedurre dal fatto che il suo nome segue apparentemente la nomenclatura di Flamsteed), e solo in seguito se ne riconobbe la natura di ammasso.\nCaratteristiche.\n47 Tucanae \u00e8 un ammasso molto grande: il suo diametro reale \u00e8 di circa 120 anni luce. Ci\u00f2 lo rende, in termini di dimensioni assolute, notevolmente pi\u00f9 grande di , l'ammasso globulare pi\u00f9 luminoso dell'intera volta celeste. Solo la parte centrale, la pi\u00f9 luminosa, \u00e8 visibile ad occhio nudo. Se fossimo in grado di vedere anche le parti pi\u00f9 deboli, accessibili solo con grandi telescopi, avrebbe una dimensione apparente di 30 minuti d'arco, simile a quella della Luna piena.\nIl suo nucleo \u00e8 luminoso e molto denso. Al suo interno sono conosciute 25 pulsar con velocit\u00e0 di rotazione comprese tra 1 e 8 millisecondi, ed almeno 21 vagabonde blu.\n47 Tucanae ha delle stelle ricche in metalli, nelle quali \u00e8 presente un sesto del ferro in pi\u00f9 che nel nostro Sole; la sua distanza \u00e8 stimata sui 13-14\u00a0000 anni luce, ma \u00e8 in allontanamento da noi, alla velocit\u00e0 di 19\u00a0km/s.\nDintorni.\n47 Tucanae fa parte della nostra Galassia, come anche NGC 362, che appare vicino a questo sebbene si trovi in realt\u00e0 a quasi il doppio della distanza. Ma per una particolare coincidenza, questi due ammassi vengono a trovarsi, visti dalla Terra, in direzione della Piccola Nube di Magellano, una delle galassie satelliti della nostra Via Lattea meglio conosciute e studiate. Inevitabile perci\u00f2 che quest'area di cielo sia particolarmente ricca di piccoli oggetti come ammassi e nebulose, appartenenti tutti alla Piccola Nube.\nCentro dell'ammasso.\nSecondo uno studio effettuato dall'Harvard-Smithsonian Center for Astrophysics e pubblicato a febbraio 2017, al centro dell'ammasso sarebbe presente un buco nero di dimensioni intermedie (2200M\u2609), dedotto studiando il moto di rotazione delle stelle, il loro tasso di rotazione e la posizione delle pulsar.\nUn altro studio pubblicato a marzo 2017, effettuato grazie alle osservazioni del telescopio a raggi X Chandra utilizzando lo spettrometro ACIS (\"Advanced CCD Imaging Spectrometer\") installato, ha evidenziato in 47 Tucanae la stella pi\u00f9 vicina ad un buco nero mai osservata, una nana bianca orbitante ogni 28 minuti che a causa delle forze mareali perde enormi quantit\u00e0 di materiale."}
{"id": "47886", "revid": "6923", "url": "https://it.wikipedia.org/wiki?curid=47886", "title": "Workgroup Server", "text": "I Workgroup Server sono una famiglia di computer tower server prodotti da Apple Inc. dal 1993 al 1998. Sono stati sostituiti dai Macintosh Server.\nSi basano sui processori Motorola 68k e PowerPC 6xx.\nStoria.\nPur essendo presentati da Apple come dei server in realt\u00e0 non erano altro che una versione rimaneggiata dei computer di fascia alta messi in un case differente e con un nome differente. Erano tutti basati su schede madri di computer della serie Quadra, Power Macintosh e in un caso anche Centris. Gli unici sistemi che si potevano realmente chiamare server erano i Network Server 500/700 che erano stati esplicitamente progettati per lavorare in rete ed erano dotati di AIX 4.1.4, una versione di UNIX prodotto da IBM, ma ebbero scarso successo. I sistemi Workgroup Server erano venduti con Mac OS e una serie di strumenti software sviluppati per l'amministrazione dei servizi offerti. Il primo esponente della famiglia venne presentato nel 1993 mentre l'ultimo venne annunciato nel 1997."}
{"id": "47889", "revid": "33689", "url": "https://it.wikipedia.org/wiki?curid=47889", "title": "Macintosh classici", "text": "Con la definizione di Macintosh Classici si indicano normalmente i personal computer prodotti dalla Apple Inc. di tipo all-in-one basati sulle CPU Motorola 68000 e 68030. Sono compresi il Macintosh 128K del 1984, capostipite della famiglia, e tutti i computer basati sul suo case compatto, l'ultimo dei quali \u00e8 il Macintosh Color Classic II del 1993. Ne fanno parte anche il Macintosh Classic e le sue 3 evoluzioni, che altro non sono che aggiornamenti del Macintosh Plus venduti a prezzi pi\u00f9 bassi rispetto all'originale modello, che costituiscono la serie Classic. La famiglia non \u00e8 ufficialmente definita da Apple, che ha iniziato a raggruppare i computer solo in seguito.\nStoria.\nIl primo Macintosh 128K fu un prodotto rivoluzionario, capace di cambiare per sempre il mondo dei computer grazie alla sua interfaccia grafica. In realt\u00e0 non era stato il primo computer con interfaccia grafica ad essere messo in commercio: il primo in assoluto fu lo Xerox Star, ma il suo prezzo elevato lo rese un prodotto poco ricercato; il secondo a debuttare sul mercato fu l'Apple Lisa, il primo computer di Apple dotato di un'interfaccia grafica, ma anche in questo caso il computer risult\u00f2 un fallimento commerciale per via del suo prezzo eccessivo (10.000 dollari).\nInvece, il progetto Macintosh era partito come computer a basso costo: all'inizio si parlava addirittura di un computer da 500 dollari, ma durante lo sviluppo, le continue modifiche all'hardware e la lunga gestazione, portarono al prezzo finale di 2.495 dollari, certamente non basso, ma comunque alla portata di molte pi\u00f9 persone rispetto ai due computer con interfaccia grafica che lo avevano preceduto. Il primo Macintosh si fece subito notare nel mondo dell'informatica per le sue caratteristiche, ma la scarsa memoria fornita (128 KB) gli imped\u00ec di diventare un vero prodotto di successo. La sua evoluzione dotata di 512 KB riusc\u00ec, invece, ad andare meglio: finalmente il computer era usabile e non limitato come il suo predecessore. Anche se non fu il successo commerciale che Apple sperava, il Macintosh 128K vendette bene, nonostante i suoi limiti (poca memoria, nessun disco rigido, un piccolo monitor monocromatico da 9\" e nessuna possibilit\u00e0 di espansione), distinguendosi per la peculiarit\u00e0 della sua interfaccia grafica, che rese l'uso del computer facile e alla portata di tutti. Ogni successiva versione fu prodotta con l'intento di migliorare i limiti del precedente modello. Questa serie \u00e8 il primo esempio di una strategia aziendale che Apple user\u00e0 anche in seguito e che vedr\u00e0 l'apoteosi con la famiglia di computer Performa, una linea composta principalmente da computer venduti con nomi differenti e con poche differenze fra un modello e l'altro: l'idea di presentare vecchi modelli rivisitandoli per ridurne il prezzo non \u00e8 brutta, ma se viene usata eccessivamente genera confusione nel mercato che si trova con decine di modelli che conducono a computer tutti uguali.\nElenco dei modelli.\nElenco dei modelli generalmente considerati parte della famiglia dei Macintosh Classici:"}
{"id": "47890", "revid": "6923", "url": "https://it.wikipedia.org/wiki?curid=47890", "title": "Macintosh II (serie)", "text": "La serie di computer Macintosh II fu progettata per il mercato professionale; il primo modello venne presentato del 1987. Era dotata delle migliori tecnologie allora disponibili ed era progettata per essere espandibile in modo da poter soddisfare le esigenze pi\u00f9 svariate. Era caratterizza da un costo notevolmente superiore a quello dei modelli precedenti e si \u00e8 sempre distinta per il costo elevato. \u00c8 significativo che il pi\u00f9 costoso Macintosh mai prodotto, il Macintosh IIfx, appartenga a questa serie. La serie II venne dismessa nel 1993 e sostituita dalla serie Quadra."}
{"id": "47891", "revid": "1632387", "url": "https://it.wikipedia.org/wiki?curid=47891", "title": "Torrazzo di Cremona", "text": "Il Torrazzo di Cremona, situato accanto al duomo, \u00e8 il campanile simbolo della citt\u00e0 di Cremona. \u00c8 una delle torri campanarie medievali in laterizi pi\u00f9 alte d\u2019Europa: alto 112,54 metri, \u00e8 costruito a doppia canna, si compone cio\u00e8 di due torri inserite l\u2019una nell\u2019altra; nell\u2019intercapedine corre una scala di 502 gradini.\nDa una lapide murata alla base del Torrazzo di Cremona si legge quella che per molto tempo \u00e8 stata ritenuta l'altezza del medesimo. Anticamente si credeva che il Torrazzo misurasse di altezza, ma secondo misurazioni successive confermate dal Politecnico di Milano l'altezza \u00e8 pari a . La presunta differenza di 10 metri non \u00e8 l\u2019esito di un errore di misurazione, ma la distanza della punta del Torrazzo da un punto \u201czero\u201d tecnico posto dieci metri sotto il punto pi\u00f9 alto della piazza su cui sorge il monumento e stabilito arbitrariamente in modo da tenere in considerazione i dislivelli morfologici del territorio cittadino. \nScavi archeologici condotti agli inizi degli anni 1980 hanno dimostrato la presenza di strutture sottostanti la torre, da ricollegare a un'area cimiteriale posta nei pressi dell'antica cattedrale o a strutture romane antecedenti. La tradizione popolare vuole la sua prima edificazione nel 754.\nSi sono comunque distinte quattro fasi nello sviluppo della costruzione della torre: una prima, risalente al terzo decennio del XIII secolo, fino alla terza cornice marcapiano; una seconda al 1250-1267, fino al cornicione sottostante la quadrifora; una terza, verso il 1284, come raccordo per la quarta fase, rappresentata dalla guglia marmorea (\"ghirlanda\") terminata entro il 1309.\nDa novembre 2018 ospita al suo interno il Museo Verticale, interamente dedicato alla misurazione del tempo.\nL'orologio.\nNel Torrazzo, al quarto piano, \u00e8 stato in seguito incastonato uno degli orologi astronomici pi\u00f9 grandi del mondo; il quadrante ha un diametro di (8,40 con la cornice in rame); per fare un confronto, l'orologio del Big Ben di Londra ha un diametro di ). \nCostruito dai cremonesi Francesco e Giovan Battista Divizioli (padre e figlio) tra gli anni 1583-1588, l'orologio \u00e8 interamente meccanico, deve essere caricato quotidianamente. \nIl quadrante rappresenta la volta celeste con le costellazioni zodiacali attraversate dal moto del Sole e della Luna. \n\u00c8 dotato di cinque lancette (in realt\u00e0 quattro perch\u00e9 una \u00e8 doppia) in grado di rappresentare molti fenomeni astronomici: tra cui le fasi lunari, i solstizi e gli equinozi, l'ingresso del Sole nelle costellazioni, la posizione dei buchi lunari e le Eclissi.\nLa lancetta del drago, di cui si osserva la testa e la coda, \u00e8 in grado di segnalare le eclissi lunari e le eclissi solari.\nLe campane.\nIl torrazzo ospita 7 campane intonate in scala di Lab2 maggiore, fuse tutte nel 1744 dal fonditore milanese Bartolomeo Bozzi. \n\u00c8 inoltre presente un'ottava campana detta \"campana delle ore\", fusa nel 1581, che emette la nota Re bemolle3. \nAttualmente (2016) le 7 campane suonano raramente in movimento."}
{"id": "47892", "revid": "123387706", "url": "https://it.wikipedia.org/wiki?curid=47892", "title": "Macintosh LC (serie)", "text": "La serie Macintosh LC \u00e8 una famiglia di computer sviluppata da Apple per avere il migliore rapporto \"qualit\u00e0-prezzo\" e per essere dotata di grafica a colori. Il primo modello della serie LC venne messo in commercio nel 1990. La serie LC fu la prima serie di computer Macintosh che utilizz\u00f2 i \"case\" chiamati \"pizza-box\" per la forma simile a quella dei contenitori per le pizze da asporto. La serie LC fu la prima dotata di un computer All-In-One con monitor a colori.\nLista modelli.\nMotorola 68030.\nMacintosh LC III Plus.\nQuesto computer venne venduto anche con il nome di Performa 460, 466, 467. Ogni uno di questi computer aveva un hardware leggermente diverso e del diverso software applicativo in regalo.\nMotorola 68LC040.\nMacintosh LC 475.\nQuesto computer venne venduto anche con il nome di Performa 475 e Quadra 605.\nPowerPC 603.\nPower Macintosh 5200 LC.\nQuesto computer venne venduto anche con il nome di Performa 5200CD, 5210CD, 5215CD, 5220CD, 5260CD, 5270CD, 5280CD, 5300CD e 5320CD. Ogni uno di questi computer aveva un hardware leggermente diverso e del diverso software applicativo in regalo.\nPowerPC 603e.\nPower Macintosh 5260 LC.\nQuesto modello fa parte anche della Famiglia Power Macintosh xx00.\nPower Macintosh 5300 LC.\nQuesto modello fa parte anche della Famiglia Power Macintosh xx00.\nPowerPC 603ev.\nPower Macintosh 5400 LC.\nQuesto modello fa parte anche della Famiglia Power Macintosh xx00."}
{"id": "47893", "revid": "1904508", "url": "https://it.wikipedia.org/wiki?curid=47893", "title": "Amedeo I di Savoia", "text": "Il suo soprannome deriva dal fatto che, convocato a Verona (secondo lo storico C. W. Previt\u00e9-Orton, nel suo \"The early history of the house of Savoy (1000-1233)\") o a Roma (secondo lo storico Samuel Guichenon, nel suo \"Histoire g\u00e9n\u00e9alogique de la royale maison de Savoie\") dall'imperatore Enrico III, rifiut\u00f2 di entrare nella citt\u00e0 fino a quando gli fu concesso di portarsi dietro la propria scorta; lo storico francese Victor Flour de Saint-Genis, nel suo \"Histoire de Savoie\", a pagina 178 riporta l'avvenimento come raccontato dallo storico del XVI secolo, Guillaume Paradin.\nOrigine.\nAmedeo era il figlio primogenito del Conte di Moriana e del Chiablese Umberto I Biancamano e di Ancilia o Ancilla d'Aosta, come ci viene confermato da due documenti de \"Il conte Umberto I (Biancamano) e il re Ardoino: ricerche e documenti\", il n\u00b0 IX, e il n\u00b0 X.Umberto I Biancamano, secondo la cronaca di Giovanni d'Orville soprannominato \"Cabaret\", era figlio di un certo Beroldo di Sassonia, nipote di Ottone II di Sassonia, quindi il bisnonno di Biancamano era l'imperatore Ottone I. La madre era Caterina di Schiren o di Baviera.Di Ancilia d'Aosta non si conoscono esattamente gli ascendenti, ma sussistono diverse teorie:\nBiografia.\nAmedeo compare citato assieme al padre Umberto e/o la moglie Adelgida in diversi documenti:\nAlla morte del padre Amedeo gli succedette in tutti i suoi titoli.\nConsolid\u00f2 le posizioni del padre in Savoia e nella Moriana e fond\u00f2 il priorato del Bourget-du-Lac.\nSecondo lo storico francese Victor Flour de Saint-Genis, nel suo \"Histoire de Savoie\", l'imperatore Enrico III il Nero diede in dono ad Amedeo la citt\u00e0 di Asti.\nAlla sua morte, avvenuta dopo il 12 dicembre 1051, la sua salma fu inumata nella cattedrale di San Giovanni di Moriana; siccome il figlio primogenito gli era premorto e il secondogenito era un ecclesiastico (forse premorto al padre) i suoi titoli passarono a fratello Oddone di Savoia (1017-1060).\nMatrimonio e discendenza.\nAmedeo, nel 1030 circa, aveva sposato Adela (o Adalegida, o Adelaide), di cui non si conoscono gli ascendenti. Adela viene citata in quattro documenti assieme al marito:\n- il documento n\u00b0 X de \"Il conte Umberto I (Biancamano) e il re Ardoino: ricerche e documenti\" del 22 ottobre 1030 e n\u00b0 LXXIX del \"Regesta comitum Sabaudiae, marchionum in Italia ab ultima stirpis origine ad an. MDCCLIII\"\n- il documento n\u00b0 XI de \"Il conte Umberto I (Biancamano) e il re Ardoino: ricerche e documenti\" dopo il 1030, Amedeo fece una seconda donazione al priorato di Bugey\n- il documento n\u00b0 XII de \"Il conte Umberto I (Biancamano) e il re Ardoino: ricerche e documenti\" in una data incerta (probabilmente 1036)\n- il documento n\u00b0 LXXXI del \"Regesta comitum Sabaudiae, marchionum in Italia ab ultima stirpis origine ad an. MDCCLIII\" dopo il 1030, per il figlio Umberto, morto\nAmedeo da Adela ebbe due figli:"}
{"id": "47896", "revid": "1498232", "url": "https://it.wikipedia.org/wiki?curid=47896", "title": "Computer Apple per data", "text": "Questa lista dei computer Apple ordinata per data elenca tutti i principali modelli di computer prodotti da Apple Inc. in ordine cronologico e suddivisi per decenni."}
{"id": "47898", "revid": "74801", "url": "https://it.wikipedia.org/wiki?curid=47898", "title": "Cavallo vapore britannico", "text": "Il cavallo vapore britannico o british horsepower (simbolo hp o talvolta bhp ma indicato anche come HP o BHP), \u00e8 un'unit\u00e0 di misura della potenza meccanica molto simile al cavallo vapore europeo DIN \"CV\" (1,4% pi\u00f9 grande rispetto a quest'ultimo) e per questo spesso considerato equivalente nella pratica.\nQuesta unit\u00e0 di misura non fa parte del Sistema internazionale di unit\u00e0 di misura.\nL'utilizzo del termine permane in molte lingue, in particolar modo nella terminologia legata all'industria automobilistica, per designare la potenza massima dei motori a combustione interna.\nTalvolta si pu\u00f2 confondere il cavallo vapore britannico (hp) con il cavallo vapore al freno (simbolo bhp) che misura la potenza di un motore al netto delle perdite di potenza causate dai meccanismi di trasmissione, dall'alternatore, dal differenziale, dalla pompa dell'acqua a da altri meccanismi ausiliari quali quello della pompa del servosterzo, dal silenziatore (marmitta) e cos\u00ec via. Con la parola \"freno\" si intendeva un meccanismo che era usato per mantenere un motore ad un determinato numero di giri.\nShaft horsepower.\nShaft horsepower (shp) (\"cavalli vapore all'albero di trasmissione\") \u00e8 l'unit\u00e0 di misura della potenza erogata all'albero dell'elica di una nave o di un aeroplano, generata da un motore a pistoni o a turbina (la combinazione di un motore a turbina e di un'elica viene comunemente chiamata turboelica). La grandezza pu\u00f2 essere misurata o stimata derivandone il valore dalla potenza teorica del motore, moltiplicata per un coefficiente teorico che tiene conto delle perdite causate dalla trasmissione (valori tipici sono intorno al 10%). Questi valori non sono quelli tipici dell'industria automobilistica, sebbene anche in queste tecnologie le perdite per attrito dovute alla trasmissione siano significative."}
{"id": "47903", "revid": "360738", "url": "https://it.wikipedia.org/wiki?curid=47903", "title": "Ahmes", "text": "Attorno al 1600 a.C. copi\u00f2 nel cos\u00ec detto Papiro di Rhind, in ieratico, i calcoli matematici contenuti in una precedente opera che risalirebbe, secondo quanto affermato dello stesso Ahmes, al 1850 a.C.-1800 a.C.; il papiro tratta problemi di aritmetica con uso delle frazioni, problemi di algebra traducibili in equazioni di 1\u00ba grado, e calcoli di aree e volumi. Ahmes visse durante il regno del sovrano hyksos Aphophis."}
{"id": "47904", "revid": "125999183", "url": "https://it.wikipedia.org/wiki?curid=47904", "title": "Creative Commons", "text": " \nCreative Commons (CC) \u00e8 un'organizzazione senza fini di lucro con sede a Mountain View dedicata ad ampliare la gamma di opere dell'ingegno disponibili alla condivisione e all'utilizzo pubblico in maniera legale.\nL'organizzazione ha stilato diversi tipi di licenze note come licenze Creative Commons (o \"licenze CC\") che forniscono un modo semplice e standardizzato per comunicare quali diritti d'autore dell'opera si riserva e a quali altri rinuncia, a beneficio degli utilizzatori. Ci\u00f2 ha introdotto il concetto di \"\"Alcuni diritti riservati\" (\"some rights reserved\") a met\u00e0 tra il rigido modello di copyright con \"Tutti i diritti riservati\" (\"All rights reserved\") e il modello del pubblico dominio con \"Nessun diritto riservato\"\" (\"No rights reserved\").\nLe licenze Creative Commons evidenziate dalla dicitura \"Approved for Free Cultural Works\" sono quelle maggiormente promosse poich\u00e9 approvate per l'utilizzo in opere culturalmente libere.\nScopi.\nLe licenze CC consentono di modificare facilmente i termini di copyright dal default di \"tutti i diritti riservati\" ad \"alcuni diritti riservati\"; non sono un'alternativa al copyright ma lavorano a fianco del copyright e consentono di modificare i termini di copyright per soddisfare al meglio le esigenze degli autori di opere creative.\nLe licenze di tipo Creative Commons permettono a quanti detengono dei diritti di copyright di trasmettere alcuni di questi diritti al pubblico e di conservare gli altri, per mezzo di una variet\u00e0 di schemi di licenze e di contratti che includono la destinazione di un bene privato al pubblico dominio o ai termini di licenza di contenuti aperti (\"open content\"). L'intenzione \u00e8 quella di evitare i problemi che le attuali leggi sul copyright creano per la diffusione e la condivisione delle informazioni.\nIl progetto fornisce vari tipi di licenze libere, le licenze Creative Commons, che i detentori dei diritti di copyright possono utilizzare quando pubblicano le proprie opere sulla Rete. Il progetto fornisce anche dei metadata RDF/XML che descrivono la licenza ed il lavoro che rende pi\u00f9 facile il trattamento automatico e la ricerca delle opere concesse con Licenza Creative Commons; viene anche fornito un \"Founder's Copyright\", il quale \u00e8 un contratto che vorrebbe ricreare lo spirito del concetto originale di copyright cos\u00ec come introdotto dai padri fondatori nella costituzione statunitense.\nLa normativa per le Creative Commons fornisce un insieme di 4 opzioni che permettono facilmente di riconoscere i diritti vantati dall'autore e da terzi sull'oggetto della licenza. Diversamente dalla General Public License, la legge per le Creative Commons non contiene un testo di riferimento \"pronto all'uso\", che l'autore pu\u00f2 adottare per la sua opera senza alcun adattamento di tipo tecnico o legale.\nLa normativa non ha disciplinato il tema della revoca della licenza, per mutata volont\u00e0 dell'autore o obbligazioni legittime derivanti da cause di forza maggiore, come un ordine giudiziale, e il tema collegato della retroattivit\u00e0 di questa revoca verso le parti dell'opera gi\u00e0 disponibili sotto licenza open source e open content, e in particolare in avanzato stato di modifica da parte di altri soggetti.\nL'autore di un programma o opera in genere potrebbe ad esempio distribuire gratuitamente e sotto una licenza Creative Commons per un certo periodo di tempo, beneficiando di una pubblicit\u00e0 gratuita fra gli utenti e dei contributi apportati dalla comunit\u00e0, dopodich\u00e9 potrebbe legittimamente revocare la licenza e iniziare una distribuzione commerciale dell'opera.\nLa licenza GNU-GPL dalla versione 2.0 ha regolato la materia, prevedendo che l'autore pu\u00f2 revocare la licenza solamente per la sua copia, non per quelle gi\u00e0 distribuite ad altri utenti, e che quindi la revoca non pu\u00f2 essere retroattiva, riguardando soltanto parti di codice e modifica all'opera successive al cambio di licenza. Inoltre, se per obbligazioni dovute a cause di forza maggiore, l'autore non pu\u00f2 applicare la licenza questa si intende revocata automaticamente per l'intera opera. Resta il caso di una revoca retroattiva per cause di forza maggiore, prevalenti sul testo della licenza stessa, che non \u00e8 ancora regolato dalla legge.\nStoria.\nLe licenze Creative Commons sono state anticipate dalle licenze Open Publication License (OPL) e GNU Free Documentation License (GFDL). La GFDL \u00e8 intesa principalmente come una licenza per la documentazione software, ma \u00e8 anche in uso per progetti che non riguardano strettamente il software, come la stessa Wikipedia. La licenza OPL \u00e8 ora defunta, e il suo stesso creatore suggerisce di non utilizzarla. Sia la OPL che la GFDL contenevano delle sezioni opzionali che, nell'opinione dei critici, le rendevano meno libere. La GFDL si differenzia dalle licenze Creative Commons nella sua richiesta che i lavori licenziati con essa vengano distribuiti in una forma \"trasparente\", ad esempio non usando formati proprietari e/o segreti.\nCreative Commons \u00e8 nato ufficialmente nel 2001 per volere del professore Lawrence Lessig, docente della facolt\u00e0 di Giurisprudenza dell'Universit\u00e0 di Stanford (e in precedenza anche di Harvard) riconosciuto come uno dei massimi esperti di diritto d'autore negli Stati Uniti. Lessig fond\u00f2 l'organizzazione insieme a Hal Abelson e Eric Eldred come metodo addizionale per raggiungere il suo scopo nel suo caso di fronte alla Corte Suprema degli Stati Uniti, Eldred v. Ashcroft. Oltre a Lessig il progetto \u00e8 stato poi portato avanti da un consiglio d'amministrazione costituito da esperti di diritto informatico e di tematiche relative alla propriet\u00e0 intellettuale tra cui James Boyle, Michael Carroll, Molly Shaffer Van Houweling (questi ultimi tre fra i primi membri dell'Icann), Hal Abelson (docente di Computer Science al MIT), Eric Saltzman (avvocato, regista di documentari, esperto di diritto informatico), Davis Guggenheim (regista di documentari), Joi Ito (noto impresario giapponese) ed Eric Eldred, editore di libri di pubblico dominio. Hanno inoltre contribuito al decollo del progetto molti studenti della Harvard Law School.\nDopo essere dunque state presentate al pubblico, le licenze Creative Commons furono quindi pubblicate a San Francisco il 16 dicembre 2002. Al progetto fu conferito il Golden Nica Award durante il Prix Ars Electronica nella categoria \"Net Vision\" nel 2004.\nNel marzo 2009 \u00e8 stata attivata la prima versione per la licenza Creative Commons 0. Con questa licenza, l'autore rinuncia a qualunque diritto sull'opera, che pu\u00f2 essere utilizzata da tutti, in qualunque modo, per sempre e senza condizioni. Scompare pure l'obbligo di citare l'autore.\nLa legislazione, al momento, non prevede che vi sia un ente preposto dove l'autore possa depositare l'opera prima di distribuirla. \u00c8 pi\u00f9 difficile per l'autore dimostrare la paternit\u00e0 dell'opera, nel caso in cui qualcuno applichi successivamente il diritto d'autore, e al limite accusi di averlo violato quanti fruiscono l'opera stessa.\nRispetto alla licenza, prevale la legislazione, che nei Paesi di diritto latino prevede che resti l'obbligo di citare l'autore, e che i diritti morali sulle opere siano per questi irrinunciabili.\nL'iCommons \u00e8 un'istituzione che si occupa dell'organizzazione dei Commons deed. Nel periodo immediatamente successivo alla nascita delle licenze Creative Commons ogni paese era caratterizzato dal proprio codice legale e ci\u00f2 poteva facilmente determinare una frattura tra paesi che si fossero trovati a dover sostenere una causa riguardante le opere creative. Dall'Aprile del 2008, per ovviare queste inutili divergenze, si \u00e8 dunque passati ad un modello di codice digitale, al fine di racchiudere le licenze di ogni Paese in un'unica versione e garantire maggiore stabilit\u00e0 (nel caso in cui in un paese venga violato o vietato un diritto concesso dalla licenza, il problema si risolve dando precedenza all'ordinamento del paese dove \u00e8 applicato).\nIn Italia.\nNella primavera del 2003, in seguito al crescente interesse per le licenze Creative Commons, l'Istituto di Elettronica e di Ingegneria dell'Informazione e delle Telecomunicazioni (IEIIT organo del CNR - Consiglio Nazionale delle Ricerche) contatta Creative Commons per offrirsi di trattare in modo pi\u00f9 ampio e dettagliato il tema delle licenze CC in Italia. Scopo del progetto era quello di tradurre e adattare al modello legislativo italiano le licenze CC create in un sistema giuridico differente, quello americano, soggetto alla Common Law. DSG e IEIIT-CNR firmano quindi un \"memorandum of understanding\" con Creative Commons per iniziare il lavoro di traduzione e adattamento. Come punto di partenza di questo progetto, l'avvocato milanese Antonio Amelia ha proposto le prime traduzioni delle licenze contestualizzandole alle leggi italiane.\nIl 18 novembre 2003 il fondatore di Creative Commons Lawrence Lessig, gi\u00e0 professore alla Stanford University nonch\u00e9 uno dei massimi esperti mondiali in materia di diritto d'autore, annuncia ufficialmente l'inizio del lavoro di traduzione e adattamento delle licenze CC da parte del team italiano. Viene nominato a capo del progetto il professore Marco Ricolfi, docente presso il Dipartimento di Scienze Giuridiche (DSG) dell'Universit\u00e0 degli Studi di Torino. Al gruppo di lavoro giuridico, del quale fanno parte anche Marco Ciurcina, Massimo Travostino, Nicola Bottero e Samantha Zanni, si affianca l'attivit\u00e0 di Juan Carlos De Martin e Alessandro Cogo, appartenenti all'IEIIT-CNR (oggi rispettivamente co-direttore e fellow del Centro Nexa su Internet e Societ\u00e0 del Politecnico di Torino), che fornisce consulenza e sviluppo in merito agli aspetti tecnologici, oltre che a quelli di traduzione. Inizia inoltre ad avviarsi un'interazione con la comunit\u00e0, prevalentemente tramite la mailing list e un wiki.\nNel maggio del 2004 sono state pubblicate le prime versioni delle licenze Creative Commons, tradotte dapprima nella versione 1.0 e in seguito nella versione 2.0 (in cui il numero delle licenze passa da undici a sei), entrambe disponibili su un wiki per poter essere discusse pubblicamente dalla comunit\u00e0. Il 16 dicembre 2004 vengono presentate a Torino, presso la fondazione Giovanni Agnelli, le Licenze Creative Commons italiane, in occasione di un convegno che vede ospite d'onore Lawrence Lessig; in tale occasione sono stati anche resi pubblici quattro documenti riguardanti alcuni dei temi approfonditi nel corso dell'attivit\u00e0.\nA questo punto, l'attivit\u00e0 di Creative Commons Italia \u00e8 totalmente avviata, e nel 2005 \u00e8 iniziata una nuova fase del progetto: il prof. Marco Ricolfi viene sostituito alla guida di Creative Commons Italia da Juan Carlos De Martin, mentre Ricolfi assume il ruolo di coordinatore scientifico del gruppo giuridico. Sempre a Torino, nel novembre 2005, si \u00e8 tenuto CCIT2005, il primo incontro nazionale di CC Italia, su temi riguardanti il multimedia, l'editoria e la musica. A tale incontro ne seguiranno altri: nel 2006, a seguito della presentazione pubblica della versione 2.5 delle licenze Creative Commons italiane. In questa occasione si \u00e8 discusso di questioni relative ad archivi, User Generated Content e open access. Nel 2009, a seguito della presentazione della bozza 3.0 delle licenze, si sono affrontati temi relativi alle licenze libere e alla gestione collettiva dei diritti. Il 2010 ha rappresentato l'occasione per fare il punto sulle licenze 3.0, analizzando le clausole difficili, la legge applicabile e le banche dati, approfondendo inoltre progetti editoriali ed educativi che fanno uso di licenze CC. La versione 3.0 delle licenze italiane viene presentata al pubblico nel giugno del 2011 e, nel corso dello stesso anno in occasione di CCIT2011, l'avvocato Massimo Travostino ha descritto i futuri sviluppi e i primi passi compiuti verso l'elaborazione della versione 4.0 delle licenze Creative Commons. Durante l'incontro sono stati inoltre presentate diverse iniziative di successo che hanno fatto uso di licenze CC.\nA partire dal 17 dicembre 2012, Federico Morando \u00e8 subentrato a Juan Carlos De Martin in qualit\u00e0 di Lead di Creative Commons Italia.\nIl sito web (http://www.creativecommons.it), che nella prima fase del progetto \u00e8 stato creato e gestito da membri della comunit\u00e0 (in primo luogo dai promotori del sito, Danilo Moi e Lorenzo De Tomasi, coadiuvati dal nucleo di collaboratori), a partire dal 2005, con l'avvio della Fase II del progetto CC Italia, \u00e8 passato dall'EIIT-CNR al Politecnico di Torino, diventando il sito ufficiale di Creative Commons Italia. Il sito continua a svilupparsi grazie al contributo del Centro Nexa su Internet e Societ\u00e0 e dei commoner, che avviene sia attraverso i commenti al sito ufficiale, sia tramite le pagine dei commoner.\nNella primavera del 2018, l'associazione statunitense Creative Commons si \u00e8 riorganizzata nel c.d. Creative Commons Global Network, una rete mondiale facente capo a diverse entit\u00e0 locali.\nAnche la comunit\u00e0 italiana si \u00e8 adeguata al nuovo organigramma dando vita al capitolo italiano, costituito il 6 dicembre 2018 grazie alla volont\u00e0 di Deborah De Angelis e Claudio Artusio (entrambi Fellow del Nexa Center for Internet &amp; Society e gi\u00e0 componenti del gruppo di lavoro giuridico CC Italia) e membri individuali del Creative Commons Global Network. Chapter lead e rappresentante presso il Global Network Council \u00e8 stata nominata Deborah De Angelis.\nL\u2019attuale membro istituzionale del Creative Commons Global Network \u00e8 l\u2019Istituto di Informatica Giuridica e Sistemi Giudiziari (IGSG), organo del Consiglio Nazionale delle Ricerche. Il nuovo sito web del capitolo \u00e8 il seguente https://creativecommons.it/chapterIT/ e ha sostituito definitivamente il precedente.\nIl capitolo italiano ha il ruolo fondamentale di applicare i principi del global network al contesto italiano, tenendo in considerazione la specifica sensibilit\u00e0 del luogo e studiando le soluzioni migliori per il tessuto normativo e culturale italiano.\nIn particolare, oltre al supporto tecnico e giuridico dal punto di vista della comprensione e del corretto utilizzo delle licenze, l'impegno \u00e8 orientato alla creazione e valorizzazione di progetti di ricerca e studio nel campo dell'open culture. A questi si affianca l\u2019attivit\u00e0 di sensibilizzazione e diffusione della cultura della condivisione e delle licenze Creative Commons. In questo senso il capitolo si occupa di promuovere incontri, laboratori, seminari, workshop e pi\u00f9 in generale attivit\u00e0 formative ed educative sia a livello scolastico, sia universitario.\nUn altro dei settori di approfondimento \u00e8 quello dell\u2019open education e di tutte le possibilit\u00e0 connesse alla diffusione e condivisione della conoscenza da parte dei professionisti del settore didattico e formativo.\nQuesto percorso si inserisce in un momento storico in cui l'Italia ha mosso i primi passi verso la condivisione dei dati pubblici, aderendo alla Open Government Partnership e ideando strumenti a sostegno della cultura dell'open government. Il capitolo, quindi, cooperer\u00e0 nel processo di apertura delle informazioni, approfondendo le tematiche dell\u2019open data.\nD\u2019altro canto, obiettivo del comparto italiano \u00e8 quello di valorizzare al massimo le potenzialit\u00e0 di internet in relazione al patrimonio culturale della penisola.\nLa qualit\u00e0 e densit\u00e0 di quest\u2019ultimo, infatti, fa s\u00ec che il paese sia il terreno ideale per studiare e ideare soluzioni all'avanguardia, che siano in grado di garantire la tutela di un patrimonio inestimabile e, al contempo, sfruttare le infinite possibilit\u00e0 del web, contemperando l\u2019esigenza della tutela dell'opera dell'ingegno con quella della sua pi\u00f9 ampia circolazione.\nCompito del capitolo \u00e8, dunque, quello di coadiuvare e supportare il processo di cambiamento, favorendo lo sviluppo della cultura dello sharing sia nel settore pubblico che in quello privato. Ruolo cardine affidato alle strutture locali della rete, infine, \u00e8 quello di fungere da intermediari tra il Creative Commons Global Network e le realt\u00e0 presenti sul territorio nazionale.\nLe quattro clausole.\nLe licenze Creative Commons sono nate negli USA appoggiandosi al sistema giuridico locale. Sono state quindi adattate al sistema giuridico italiano, dove il diritto d'autore \u00e8 regolato dalla legge 633/41(Protezione del diritto d'autore e di altri diritti connessi al suo esercizio).\nL'autore diventa detentore dei diritti nel momento dell'estrinsecazione dell'opera creativa, secondo la L. 633/41, art. 6\nInoltre tutti i diritti sono riservati all'autore (art.13 / 18bis).\nLe licenze Creative Commons sono sei e sono definite dalla combinazione di quattro attributi, stabiliscono in modo esplicito quali sono i diritti riservati, modificando quindi la regola di default in cui tutti i diritti sono riservati.\nAttribuzione (BY).\nBisogna sempre indicare l'autore dell'opera (attributo obbligatorio) in modo che sia possibile attribuirne la paternit\u00e0 come definito dagli artt. 8 e 20 lda:\nNon commerciale (NC).\nNon sono consentiti usi commerciali dell'opera creativa come definito dal secondo comma dell'art. 12:\nCon il secondo attributo si definisce come diritto esclusivo dell'autore il solo uso commerciale dell'opera creativa. I diritti di riproduzione (art. 13), di trascrizione (art. 14), di esecuzione (art. 15), di comunicazione al pubblico (art. 16), di distribuzione (art. 17) e di noleggiare (art. 18bis) definiti dalla L633/41 non sono esplicitati nella licenza e pertanto non sono considerati diritti esclusivi dell'autore. Chiunque pu\u00f2 riprodurre, trascrivere, eseguire e distribuire purch\u00e9 non a scopo di lucro, attribuendo sempre la paternit\u00e0 come definito nel primo attributo. Tuttavia le limitazioni sullo sfruttamento economico dell'opera sono limitate al settantesimo anno solare dopo la morte dell'autore come specificato dall'art. 25 lda.\nNon opere derivate (ND).\nNon sono consentite elaborazioni dell'opera creativa come definito dall'art 20\nCaso particolare costituito dalle opere architettoniche, per le quali \nCondividi allo stesso modo (SA).\nParte mancante.\nFormati licenze.\nLe licenze Creative Commons sono disponibili in diversi formati. C\u2019\u00e8 un formato sintetico che viene chiamato Human-Readable e descrive in modo semplice quali sono le caratteristiche essenziali della specifica licenza. Il testo della licenza \u00e8 detto Lawyer-Readable ed \u00e8 il testo lungo con il dettaglio di tutte le regole e il loro funzionamento. Fa in modo che la licenza produca gli effetti desiderati, tenendo conto di tutto ci\u00f2 che va scritto nella licenza per ottemperare alle norme. Un terzo formato della licenza \u00e8 detto Machine-Readable e consiste in metadati che si accompagnano alle licenze e consentono quindi di rendere identificabile il tipo di licenza che si applica a un contenuto in modo automatico. Ad esempio, i motori di ricerca principali consentono di cercare contenuti con le licenze Creative Commons che si desidera per la presenza dei metadati delle licenze Creative Commons. Si usa accompagnare le opere che vengono pubblicate con licenza Creative Commons con il logo del Creative Commons e con un link che rimanda al testo della licenza.\nTipi di licenze.\nI precedenti quattro attributi, combinati, producono le possibili licenze pubbliche dei Creative Commons.\n\u00c8 importante notare come l'attribuzione sia sempre garantita da questo gruppo di licenze; inoltre, l'incompatibilit\u00e0 tra gli attributi \"condividi allo stesso modo\" e \"non opere derivate\" riduce notevolmente le possibili combinazioni di attributi. Il numero di possibili licenze passa quindi da 16 a 6.\nSi hanno quindi le seguenti licenze:\nVantaggi e svantaggi.\nL'uso delle Creative Commons Public Licenses concede molti vantaggi, in particolar modo a coloro che lavorano frequentemente su Internet (come blogger, webmaster o gestori di siti web).\nTuttavia, oltre i numerosi vantaggi offerti da questa licenza, essa potrebbe comportare significanti rischi per coloro che usufruiscano delle opere creative.\nAl fine di usufruire in maniera corretta ed incontestabile delle licenze CC \u00e8 dunque necessario attenersi alle regole e alle istruzioni contenute in esse. Le opere gratuite rappresentano un prestigioso patrimonio pubblico accessibile a chiunque e offrono all'autore maggiore flessibilit\u00e0.\nCritica.\nTutte le licenze Creative Commons richiedono Attribuzione, che pu\u00f2 essere poco conveniente per delle opere ispirate da altre opere. I critici temono che le Creative Commons possano distruggere il sistema copyright col tempo; inoltre potrebbero arrecare danno alla creativit\u00e0 degli individui, che potr\u00e0 essere facilmente sfruttata da chiunque abbia tempo di farlo.\nI critici temono anche che la limitata ricompensa possa far rinunciare gli artisti a pubblicare le loro opere.\nIn risposta a queste critiche, Lawrence Lessig, co-fondatore dei Creative Commons, controbatte che le leggi copyright non sempre hanno offerto una duratura protezione. In effetti la durata del copyright risulta essere troppo corta da poter efficacemente proteggere le opere.\nDebian, una distribuzione GNU e Linux conosciute per la loro rigida adesione ai sensi del movimento del software libero, hanno respinto la Licenza di Attribuzione dei Creative Commons prima della versione 3 per cause di incompatibilit\u00e0 con il Debian Free Software Guidelines (DFSG) per i suoi prerequisiti della licenza anti-DRM di rimuovere l'accreditazione dell'autore su richiesta dell'autore stesso dagli operatori successivi. La versione 3.0 dei Creative Commons ha aggiornato questi problemi eventualmente, diventando compatibile con la DFSG.\nUso improprio delle licenze.\nCreative Commons \u00e8 solo un fornitore di servizi per testi di licenza standardizzati, non una delle parti coinvolte in ogni accordo. Esiste dunque la concreta possibilit\u00e0 che alcuni utenti si approprino, tramite licenza Creative Commons, di lavori protetti da diritto d'autore, ripubblicandoli impropriamente su Internet a proprio nome. Non esiste infatti un database centralizzato di Creative Commons che controlli tutti i lavori licenziati. Tale situazione non \u00e8 in realt\u00e0 specifica di Creative Commons: tutti i proprietari di copyright devono difendere autonomamente i propri diritti. Negli USA, lo United States Copyright Office tiene un database di tutti i lavori registrati al suo interno, ma l'assenza di registrazione non implica assenza di copyright.\nAnche se Creative Commons offre pi\u00f9 licenze per usi diversi, alcuni critici hanno ribadito che le licenze ancora non affrontano le differenze tra i media e le varie preoccupazioni che hanno i diversi autori.\nLessig ha scritto che lo scopo di Creative Commons \u00e8 quello di fornire una via di mezzo tra le due posizioni estreme del diritto d'autore, da una parte chi chiede che tutti i diritti siano controllati e richiede protezione, dall'altra chi sostiene che nessun diritto dovrebbe essere controllato. Creative Commons offre una terza opzione che permette agli autori di scegliere quali diritti controllare e quali diritti si vogliono concedere ad altri. La moltitudine di licenze riflette la moltitudine di diritti che possono essere trasferiti ai creatori successivi.\nProliferazione e incompatibilit\u00e0 della licenza.\nMako Hill ha dichiarato che Creative Commons fallisce nello stabilire un \u201clivello base di libert\u00e0\u201d che ogni licenza Creative Commons devono soddisfare e con cui tutti i licenziamenti e gli utenti devono rispettare. \"Non riuscendo a prendere una posizione etica ferma e tracciare qualsiasi linea nella sabbia, CC \u00e8 un'opportunit\u00e0 persa [...] Il CC ha sostituito quello che avrebbe potuto essere un appello per un mondo in cui i \u2018diritti essenziali sono inderogabili\u2019 con la chiamata relativamente vuota per \u2018alcuni diritti riservati\u2019 \". Ha anche sostenuto che Creative Commons peggiora la proliferazione delle licenze, fornendo pi\u00f9 licenze incompatibili.\nIl sito Web Creative Commons afferma: \"Poich\u00e9 ciascuna delle sei licenze CC funziona in modo diverso, le risorse immesse in licenze diverse non possono necessariamente essere combinate tra loro senza violare i termini della licenza. I lavori con licenza incompatibile non possono essere ricombinati in un lavoro derivato senza ottenere il permesso dal proprietario del copyright.\nRichard Stallman della FSF ha dichiarato nel 2005 che non poteva sostenere la Creative Commons come attivit\u00e0 perch\u00e9 \"ha adottato alcune licenze aggiuntive che non danno a tutti quella minima libert\u00e0\", che la libert\u00e0 \u00e8 \"la libert\u00e0 di condividere, non commerciale, qualsiasi lavoro pubblicato\". Quelle licenze sono state poi ritirate da Creative Commons.\nDiritti di personalit\u00e0.\nNel 2007, Virgin Mobile Australia ha lanciato una campagna pubblicitaria per la fermata dell'autobus che ha promosso il suo servizio di messaggistica di testo tramite il lavoro di fotografi dilettanti che hanno caricato il loro lavoro sul sito di condivisione di foto Flickr utilizzando una licenza Creative Commons per Attribution. Gli utenti che concedevano in licenza le loro immagini in questo modo hanno liberato il loro lavoro per l'utilizzo da parte di qualsiasi altra entit\u00e0, purch\u00e9 al creatore originale fosse attribuito credito, senza che fosse richiesto alcun altro compenso. Virgin ha confermato questa restrizione unica stampando un URL, che porta alla pagina Flickr del fotografo, su ciascuno dei suoi annunci. Tuttavia, una foto ritrae la quindicenne Alison Chang in posa per una foto al suo autolavaggio per la raccolta fondi della sua chiesa, con lo slogan sovrapposto e beffardo \"Dump Your Pen Friend\". Chang ha citato in giudizio Virgin Mobile e Creative Commons. La foto \u00e8 stata scattata dal consigliere giovanile della chiesa di Chang, Justin Ho-Wee Wong, che ha caricato l'immagine su Flickr sotto la licenza Creative Commons.\nIl 27 novembre 2007, Chang ha presentato istanza di licenziamento volontario contro la Creative Commons, incentrando la causa contro Virgin Mobile. Il caso \u00e8 stato respinto in via extragiudiziale per mancanza di giurisdizione e successivamente Virgin Mobile non ha subito alcun danno nei confronti del querelante.\nAltri strumenti legali.\nCC Plus (CC+).\nCC+ \u00e8 un protocollo che permette agli utenti di ottenere dei diritti aggiuntivi oltre quelli garantiti da una licenza CC standard. Mantenendo invariati tutti i diritti della licenza Creative Commons stabilita, \u00e8 possibile permettere la concessione di permessi aggiuntivi, tra cui per esempio garantire l'accesso al media originale, o permettere l'utilizzo senza attribuzione, o addirittura un permesso per uso commerciale. Tali permessi devono essere espressamente riportati in un documento separato, accessibile tramite un apposito link allegato alla licenza CC.\nCC Zero (CC0).\nCon una licenza di tipo CC0 l'autore vuole rinunciare consapevolmente a tutti diritti sulla sua opera. Il funzionamento e l'efficacia di questo tipo di licenza dipende dal tipo di opera e dalle relative norme vigenti, ma in generale agisce come una rinuncia incondizionata dei propri diritti sul suo lavoro, il quale diviene automaticamente di dominio pubblico.\nProgetti che adottano licenze Creative Commons.\nDi seguito sono riportati alcuni progetti che adottano licenza Creative Commons per la diffusione totale o parziale di contenuti."}
{"id": "47905", "revid": "1748167", "url": "https://it.wikipedia.org/wiki?curid=47905", "title": "Neve", "text": "La neve, in meteorologia, \u00e8 un tipo di precipitazione atmosferica nella forma di acqua ghiacciata cristallina, formata da una moltitudine di minuscoli cristalli di ghiaccio, tutti aventi di base una simmetria esagonale e spesso anche una geometria frattale, ma ognuno di tipo diverso e spesso aggregati tra loro in maniera casuale a formare fiocchi di neve. Dal momento che \u00e8 composta da piccole parti grezze \u00e8 un materiale granulare. Ha una struttura aperta ed \u00e8 quindi soffice, a meno che non sia sottoposta a una pressione esterna. La disciplina che studia le caratteristiche fisico-chimiche della neve in relazione all'ambiente \u00e8 la nivologia.\nDescrizione.\nFormazione.\nLa vita di un cristallo di neve inizia all'interno dell'atmosfera. Questa contiene spesso umidit\u00e0, data dal vapore acqueo, cio\u00e8 dalle molecole di acqua sotto forma di gas in sospensione nell'aria. Se la temperatura si abbassa, le molecole si condensano (cio\u00e8 giungono allo stato liquido, formando piccole goccioline) attorno a particelle chiamate nuclei di condensazione (sali, pollini o polveri presenti nell'atmosfera), che hanno un diametro medio di circa 1 \u03bcm. Se la temperatura dell'aria \u00e8 al di sotto degli 0\u00a0\u00b0C \u00e8 possibile che, invece di acqua liquida, si formino minuscoli cristalli di ghiaccio. Perch\u00e9 ci\u00f2 avvenga sono necessari dei nuclei di congelamento, simili a quelli di condensazione. Non tutte le particelle che fungono da nuclei di condensazione possono essere anche nuclei di congelamento; al diminuire della temperatura dell'aria il loro numero aumenta e diventa molto pi\u00f9 facile la formazione, tramite congelamento, di cristalli di ghiaccio.\nLa dimensione e la massa dei cristalli di ghiaccio aumentano ed essi cominciano a subire pi\u00f9 sensibilmente l'azione della forza di gravit\u00e0, iniziando a cadere.\nLa forma finale del cristallo di neve dipende da una serie di variabili, come la temperatura, la velocit\u00e0 di caduta e l'umidit\u00e0 dell'aria incontrata. La velocit\u00e0 con cui la massa del cristallo aumenta dipende dalla temperatura: i cristalli che passano attraverso un'atmosfera pi\u00f9 fredda sono pi\u00f9 piccoli di quelli passati attraverso un'atmosfera pi\u00f9 calda. Inoltre una atmosfera pi\u00f9 calda pu\u00f2 contenere pi\u00f9 umidit\u00e0, dando luogo a nevicate pi\u00f9 abbondanti. \nUna volta caduto al suolo il cristallo di neve subisce una serie di trasformazioni (metamorfismi) che ne modificano la forma iniziale e le caratteristiche fisiche. La trasformazione della neve dipende dalla temperatura all'interno del manto nevoso (legata alla temperatura dell'aria) e dal contenuto di acqua della neve (che dipende dalla sua origine). Il metamorfismo modifica la densit\u00e0 del manto nevoso, che pu\u00f2 variare da un minimo di 50 a un massimo di 200\u00a0kg/m\u00b3 subito dopo una nevicata. La densit\u00e0 della neve a sua volta influisce sulla stabilit\u00e0 e sulla compattezza del manto nevoso stesso e, quindi, sulla sicurezza dell'ambiente.\nGeometria.\nUna domanda interessante \u00e8 perch\u00e9 i bracci dei cristalli di neve che formano i fiocchi siano perfettamente simmetrici e allo stesso tempo non ci siano due cristalli di neve identici. La risposta risiede nelle differenti condizioni ambientali che due cristalli diversi posti a una certa distanza tra loro subiscono durante il processo di formazione, accrescimento e caduta ovvero nel fatto che la distanza \"tra\" i cristalli di neve \u00e8 molto maggiore di quella \"interna\" al medesimo cristallo di neve.\nData la simmetria iniziale esagonale della struttura cristallina del ghiaccio comune (derivante direttamente dalla struttura molecolare dell'acqua), i bracci del cristallo di neve crescono indipendentemente in un ambiente che \u00e8 ritenuto spazialmente e temporalmente molto variabile in termini di temperatura, umidit\u00e0 e cos\u00ec via. Questo ambiente \u00e8 ritenuto relativamente omogeneo nello spazio di un singolo fiocco e questo porta i bracci a crescere in modo molto regolare e simmetrico, rispondendo in modo uguale a un ambiente uguale, come alberi non imparentati tra loro rispondono ai cambiamenti ambientali facendo crescere serie simili di anelli nel tronco. La differenza nell'ambiente anche minima in termini di temperatura e soprattutto umidit\u00e0 dell'aria su scale spaziali pi\u00f9 grandi di quelle di un singolo cristallo di neve conduce alla mancanza di uguaglianza osservata tra le forme di due o pi\u00f9 cristalli differenti.\nUn ulteriore dato che contribuisce a rendere ancora pi\u00f9 convincente la teoria dell'inesistenza di due cristalli di neve identici \u00e8 il fatto che ogni fiocco \u00e8 composto da miliardi di molecole d'acqua, e le differenti combinazioni possibili di fiocchi che si possono formare da questi miliardi di molecole creano un numero di cristalli di neve diversi incredibilmente grande.\nNaturalmente il concetto che due cristalli di neve non possano assolutamente essere uguali \u00e8 un'iperbole teorica. Infatti \u00e8 perfettamente possibile, anche se improbabile, che due cristalli possano essere identici, a patto che le condizioni ambientali siano quasi identiche: sia che i cristalli crescano abbastanza vicini l'uno all'altro sia anche per puro caso. La \"Societ\u00e0 Meteorologica Americana\" ha riportato che due cristalli identici sono stati trovati da Nancy Knight del Centro Nazionale per la Ricerca Atmosferica il 1\u00ba novembre 1986. I cristalli non erano \"fiocchi\" dendritici nel senso comune del termine, ma piuttosto semplici piastre esagonali prismatiche.\nPrecipitazione.\nLa neve si forma nell'alta atmosfera quando il vapore acqueo, a temperatura inferiore a 5\u00a0\u00b0C, brina attorno ai cosiddetti germi cristallini passando dallo stato gassoso a quello solido formando cristalli di ghiaccio i quali cominciano a cadere verso il suolo quando il loro peso supera la spinta contraria di galleggiamento nell'aria e raggiungono il terreno senza fondersi. Questo accade quando la temperatura al suolo \u00e8 in genere minore di 2\u00a0\u00b0C (in condizioni di umidit\u00e0 bassa \u00e8 possibile avere fiocchi al suolo anche a temperature lievemente superiori) e negli strati intermedi non esistono temperature superiori a 0\u00a0\u00b0C dove la neve possa fondere e diventare acquaneve o pioggia.\nTuttavia, in presenza di uno o pi\u00f9 dei seguenti fattori:\nla neve pu\u00f2 cadere, anche se per brevi periodi, con temperature positive superiori ai 2\u00a0\u00b0C (se l'aria nei bassi strati \u00e8 abbastanza secca la neve pu\u00f2 giungere al suolo anche con temperature abbastanza superiori, talvolta anche 5 o 6 C\u00b0). Se la temperatura lo consente, \u00e8 possibile produrre neve artificiale con cannoni appositi, che tuttavia creano piccoli granelli pi\u00f9 simili a neve tonda che non a neve propriamente detta.\nIn generale quindi per l'occorrenza del fenomeno nevoso conta non solo il campo termico al suolo, ma anche quello degli strati atmosferici compresi tra la nube e il suolo: la neve infatti pu\u00f2 anche non cadere alle temperature proprie suddette in presenza di precipitazioni ovvero giungere sotto forma di pioggia pur a temperatura del suolo sottozero: questo accade a volte quando si \u00e8 in presenza di una forte inversione termica caratterizzata da strati superiori dell'atmosfera a temperatura positiva all'interno del quale cristalli e fiocchi fondono tramutandosi in acqua liquida; quando quest'acqua sotto forma di pioggia raggiunge il suolo gela quasi istantaneamente a contatto con il suolo ghiacciato portando alla formazione del pericolosissimo gelicidio.\nAllo stesso modo, anche una prolungata \"omotermia\" verticale con temperatura costante di poco superiore allo zero sfavorisce la caduta di neve facendo fondere i fiocchi in caduta. Anche alti livelli di umidit\u00e0 relativa con temperature al suolo di poco superiori allo zero sfavoriscono la caduta al suolo di neve perch\u00e9 aumenta la conducibilit\u00e0 termica dell'aria, la quale fa fondere pi\u00f9 velocemente i cristalli di ghiaccio in caduta. Spesso al riguardo la precipitazione pu\u00f2 cominciare sotto forma di neve e poi tramutarsi in pioggia proprio per l'aumento dell'umidit\u00e0 relativa al suolo in conseguenza della fusione della neve stessa, nonostante l'assorbimento del calore latente durante questo passaggio di stato fisico. Altre volte accade il contrario: le precipitazioni possono iniziarsi sotto forma di pioggia per poi convertirsi in neve al calo della temperatura per precipitazioni o al dissolvimento dello strato di inversione/omotermia per sopraggiunta aria fredda in quota.\nColore della neve.\nAl nostro occhio la neve appare bianca, anche se \u00e8 composta da cristallini di ghiaccio trasparenti come l'acqua. Essa appare bianca perch\u00e9 ogni raggio di luce che attraversa un cristallo di neve viene leggermente riflesso; cos\u00ec, di cristallo in cristallo, la luce continua a essere riflessa e deviata fino a riemergere in una direzione casuale (riflessione diffusa). Cos\u00ec il raggio di luce che perviene all'occhio \u00e8 una somma di tutta la luce che \u00e8 emessa in quella direzione, ed \u00e8 composta dalla somma di tutti i colori dello spettro, dato che i cristallini di ghiaccio non assorbono alcun colore. Ai nostri occhi arrivano cos\u00ec tutti i colori di partenza, e di conseguenza percepiamo il colore bianco che ne \u00e8 la somma.\nInoltre, poich\u00e9 quasi tutta la luce che entra viene restituita, il manto nevoso appare spesso abbagliante.\nLo stesso fenomeno si presenta con ogni polvere che non assorba troppa luce: una strada sterrata polverosa appare biancastra, ma se piove diventa scura.\nNelle precipitazioni nevose dell'Europa meridionale, si pu\u00f2 talvolta notare una leggera colorazione rosa nel cielo o tra gli strati nella neve caduta: \u00e8 la sabbia che arriva con il vento dal Sahara.\nUso come simbolo.\nIl simbolo del cristallo di neve, chiamato anche fiocco di neve, \u00e8 spesso associato al concetto di inverno, ghiaccio, neve o temperature al di sotto del punto di congelamento. Ad esempio gli pneumatici invernali riportano questo simbolo.\nUn cristallo di neve stilizzato \u00e8 stato anche usato come simbolo dei XIX Giochi olimpici invernali a Salt Lake City, Utah.\nNello standard Unicode sono codificati tre differenti simboli del cristallo di neve:\nOccorrenza della neve.\nLe nevicate possono variare in durata e posizione geografica, in funzione di alcuni fattori geografici come la latitudine, l'altitudine, l'orografia e altri che condizionano il tempo meteorologico in generale.\nDi solito le nevicate a bassa quota sono rare nelle regioni al di sotto dei 35\u00b0 di latitudine e sulle coste occidentali dei grandi continenti, essendo pi\u00f9 esposte ai venti di Ponente tipici delle medie latitudini e provenienti in questo caso dall'oceano, pi\u00f9 caldo della terraferma durante l'inverno.\nLe zone pi\u00f9 inclini alla neve alle medie latitudini sono le zone di montagna durante il periodo invernale, ma episodi nevosi possono verificarsi anche in collina e pianura specie in corrispondenza di ondate di freddo, mentre diventa un fatto abituale a tutte le quote salendo di latitudine verso i poli.\nAlcune cime montuose hanno una copertura perenne di neve, come quelle Himalayane e dell'Asia centrale al di sopra dei 5.000 metri, quelle Andine dai 3000\u20135000 m in su, le montagne pi\u00f9 elevate in Canada e Alaska e quelle Alpine dai 3.000 metri in su e i monti Kilimangiaro, Ruwenzori e Monte Kenya in Africa, e il Puncak Jaya in Indonesia, pur essendo questi prossimi all'Equatore. Invece molte zone polari hanno precipitazioni molto scarse e quindi relativamente poca neve, nonostante il clima gelido.\nAlle medie latitudini risultano particolarmente abbondanti le nevicate primaverili e quelle autunnali alle quote medio-alte, mentre frequenza e intensit\u00e0 tendono a diminuire all'aumentare del freddo a causa della diminuzione di umidit\u00e0 assoluta.\nTipi di precipitazioni nevose.\nA queste si aggiunge infine la cosiddetta neve chimica che si forma occasionalmente in presenza di forte inquinamento atmosferico in combinazione a temperature sotto lo zero ed alta umidit\u00e0.\nIl \"nevone\" \u00e8 una precipitazione nevosa particolarmente intensa, che ricopre qualunque cosa.\nEffetti al suolo.\nLa neve pu\u00f2 facilmente accumularsi al suolo se le temperature sono sufficientemente basse (non pi\u00f9 di 1\u00a0\u00b0C) e/o se la nevicata \u00e8 particolarmente intensa: tipicamente come riferimento si ha che un millimetro di acqua fusa corrisponde a un centimetro di neve fresca subito dopo la nevicata (leggermente meno se la neve \u00e8 secca e a fiocchi piccoli), con il manto nevoso che tende poi ad assestarsi sotto il proprio peso (tanto pi\u00f9 \u00e8 spesso e umido) e l'eventuale fusione. Lo spessore del manto pu\u00f2 raggiungere anche diversi metri come accade nelle zone pi\u00f9 nevose al mondo e con accumuli duraturi per tutto l'inverno in montagna.\nTipi di neve al suolo.\nUna volta caduta al suolo la neve tende a compattarsi sotto il proprio peso in misura tanto maggiore e veloce quanto pi\u00f9 spessa e umida \u00e8 la coltre nevosa e tanto maggiore \u00e8 l'eventuale fusione potendo subire anche altri processi in relazione alle condizioni ambientali. La neve al suolo pu\u00f2 essere classificata come segue:\nUn ultimo tipo di neve al suolo \u00e8 la neve artificiale, che si ottiene attraverso tecniche di innevamento artificiale.\nDalla neve al ghiaccio.\nLa neve accumulata al suolo pu\u00f2 seguire due strade: fondersi nei periodi pi\u00f9 caldi come primavera ed estate oppure conservarsi tale se le temperature rimangono costantemente sotto lo zero. In questo caso, che avviene al di sopra del cosiddetto \"limite delle nevi perenni\" cio\u00e8 a partire da una certa quota altimetrica in su, variabile in funzione della latitudine, la neve comincia a seguire un ciclo di trasformazione che la tramuter\u00e0 in ghiaccio grazie al processo di metamorfismo dei cristalli e al peso della neve soprastante espellendo l'aria contenuta negli interstizi e autocompattandosi progressivamente (firnificazione). Il ghiaccio cos\u00ec formatosi a partire dal 5\u00ba anno in poi va a formare il ghiacciaio. Le coltri di nevi perenni assieme ai ghiacci perenni fanno parte della cosiddetta criosfera.\nEffetto albedo.\nLa neve al suolo crea inoltre il cosiddetto effetto albedo ovvero riflette in massima parte la radiazione solare incidente contrastandone cos\u00ec l'assorbimento da parte del terreno; questo fatto unito al calore di fusione assorbito dalla neve durante l'eventuale fusione favorisce un riscaldamento termico minore dello strato atmosferico a contatto con essa col risultato che zone coperte di neve si riscaldano molto meno e si raffreddano molto pi\u00f9 velocemente di zone non coperte da essa. \u00c8 il presupposto che favorisce estese e intense gelate notturne tali da produrre a volte estremi record negativi. Tale effetto oltre che a scala meteorologica \u00e8 alla base anche di alcuni meccanismi di retroazione in campo climatico (\"feedback ghiacci-albedo-ghiacci\").\nFunzione biologica, idrologica e idrogeologica.\nLa neve accumulata al suolo ha l'importante funzione biologica di proteggere il terreno sottostante dalle gelate, mentre sul fronte idrologico la sua lenta fusione al disgelo consente una maggiore infiltrazione dell'acqua nel terreno permettendone l'accumulo in falde acquifere e riserve idriche, diversamente dalle precipitazioni liquide che, se troppo intense e durature, riversano al suolo ingenti quantitativi d'acqua che il terreno non \u00e8 in grado di assorbire e che dunque fluiscono direttamente in torrenti, fiumi e laghi. Ne consegue dunque che la neve riduce drasticamente anche il rischio idrogeologico su un dato territorio in corrispondenza di eventi precipitativi intensi.\nRischi e mitigazione.\nLa neve pu\u00f2 costituire un rischio per l'incolumit\u00e0 di infrastrutture e persone fisiche nel fenomeno delle valanghe. Danni da sovraccarico nevoso possono prodursi sui tetti, sulla vegetazione arborea o favorire la formazione di ghiaccio su germogli in primavera. Nevicate consistenti (tormente) spesso creano danni alle infrastrutture e costituiscono un ostacolo alla viabilit\u00e0 bloccando la circolazione e i servizi, talvolta anche in zone dove il fenomeno meteorologico accade con frequenza. Interruzione dell'elettricit\u00e0, dei servizi telefonici e di altre infrastrutture di base sono comuni nel caso di tempeste di neve. Spesso scuole e altri uffici rimangono chiusi e alcuni centri abitati remoti rimangono isolati. La neve pu\u00f2 anche creare dei rischi stradali, ma capita pi\u00f9 spesso con il ghiaccio. Comuni e province di comuni montani sono dotati di mezzi antineve (\"spartineve\" e/o \"turbine\"), mentre per il ghiaccio fanno uso di sali (costoso, corrosivo, ma efficiente) o sabbia (meno costosa ed efficiente, ma non corrosiva) o misto sulle strade per favorirne la fusione e/o aumentare l'attrito con l'asfalto.\nFunzione economica e ludica.\nUn importante settore del turismo e dell'economia dei paesi montani, fortemente legato alla presenza di neve, \u00e8 rappresentato dal turismo invernale e dagli sport invernali praticabili nelle innumerevoli stazioni sciistiche presenti in tutto il mondo a beneficio degli operatori del settore (operatori impianti di risalita, operatori alberghieri, operatori di vendita/affitto attrezzature e ristoratori). La neve costituisce anche un'opportunit\u00e0 ludica per i bambini che spesso amano e si danno da fare in palle di neve e pupazzi di neve."}
{"id": "47906", "revid": "767487", "url": "https://it.wikipedia.org/wiki?curid=47906", "title": "Acquaneve", "text": "In meteorologia con il termine acquaneve si intende una precipitazione di neve parzialmente fusa che cade al suolo con tracce di cristallizzazione. Di solito \u00e8 piuttosto fine e trasparente, non bianca come la neve in senso proprio, ma pu\u00f2 contenere una certa quantit\u00e0 di neve al proprio interno. Il codice METAR \u00e8 RASN. \u00c8 distinta dalla \"neve mista a pioggia\" la quale invece presenta fiocchi di neve intervallati da gocce di pioggia. A mano a mano che l'acquaneve cade la temperatura tende a diminuire, per cui \u00e8 possibile che una precipitazione nata come acquaneve si trasformi in neve dopo un certo tempo. \u00c8 detta anche acqua grassa.\nDescrizione.\nL'acquaneve cade di solito quando la temperatura \u00e8 sui 1-2\u00a0\u00b0C mentre agli strati superiori dell'atmosfera la temperatura \u00e8 inferiore. Quindi, per il gradiente termico, al suolo la neve, che era rimasta tale fino a 100-200\u00a0m si scioglie perch\u00e9 incontra temperature pi\u00f9 alte. Non tutta la neve riesce a raggiungere lo stato liquido ed ecco che si determina l'acquaneve. Il fenomeno \u00e8 frequente sulle coste nord adriatiche durante le entrate fredde con vento di bora, che si scalda sul mare e porta aria calda nei bassi strati facendo s\u00ec che la neve raggiunti i 200\u00a0m circa incontri lo strato caldo e si sciolga a volte parzialmente dando vita al fenomeno dell'acquaneve.\nPopolarmente sia l'acquaneve sia la neve tonda possono venir chiamate nevischio, sebbene gli studiosi indichino con questo termine la precipitazione solida corrispondente alla pioviggine, quindi neve molto fine, ma non a granelli n\u00e9 mista a pioggia."}
{"id": "47908", "revid": "2087731", "url": "https://it.wikipedia.org/wiki?curid=47908", "title": "Luminosit\u00e0 (astronomia)", "text": "In astronomia, la luminosit\u00e0 o luminosit\u00e0 bolometrica (o assoluta) \u00e8 la quantit\u00e0 di energia elettromagnetica emessa da una stella per unit\u00e0 di tempo, ovvero la sua potenza. Si misura pertanto in watt, in erg/secondo oppure in luminosit\u00e0 solare.\nRadiazione emessa.\nTutte le stelle irradiano in un'ampia gamma di frequenze dello spettro elettromagnetico, dalle onde radio fino ai raggi gamma, di alta energia. Una stella che emette prevalentemente nella regione ultravioletta dello spettro produce una quantit\u00e0 totale di energia maggiore di una stella che emette principalmente nell'infrarosso a parit\u00e0 di dimensioni. In genere quando si parla di luminosit\u00e0 senza ulteriori specificazioni ci si riferisce alla potenza totale emessa da una stella, in tutto lo spettro.\nIn astronomia si parla di luminosit\u00e0 in una data banda spettrale (es. luminosit\u00e0 nel B, luminosit\u00e0 nel V, ecc.) quando si considera solo la potenza emessa in un certo intervallo fissato di frequenze, di solito corrispondente a quello selezionato da un dato filtro fotometrico.\nLa relazione tra frequenza ed energia \u00e8 stata quantificata da Planck come\ndove formula_2 \u00e8 la frequenza, formula_3 la costante di Planck ed formula_4 l'energia del fotone in joule (\"J\").\nIn altre parole, a lunghezze d'onda minori (e quindi a frequenze pi\u00f9 alte) corrispondono energie maggiori. \nPer esempio, una lunghezza d'onda lambda (formula_5) = 10 metri, appartiene alla regione radio dello spettro elettromagnetico, e corrisponde a una frequenza\ndove formula_7 \u00e8 la velocit\u00e0 della luce.\nL'energia del fotone \u00e8\nAl contrario, la luce visibile ha lunghezze d'onda molto minori e frequenze molto pi\u00f9 alte. Un fotone con lunghezza d'onda (pi\u00f9 o meno nel verde) ha un'energia , oltre un miliardo di volte maggiore rispetto all'energia di un fotone radio. Analogamente, un fotone di luce rossa (lunghezza d'onda ) ha meno energia di un fotone di luce violetta (lunghezza d'onda ).\nLa luminosit\u00e0 di una stella dipende sia dalla temperatura che dall'area superficiale. Ci\u00f2 ha senso perch\u00e9 un ceppo ardente irraggia pi\u00f9 energia di un fiammifero, sebbene entrambi abbiano la stessa temperatura. Allo stesso modo, una sbarra di ferro scaldata a emette pi\u00f9 energia di quando \u00e8 scaldata a soli \nLa luminosit\u00e0 \u00e8 una grandezza fondamentale in astronomia e astrofisica. Molto di ci\u00f2 che si sa sui corpi celesti si \u00e8 appreso analizzando la loro luce. La ragione \u00e8 che i processi fisici che avvengono nelle stelle vengono per la maggior parte registrati e trasmessi dalla luce.\nCalcolo della luminosit\u00e0 per simmetrie sferiche.\nNella maggior parte dei casi, l'oggetto di studio \u00e8 approssimabile ad una sfera. In questo caso, la luminosit\u00e0 pu\u00f2 essere definita a a partire dalla densit\u00e0 di flusso:\nformula_9\ndove formula_2 \u00e8 la frequenza, formula_11 \u00e8 la luminosit\u00e0 relativa alla frequenza formula_2 (detta luminosit\u00e0 monocromatica) e formula_13 \u00e8 il raggio della sfera con cui si \u00e8 approssimato il volume dell'oggetto.\nDunque, la luminosit\u00e0 monocromatica vale:\nformula_14\nInfine, la luminosit\u00e0 totale (o bolometrica) \u00e8 ottenibile semplicemente integrando la luminosit\u00e0 monocromatica su tutte le frequenze:\nformula_15"}
{"id": "47909", "revid": "367445", "url": "https://it.wikipedia.org/wiki?curid=47909", "title": "Costante di dissociazione basica", "text": "In chimica, la costante di dissociazione basica \u00e8 una grandezza che rappresenta, ad una data temperatura, il grado di dissociazione di una base.\nMaggiore \u00e8 la costante, maggiore \u00e8 la tendenza della base a dissociarsi, maggiore \u00e8 la sua \"forza\".\nData la reazione di dissociazione di una generica base BOH:\nla costante di dissociazione basica corrispondente viene calcolata come:\nin cui le parentesi quadre indicano la concentrazione molare della specie racchiusa tra esse.\nI valori delle costanti di dissociazione riportati in letteratura sono convenzionalmente quelli misurati a 20\u00a0\u00b0C; spesso non vengono riportati i valori delle costanti, bens\u00ec i corrispondenti \"pKb\", definiti come:\nPer soluzioni sufficientemente diluite di basi deboli, per i quali la concentrazione della specie indissociata formula_2 pu\u00f2 essere ragionevolmente approssimata con il valore della concentrazione nominale della base formula_3, il pH \u00e8 legato alla costante di dissociazione secondo la relazione:\nInfatti, ponendo \nsi ha che\nda cui\ne\nAllora"}
{"id": "47910", "revid": "768068", "url": "https://it.wikipedia.org/wiki?curid=47910", "title": "Mer(it)neith", "text": "Biografia.\nL'immagine a fianco, proveniente da un sigillo a rullo rinvenuto nella tomba di Den, presenta i glifi del nome Mer(it)neith preceduti da quello della dea avvoltoio Nekhbet. La rappresentazione di Nekhbet fa parte del titolo Nebty (Le due Signore), secondo dei \"cinque nomi\" che costituivano la titolatura completa di un sovrano egizio. Nekhbet aveva il ruolo di protettrice del sovrano dell'Alto Egitto\nNella tradizione egizia questo nome \u00e8 presente sia nella forma maschile:\nmr nit - Merneith amato da Neith\nche nella forma femminile:\nmr t nit - Mer(it)neith - amata da Neith\nIn genere, per\u00f2, i nomi teofori composti con Neith appartenevano a donne. Ci\u00f2 insieme alla circostanza che il nome non \u00e8 mai preceduto dal nome Horo, fa ritenere che si tratti appunto di una donna.\nL'ipotesi maggiormente probabile \u00e8 che si sia trattato della madre di Den, quinto sovrano della I dinastia, e che abbia avuto il rango di reggente. In base a tale congettura dovrebbe trattarsi di una moglie di Djet\nLa sua \"tomba\" ad Abido non ha nulla di diverso dalle altre \"tombe\" della I dinastia."}
{"id": "47915", "revid": "77358", "url": "https://it.wikipedia.org/wiki?curid=47915", "title": "Orione (astronomia)", "text": ""}
{"id": "47917", "revid": "2455", "url": "https://it.wikipedia.org/wiki?curid=47917", "title": "Versione dei Settanta", "text": ""}
{"id": "47918", "revid": "128334", "url": "https://it.wikipedia.org/wiki?curid=47918", "title": "Rebo (personaggio)", "text": "Rebo \u00e8 un personaggio dei fumetti creato da Cesare Zavattini ed esordito negli anni trenta in una serie di storie di genere fantascientifico di grande successo come \"Saturno contro la Terra\" e poi ritornato, negli anni novanta, in una serie di storie umoristiche insieme a personaggi della Disney realizzate da Carlo Chendi e Luciano Bottaro.\nStoria editoriale.\nAll'inizio degli anni trenta, sulle pagine de \"L'Avventuroso\" di Nerbini, imperversava la saga fantascientifica di Flash Gordon, avventuriero dello spazio ideato da Alex Raymond. La Mondadori, nel tentativo di proporre un personaggio da contrapporre al successo di Flash Gordon, pubblic\u00f2 una serie di storie fantascientifiche a fumetti ideate da Cesare Zavattini della cui casa editrice era all'epoca direttore editoriale per il settore periodici. Dettando il soggetto dell'avventura, \"Saturno contro la Terra\", alla sua segretaria, cre\u00f2 un nuovo e spietato personaggio, Rebo, che dalle desolate lande di Saturno si apprestava a invadere la Terra. Il soggetto di Zavattini passa, quindi, nelle mani di Federico Pedrocchi, che ne scrive la sceneggiatura completa, poi disegnata da Giovanni Scolari, uno dei migliori disegnatori italiani di quegli anni. L'intera epopea, pubblicata fino al 1946, passa sotto il nome di \"Saturno contro la Terra\" e vede Rebo aiutato dal traditore Leducq muovere guerra contro il nostro pianeta, ma verr\u00e0 sconfitto dalle invenzioni e dall'ingegno di due scienziati terrestri: il professor Marcus e il suo assistente Ciro. Il dittatore di Saturno, comunque, viene rappresentato come uno spietato condottiero, una vera e propria rappresentazione del male, indiscusso protagonista in negativo dell'intera saga, nel suo costume verde dal lungo mantello e con un copricapo rosso con la cresta. Il primo racconto, \"Saturno contro la Terra\", viene proseguito e sviluppato con altri come \"Rebo ritorna\", \"La guerra dei pianeti\", \"L'ombra di Rebo\", \"La nube di gelo\", \"Le sorgenti di fuoco\", \"La sfera d'aria\"; l'ultimo episodio \u00e8 \"La fine del mondo\", pubblicato nel 1946.\nIl personaggio fu successivamente ispirazione di storie con personaggi della Disney dove viene accentuata ancora di pi\u00f9 la sua perfidia, la prima del 1960, \"Paperino e il razzo interplanetario\", e le altre degli anni novanta, \"Paperino e il ritorno di Rebo\", \"Paperino e l'invasione di Giove\". \u00c8 uno degli esempi migliori della coppia di autori Chendi e Bottaro, che in quegli anni, tra met\u00e0 dei cinquanta e per tutti i sessanta, furono particolarmente attivi non solo sui periodici Disney. La coppia propose alla Mondadori una riproposta del personaggio che era una parodia di se stesso, con il suo popolo, a causa di lotte civili sanguinose, ridotto ad altri soli due componenti, oltre lui stesso, convenzionalmente indicati con il numero 1 e 2.\nSolo con un intero pianeta a sua disposizione, ha tutto il tempo per coltivare le sue manie di grandezza e cos\u00ec decide di invadere il pacifico pianeta di Giove: per fare ci\u00f2 decide di rapire il massimo esperto terrestre in invenzioni, ma invece di avere tra le mani Archimede Pitagorico, si ritrova semplicemente con Paperino, che gli realizzer\u00e0 delle \"armi\" che verranno facilmente sconfitte dai gioviani, divenendo, cos\u00ec, novello Flash Gordon, eroe planetario.\nIl Rebo disneyano, come detto, pur mantenendo il suo carattere di violento despota, \u00e8 in effetti una caricatura non gi\u00e0 del Rebo di fine anni trenta, quanto di tutte quelle figure militari e dispotiche che hanno costellato la storia dell'umanit\u00e0.\nGli aspetti salienti del personaggio emergono innanzitutto quando questi si rapporta con Paperino durante il suo soggiorno forzato su Saturno. La violenza del personaggio, che minaccia di terribili torture i suoi due sottoposti e arriva a condannare a \"morte\" un robot reo di essere pacifista, fa il contrasto con il rapporto reverenziale, quasi da suddito nei confronti di un regnante potente, che ha con lo sfortunato papero vestito alla marinara, erroneamente ritenuto mente geniale. Rebo, infatti, spinto dal desiderio che il genio in cui ha riposto le sue speranze di rivalsa non pu\u00f2 minimamente fallire, non si accorge dell'aria spaesata di Paperino, n\u00e9 tantomeno dei suoi errori, pur se all'inizio lo minaccia di morte certa se non seguir\u00e0 le sue regole.\nAltro momento importante nella costruzione della psicologia di Rebo \u00e8 il momento del \"test\" del robot ideato da Paperino: l'automa dimostra una violenza assolutamente devastante che quasi spaventa lo stesso Rebo, favorevolmente impressionato dal lavoro di Paperino e pronto a produrre in serie la sua creatura.\nInteressante, di questa storia, \u00e8 anche esaminare quali possibili fonti hanno ispirato i due autori: oltre alla gi\u00e0 citata opera \"Saturno contro la Terra\", non si possono non dimenticare autori come Jules Verne, H. G. Wells, Lewis Carroll, che del fantastico e, perch\u00e9 no, dell'improbabile hanno fatto il loro pane quotidiano.\nLa saga di Rebo verr\u00e0 ripresa da Bottaro sul finire degli anni novanta con altre tre avventure, per un totale di quattro, contando anche quella degli anni sessanta."}
{"id": "47919", "revid": "123312449", "url": "https://it.wikipedia.org/wiki?curid=47919", "title": "Tiamina", "text": "La tiamina (o vitamina B1) \u00e8 un composto chimico, isolato e cristallizzato per la prima volta nel 1926 ed \u00e8 conosciuta anche con il nome di aneurina.\nCaratteristiche e processi chimici.\nSi compone di un anello tiazolico e di uno pirimidinico, uniti tra loro da un ponte metilenico. \u00c8 una vitamina idrosolubile: in acqua forma soluzioni debolmente acide (N dell'anello tiazolico \u00e8 fortemente elettronegativo, per cui forma un legame molto polare che spinge CH a comportarsi da acido rilasciando un protone) e ha una buona stabilit\u00e0 al calore e all'ossidazione.\nSi inattiva in tempi rapidi con pH alcalino; inoltre, l'aggiunta di ferricianuro ne determina l'ossidazione a tiocromo, composto fluorescente utile per determinarne la quantit\u00e0 nei campioni.\nLa tiamina, una volta assunta con gli alimenti, si presenta nell'intestino in forma libera o come fosfoestere, nel qual caso viene poi sottoposta ad idrolisi dalle fosfatasi. La forma libera della vitamina viene assorbita da due diversi tipi di meccanismi di trasporto: uno attivo saturabile (operante a concentrazioni di tiamina fisiologiche di circa 2\u00a0\u00b5M) e uno passivo non saturabile (operante a concentrazioni pi\u00f9 elevate).\nI processi di assorbimento avvengono per lo pi\u00f9 a livello del duodeno e diminuiscono lungo l'intestino tenue. Una volta entrata negli enterociti, la tiamina viene liberata nel plasma o in forma libera o coniugata con un gruppo fosfato (tiamina monofosfato).\nUna volta arrivata nei tessuti essa viene fosforilata a tiamina pirofosfato (TPP), la forma attiva, dalla tiamina-pirofosfato sintetasi. La tiamina pirofosfato \u00e8 il coenzima delle decarbossilasi dei chetoacidi e delle transchetolasi. Svolge un ruolo importante nella decarbossilazione ossidativa del piruvato e dell'\u03b1-chetoglutarato nel ciclo di Krebs (importante per la formazione di energia metabolica) e nella reazione transchetolasica nel ciclo dei pentosi fosfato (importante per la produzione di NADPH e di ribosio 5-fosfato).\nIl meccanismo chimico delle reazioni in cui interviene la tiamina prevede la formazione di un legame covalente tra C2 dell'anello tiazolico ed il carbonio carbonilico della molecola da trasformare. Successivamente si sviluppa una reazione di decarbossilazione (perdita di CO2). La transchetolasi, invece, catalizza il trasferimento di un gruppo aldeidico da un donatore ad un accettore.\nLa vitamina B1 \u00e8 necessaria per la sintesi dell'emoglobina nel sangue e per la produzione di acido \u03b3-amminobutirrico (GABA) a partire dall'acido glutammico.\nFonti alimentari.\nLa tiamina si trova in alimenti di origine animale e vegetale. Generalmente negli alimenti vegetali si trova in forma libera, mentre in quelli animali si trova anche in forma fosforilata, mono-fosfato e di-fosfato.\nMolto ricchi di tiamina sono i legumi, il germe e il pericarpo dei cereali. Negli alimenti animali le maggiori concentrazioni si trovano nel fegato, nel rene, nel cervello e nell'intestino. Un'altra fonte importante di tiamina \u00e8 il lievito di birra.\nCarenza.\nLa tiamina \u00e8 poco immagazzinata nell'organismo e la sua mancanza nella dieta porta a problemi metabolici, in particolare nel metabolismo dei carboidrati, visibile pochi giorni dopo, con un aumento plasmatico degli \u03b1-chetoacidi (acido piruvico e lattico) e un abbassamento dell'attivit\u00e0 transchetolasica degli eritrociti (quest'ultimo parametro viene usato per valutare lo stato nutrizionale di tiamina).\nLa carenza cronica di tiamina provoca alterazioni del sistema nervoso e dell'apparato cardiovascolare, con evoluzione subacuta e potenzialmente fatale. L'incidenza di deficit di tiamina \u00e8 stato notevolmente ridotto in seguito all'introduzione della fortificazione dei cereali, ma risulta ancora un notevole problema sanitario nelle popolazioni dell'Asia orientale facenti uso di riso brillato ed anche in soggetti suscettibili nei paesi sviluppati, come alcolisti, donne gravide, pazienti soggetti a malassorbimento, soggetti malnutriti.\nLe manifestazioni cliniche del deficit di tiamina sono:\n1) Insufficienza cardiaca con shock iperdinamico (beriberi umido).\n2) Polineuropatia (beriberi secco): di tipo sensitivo motorio, motorio puro, oppure sensitivo puro, talora con un quadro di grave disequilibrio secondario ad atassia sensitiva.\n3) Encefalopatia di Wernicke, caratterizzata da confusione mentale, oftalmoparesi, atassia cerebellare e psicosi di Korsakoff, la sua evoluzione cronica dementigena, caratterizzata da amnesia e confabulazione.\n4) Neuropatia ottica.\nLivelli di assunzione e tossicit\u00e0.\nI livelli di assunzione raccomandati sono difficili da definire in quanto variano a seconda della dieta e dello stato fisiologico/patologico dell'individuo. Al momento se ne consiglia una quantit\u00e0 di 0,4\u00a0mg/1000 kcal (0,8\u00a0mg in caso di diete inferiori a 2000 kcal).\nNon si conoscono fenomeni di tossicit\u00e0 da tiamina, in quanto la quantit\u00e0 eccedente viene rapidamente eliminata con le urine."}
{"id": "47920", "revid": "1315817", "url": "https://it.wikipedia.org/wiki?curid=47920", "title": "Johann Bayer", "text": "Noto anche col nome latinizzato di Giovanni Baiero, fu contemporaneo di Tycho Brahe e autore del primo atlante stellare completo: \"Uranometria\", pubblicato ad Augusta nel 1603.\nIn sintesi \"Uranometria\" fu il primo catalogo a coprire l'intera sfera celeste; era formato da 51 mappe, una per ciascuna delle 48 costellazioni tolemaiche, pi\u00f9 una per i cieli dell'estremo sud che erano ignoti a Tolomeo, e due planisferi. Le riproduzioni delle costellazioni australi erano ricavate dalle osservazioni di navigatori come il fiorentino Amerigo Vespucci e l'olandese Pieter Dirckz Keyser (noto anche come Petrus Theodori); le incisioni che illustravano gli emisferi celesti si ispiravano a grafiche del 1515 di Albrecht D\u00fcrer.\nL'atlante comprendeva un catalogo di 1277 stelle le cui magnitudini furono stimate dallo stesso Bayer.\nRiguardo ai corpi nebulosi, nell\"'Uranometria\" sono ne indicati quattro; di questi il Praesepe, indicato come \u03b5 Cancri, e \u03c7 e \"h\" in Perseo, sono effettivamente nebuale, mentre i corpi \u03bd1 e \u03bd2 in Sagittario e \u03c91 e \u03c92 in Cigno si sono rivelati come asterismi.\nIn \"Uranometria\" Bayer adott\u00f2 per la prima volta il metodo di assegnare alle stelle pi\u00f9 luminose delle 48 costellazioni conosciute una lettera dell'alfabeto greco. Tale sistema \u00e8 ancora in uso.\nFu per\u00f2 Alessandro Piccolomini, il primo, quindi molti anni prima di Johann Bayer, ad aver contrassegnato le stelle in base alla loro luminosit\u00e0 con delle lettere (alfabeto latino).\nIl libro del Piccolomini dal titolo \"De le stelle fisse\", \u00e8 da molti considerato il primo atlante celeste moderno. Le 47 mappe contenute nell'opera presentano tutte le costellazioni tolemaiche (ad eccezione di quella del Puledro) e mostrano le stelle senza le corrispondenti figure mitologiche; per la prima volta in un libro a stampa venivano quindi riportate le mappe astronomiche complete con le costellazioni tolemaiche.\nAl suo nome \u00e8 stato intitolato un cratere sulla Luna: il cratere Bayer."}
{"id": "47921", "revid": "1543377", "url": "https://it.wikipedia.org/wiki?curid=47921", "title": "Diego Dom\u00ednguez", "text": "\u00c8, al 2020, il quinto miglior marcatore internazionale della storia del rugby a 15 con punti in 76 incontri (2 per l' e 74 per l', di cui 67 \"test match\"), nonch\u00e9 il secondo a raggiungere i punti.\nVanta un titolo di campione sudamericano con l'Argentina e uno di campione europeo con l'Italia.\nInoltre, con punti marcati tra il 1990 e il 1997 \u00e8 il terzo miglior realizzatore di sempre del campionato italiano di prima divisione, dietro ad Andrea Scanavacca () e Stefano Bettarello ().\nNella stagione 2016-17, per pochi mesi, assunse la guida tecnica del , club del quale da dicembre 2015 era stato allenatore in seconda come assistente di Bernard Laporte.\nBiografia.\nDom\u00ednguez inizi\u00f2 a praticare il rugby a La Tablada (C\u00f3rdoba), un club nel quale comp\u00ec tutta la trafila fino alla prima squadra.\nA 23 anni, nel 1989, fu convocato per il Sudamericano 1989, che l' vinse su e ; dopo una breve permanenza in Francia, in una formazione del Cognac, giunse in Italia ingaggiato dalla Mediolanum, successivamente Milan, nomi con cui era all'epoca conosciuta l' sotto la propriet\u00e0 di Silvio Berlusconi.\nIl trasferimento all'estero comport\u00f2 la squalifica internazionale da parte della federazione argentina ma, grazie all'origine italiana di sua madre, nata a Milano da famiglia di Matelica, era idoneo a rappresentare l' nonostante le due pregresse presenze nei \"Pumas\".\nCon la maglia dell' esord\u00ec allo stadio Flaminio di Roma in Coppa FIRA il 2 marzo 1991 contro un XV francese nella posizione di tre quarti centro.\nIl primo \"test match\" fu il 21 aprile successivo a Bucarest contro la nel corso della stessa competizione.\nIl C.T. Bertrand Fourcade decise cos\u00ec di includere Dom\u00ednguez tra i convocati alla in Inghilterra.\nSotto la gestione di Georges Coste prese parte alla in Sudafrica e fu in campo nella finale di Coppa FIRA 1995-97 vinta 40-32 a Grenoble contro la (20 punti personali, 4 trasformazioni e 4 calci piazzati, con un solo errore dalla piazzola su nove tentativi), che diede all'Italia il primo (e unico) titolo europeo; in campionato, nei sette anni a Milano, vinse quattro scudetti (1990-91, 1991-92, 1994-95 e 1995-96).\nA 31 anni si trasfer\u00ec a Parigi, allo , club con il quale vinse quattro titoli nazionali, il primo nel 1998, primo in 80 anni di storia del club francese, poi nel 2000 e nel 2003 e 2004, le sue ultime stagioni di militanza.\nIl C.T. Massimo Mascioletti lo convoc\u00f2 per la in Galles e successivamente Brad Johnstone lo schier\u00f2 per il Sei Nazioni 2000, competizione nella quale esord\u00ec portando subito alla vittoria l': opposti alla campione uscente al Flaminio, infatti, gli Azzurri vinsero 34-20 con una meta di De Carli e 29 punti di Dom\u00ednguez (una trasformazione, tre \"drop goal\" e sei calci piazzati).\nNonostante avesse annunciato il proposito di lasciare la Nazionale gi\u00e0 alla fine del primo Sei Nazioni disputato dall', approfittando, per dare l'addio, della platea parigina dello Stade de France per la quale giocava nella sua squadra di club, Dom\u00ednguez fu convinto a rimanere e disput\u00f2 anche i Sei Nazioni del , e ; quest'ultimo fu pure l'atto finale della sua carriera internazionale, cui segu\u00ec un anno pi\u00f9 tardi anche quello definitivo, con la finale del campionato francese, vinto dallo sul per 38-20 anche grazie agli ultimi 20 punti ufficiali di Dom\u00ednguez.\nDopo il ritiro Dom\u00ednguez divide il suo tempo tra Argentina e Francia.\nDivenuto procuratore e agente, si occupa di gestire i diritti economici degli eventi sportivi; commentatore per Sky Sport (esord\u00ec con la ), \u00e8 anche direttore della scuola di rugby da lui fondata.\nA fine 2014 fu reso noto che Dom\u00ednguez si era accordato con i francesi del per succedere al tecnico in carica Bernard Laporte, che aveva annunciato la fine del rapporto con il club al termine del campionato 2015-16; la carriera tecnica di Dom\u00ednguez, mai sedutosi su una panchina di club dopo il suo ritiro da giocatore, ebbe inizio nel dicembre 2015 come assistente di Bernard Laporte in affiancamento.\nA inizio stagione 2016-17 Dom\u00ednguez entr\u00f2 nell'incarico di allenatore-capo della prima squadra, ma il proprietario del club Mourad Boudjellal gli impose uno staff tecnico non concordato (l'inglese Mike Ford e il francese Marc Dal Maso e dopo soli tre mesi, a fine ottobre 2016, lo rimosse di sua iniziativa per affidare la panchina a Ford; al momento dell'esonero la squadra era quarta in classifica, posizione che successivamente mantenne fino a fine campionato."}
{"id": "47922", "revid": "404338", "url": "https://it.wikipedia.org/wiki?curid=47922", "title": "Licenze Creative Commons", "text": "Le licenze Creative Commons (a cui ci si pu\u00f2 riferire anche come \"le Creative Commons\") sono delle licenze di diritto d'autore.\nUna Licenza CC (Creative Common) pu\u00f2 essere utilizzata quando un autore vuole concedere ad altri il diritto di usare o modificare un\u2019opera che lui stesso (l\u2019autore) ha creato. CC permette all'autore di scegliere le modalit\u00e0 di utilizzo (per esempio pu\u00f2 permettere solo un uso non commerciale di una determinata opera) e protegge le persone che usano o diffondono un\u2019opera di altri dalla preoccupazione di infrangere il diritto d\u2019autore, purch\u00e9 siano rispettate le condizioni specificate dall'autore stesso nella licenza.\nVi sono diversi tipi di Creative Commons. Le licenze differiscono per numerose combinazioni che condizionano i termini per la loro distribuzione. Furono inizialmente messe in rete il 16 dicembre 2002 da Creative Commons (CC), un'organizzazione non a scopo di lucro statunitense fondata nel 2001 da Lawrence Lessig, professore di diritto all'Harvard University.\nQueste licenze si ispirano al modello copyleft gi\u00e0 diffuso negli anni precedenti in ambito informatico e possono essere applicate a tutti i tipi di opere dell'ingegno. In sostanza rappresentano una via di mezzo tra copyright completo (\"full-copyright\") e pubblico dominio (\"public domain\"): da una parte la protezione totale realizzata dal modello \"all rights reserved\" (\"tutti i diritti riservati\") e dall'altra \"no rights reserved\" (\"assenza totale di diritti\"), basandosi dunque sul concetto \"some rights reserved\" (\"alcuni diritti riservati\"): in questo senso \u00e8 quindi l'autore di un'opera che decide quali diritti riservarsi e quali concedere liberamente.\nLe licenze.\nLe licenze Creative Commons, giunte nel novembre 2013 alla versione 4.0, sono idealmente strutturate in due parti: la prima parte indica le libert\u00e0 concesse dall'autore per la propria opera; la seconda, invece, espone le condizioni di utilizzo dell'opera stessa.\nLe libert\u00e0.\nLe due libert\u00e0 sono:\nLe condizioni di utilizzo dell'opera.\nLe condizioni di utilizzo dell'opera, anche dette clausole, sono quattro e a ognuna \u00e8 associato un simbolo grafico allo scopo di renderne pi\u00f9 facile il riconoscimento:\nCombinazioni: le sei licenze CC.\nOgnuna di queste quattro clausole individua una condizione particolare a cui il fruitore dell'opera deve sottostare per poterne usufruire liberamente. Combinandole si ottengono sedici possibili combinazioni, di cui undici sono licenze CC valide, mentre le altre cinque non lo sono. Di queste ultime, quattro includono sia la clausola ND \"(No Derivative Works)\" sia quella SA \"(Share-Alike)\" che sono mutuamente esclusive, mentre una non \u00e8 valida perch\u00e9 non contiene n\u00e9 la ND n\u00e9 la SA.\nDelle undici combinazioni valide, le cinque che non presentano la clausola BY \"(Attribution)\" sono state ritirate perch\u00e9 richieste da meno del 3% degli utenti; rimangono tuttavia disponibili per la consultazione sul sito di Creative Commons.\nQuindi le licenze Creative Commons in uso sono sei pi\u00f9 la CC0 \"(o pubblico dominio)\":\nI diritti di condividere e/o modificare l'opera non sono revocabili dal licenziante finch\u00e9 vengono rispettati i termini della licenza.\nCC0: pubblico dominio.\nCC0, anche detto CC Zero, annunciato nel corso del 2007 e reso disponibile al pubblico nel 2009, \u00e8 uno strumento, definito anche protocollo, dotato di valore legale, per rinunciare al copyright sull'opera in tutto il mondo. Questo strumento, non \u00e8 una licenza perch\u00e8 non riserva diritti nessun diritto all'autore e non impone nessuna limitazione all'utilizzatore, serve a collocare il materiale nel pubblico dominio nelle giurisdizioni in cui \u00e8 possibile, definendo intendendo l'espressione \"pubblico dominio\" nel senso pi\u00f9 ampio consentito dalla legge, perch\u00e8 vi sono alcune giurisdizioni dove il pubblico dominio non \u00e8 definito, quindi per il riutilizzo di qualsiasi opera \u00e8 necessaria l'esplicita autorizzazione; nelle altre giurisdizioni, dove il pubblico dominio \u00e8 vietato, rinuncia al maggior numero di diritti possibile tramite una semplice licenza il pi\u00f9 possibilmente permissiva compatibilmente con la sua natura di licenza.\nA livello globale, poche giurisdizioni consentono l'attribuzione al pubblico dominio delle opere di coloro che intendono operare in favore dell'ampliamento del sapere pubblico. Spesso risulta complesso, se non impossibile, rinunciare ai propri diritti morali, in quanto automaticamente applicati dalla quasi totalit\u00e0 delle giurisdizioni nazionali. Rispetto al concetto di pubblico dominio, la licenza CC0 si propone di annullare le ambiguit\u00e0 dovute alle differenti legislature locali, con un'attribuzione che rappresenti su scala globale la rinuncia a qualsiasi tipo di diritto autoriale. Per tali scopi non \u00e8 stata adattata a nessuna legislazione specifica.\nAppare chiaro come il progetto CC Zero sia fortemente influenzato dal diritto anglosassone e ancor pi\u00f9 da quello statunitense, in cui le possibilit\u00e0 di \"rinunciare\" ai diritti su un'opera sono decisamente maggiori - in numero e ampiezza - rispetto all'ordinamento giuridico italiano.\nNel 2010, Creative Commons ha annunciato che sarebbe stato introdotto il \"Public Domain Mark\", uno strumento che permette di segnalare opportunamente le opere che gi\u00e0 sono nel pubblico dominio. Insieme, CC0 e il Public Domain Mark (PDM) sostituiscono quello che precedentemente era noto come \"Public Domain Dedication and Certification\", il cui approccio era basato sulla legge statunitense e che era usato per gestire insieme due casi differenti. A differenza di CC0 e delle altre licenze Creative Commons, il PDM non \u00e8 uno strumento legale; non \u00e8 accompagnato da un testo legale o un accordo.\nNel 2011, la Free Software Foundation ha incluso CC0 nella lista delle \"free software licenses\", ovvero nell'elenco delle licenze compatibili con la sua definizione di software libero.\nCC e Opera Culturale Libera.\nNel 2008 la Creative Commons rende disponibile il marchio \"Approved for free cultural works\" per due tra le sue licenze, la CC BY e la CC BY-SA, che sono compatibili con la definizione di opera culturale libera, nonch\u00e9 successivamente anche per quelle di Pubblico dominio, non in quanto oggetto di licenza, ma in quanto tipo di copyright anch'esso coerente con la definizione di opera culturale libera.\nTale definizione, introdotta da E. M\u00f6ller, si ispira a quella di software libero, con cui condivide l\u2019incompatibilit\u00e0 con le licenze contenenti le clausole \"non-commercial\" e \"no derivative works\": come nelle licenze di software libero, infatti, l\u2019utente pu\u00f2 fare qualsiasi uso, commerciale e non, dell\u2019opera distribuita con licenza di opera culturale libera ed inoltre \u00e8 sempre possibile apportare modifiche.\nNel 2014 la Open Knowledge Foundation approv\u00f2 le licenze Creative Commons CC BY, CC BY-SA e CC0 come conformi alla \"Open Definition\" e defin\u00ec ulteriori tre licenze libere per dati e metadati, precedentemente non disponibili: la \"Open Data Commons Public Domain Dedication and Licence (PDDL)\", la \"Open Data Commons Attribution License (ODC-BY)\" e la \"Open Data Commons Open Database License\" (OD\"bL)\".\nAttribuzione.\nDal 2004 tutte le licenze richiedono l'attribuzione dell'autore originale. L'attribuzione deve essere data da \"il meglio della [propria] capacit\u00e0 di utilizzare le informazioni disponibili\". In genere, questo comporta quanto segue:\nTutte le licenze Creative Commons richiedono l`attribuzione dell`opera anche nelle versioni modificate o ridistribuite. La combinazione delle opzioni Attribuzione, Non commerciale, Non opere derivate, Condividi allo stesso modo rende possibili 6 modelli di licenze, le \"Creative Commons Public Licenses.\" Esse sono pensate ad offrire la possibilit\u00e0 di scegliere il modello pi\u00f9 adatto ai propri scopi. Le \"Creative Commons Public Licenses\" sono disponibili in diversi formati:\nLe licenze \"Creative Commons Attribuzione\" e \"Creative Commons Attribuzione-Condividi\" allo stesso modo si sono dimostrate utili alla generazione dei beni comuni digitali ( ad esempio la licenza \"Creative Commons Attribuzione-Condividi\" \u00e8 attualmente utilizzata in Wikipedia).\nInoltre, \u00e8 bene controllare se l'autore stesso ha indicato esplicitamente le modalit\u00e0 con le quali desidera che l'attribuzione sia effettuata.\nLicenze ritirate.\nAlcune licenze sono state ritirate perch\u00e9 richieste da un numero ridotto di utenti o per ragioni legali. Creative Commons mantiene intatti i testi legali legati ai rispettivi indirizzi web, cos\u00ec da garantire che il materiale gi\u00e0 pubblicato resti ancora pubblicato con tali licenze, e, sebbene sia tecnicamente possibile usarle per pubblicare nuovo materiale, ne sconsiglia l'uso.\nTra queste rientrano, oltre a tutte le licenze prive del CC0 e dell'elemento dell'Attribuzione, le seguenti:\nEvoluzione\nTra le caratteristiche introdotte con le licenze versione 2.0:\nLa versione 3.0 delle licenze ha introdotto diverse modifiche, tra le quali correzioni alla versione \"unported\" delle licenze per renderla meno orientata al sistema legale statunitense e l'introduzione di una clausola di \"No Endorsement\".\nAlcune modifiche sono state sottoposte alla comunit\u00e0 e ai gruppi di lavoro delle singole giurisdizioni, affinch\u00e9 fossero analizzate e prese in considerazione, e sono state respinte; tra queste, la possibilit\u00e0 di eliminare o modificare la clausola \"anti-TPM\", che proibisce a un licenziatario di produrre un'opera derivata che sia sottoposta alle cosiddette \"Technological Protection Measures\", ma non impedisce all'autore dell'opera originaria di concedere a parte questa autorizzazione con una seconda licenza non CC.\nIl 25 novembre 2013, dopo una fase di discussione pubblica in cui chiunque, incoraggiato da Creative Commons, ha potuto dare il proprio contributo, sono state ufficialmente lanciate le licenze Creative Commons 4.0, definite come \"le licenze pi\u00f9 globali, legalmente robuste prodotte da CC a ora\". Tra le caratteristiche introdotte:\nLicenze \"a tre livelli\".\nL'aspetto che attribuisce un vantaggio in pi\u00f9 alle licenze Creative Commons, rispetto ad altre licenze \"free content\", \u00e8 la \"struttura\" a tre livelli.\nOgni licenza CC \u00e8 un unico strumento giudico che per\u00f2 si manifesta in tre forme differenti:\nI metadati sono scritti in un formato chiamato RDF. Il \"Creative Commons Rights Expression Language\" (CC REL) \u00e8 una specifica tecnica che definisce come esprimere le informazioni della licenza in formato RDF e come integrare i metadati nell'opera.\nTra le applicazioni pratiche di questo livello ci sono la possibilit\u00e0 di inserire le informazioni della licenza direttamente nel file, se l'opera \u00e8 in formato digitale, e la possibilit\u00e0 di filtrare i risultati di una ricerca svolta su Internet o sul computer locale.\nIntegrazione con altre licenze (CC+).\nAnnunciato nel corso del 2007, il programma CC+, anche detto CC Plus, \u00e8 un protocollo finalizzato a estendere le licenze standard del progetto Creative Commons attraverso l'aggiunta di un ulteriore accordo. CC Plus non \u00e8 una licenza di per s\u00e9, ma un sistema semplificato che permette agli utilizzatori di un'opera di ottenere ulteriori diritti oltre a quelli concessi dalle sei licenze Creative Commons.\nIl protocollo prevede l'integrazione di una seconda licenza (di natura non necessariamente commerciale), agli eventuali e gi\u00e0 presenti attributi standard.\nAd esempio, una licenza Creative Commons, pu\u00f2 impedire l'utilizzo di un'opera a fini commerciali. Con CC+, la licenza fornisce un link attraverso il quale un utilizzatore possa vedersi concessi ulteriori diritti, questi possono essere generalmente commerciali o di altra natura (vincolati ad esempio a una societ\u00e0 di distribuzione), ma anche autorizzazioni o servizi aggiuntivi, come garanzie, concessioni di utilizzo senza attribuzione della paternit\u00e0 dell'opera o anche l'accesso alla comunicazione, rappresentazione, esecuzione o recitazione dell'opera, o ancora alla disponibilit\u00e0 su mezzi fisici.\nLa struttura di CC+ fornisce alle aziende un sistema per muoversi tra economie commerciali e di condivisione libera, nonch\u00e9 uno standard flessibile per queste forme di sfruttamento dell'opera.\nCompatibilit\u00e0 con altre licenze.\nIl materiale pubblicato con licenze CC pu\u00f2 includere anche materiale pubblicato con licenze differenti, scelte tra quelle approvate da Creative Commons. Sono dichiarate come compatibili quelle licenze che, come minimo, abbiano \"lo stesso scopo, significato ed effetto\" di una certa licenza CC, e che consentano esplicitamente la pubblicazione delle opere derivate con licenza CC.\nNel 2014 \u00e8 stata inserita nell'elenco delle licenze compatibili con la CC BY-SA 4.0 la versione 1.3 della Free Art License (FAL), mentre nel 2015 \u00e8 stata aggiunta la GPL 3.\nLe licenze con clausola SA (Share-Alike) consentono la pubblicazione delle opere derivate con la stessa licenza, oppure con una licenza scelta in tale elenco.\nCC BY-SA e GFDL.\nQueste licenze richiedono che un'opera derivata sia pubblicata con la stessa licenza dell'opera originaria. In altre parole, le opere derivate di un'opera pubblicata con licenza CC BY-SA devono essere pubblicate necessariamente con CC BY-SA; analogamente per quelle opere pubblicate con la licenza GFDL.\nCi\u00f2 preclude ai riutilizzatori la possibilit\u00e0 di pubblicare un lavoro che includa insieme contenuto GFDL e CC BY-SA, in quanto il risultato finale non pu\u00f2 essere pubblicato con alcuna delle due licenze, a meno di ricevere l'autorizzazione scritta del detentore dei diritti dell'opera originaria pubblicata con l'altra licenza. In alcuni progetti, come i wiki, pu\u00f2 essere impossibile ottenere l'autorizzazione di \"ciascuno\" dei detentori del copyright; questo si traduce in una limitazione della libera riutilizzazione del materiale, pur essendo entrambe licenze copyleft.\nNel 2008, su richiesta della Wikimedia Foundation, la Free Software Foundation ha pubblicato una versione specifica della GFDL (v1.3) per consentire ai siti a contenuto aperto e modificabili da chiunque, che tradizionalmente pubblicavano contenuto sotto GFDL, di ripubblicare il proprio contenuto con doppia licenza GFDL + CC BY-SA (3.0). Ci\u00f2 \u00e8 stato possibile in quanto la versione precedente della GFDL consentiva espressamente l'uso \"seguendo i termini e le condizioni di quella versione specifica o di qualunque versione successiva\". L'operazione ha interessato solo il contenuto pubblicato prima del 1\u00ba novembre 2008 ed \u00e8 stata possibile solo fino a luglio 2009, in quanto \u00e8 stata concepita come uno strumento \"temporaneo\" per il passaggio di licenza.\nDiritti morali.\nIn Italia, ai sensi dell'articolo 20 della legge sul diritto d'autore, i diritti morali relativi a un'opera dell'ingegno creativo sono inalienabili e possono essere fatti valere, senza alcuna limitazione temporale, dal coniuge o dai discendenti dell'autore defunto. Tra questi diritti si evidenziano il diritto di paternit\u00e0 e il diritto all'integrit\u00e0 dell'opera che restano di fatto non cedibili in nessun caso e a discapito dei quali non \u00e8 possibile adottare nessun tipo di licenza.\nTutte le licenze previste dal progetto Creative Commons con l'eccezione dell'opzione CC0, garantiscono il riconoscimento dell'autore attraverso l'apposizione dell'attributo BY \"(Attribuzione)\".\nLa legislazione in materia di rinuncia ai diritti morali varia in base alla nazione e, nello specifico, al modello giuridico che la caratterizza. Alcuni paesi con ordinamento giuridico conforme al modello civil law, come la Francia, impongono un divieto praticamente assoluto di trasferimento o rinuncia a tali diritti. Alcuni tra i paesi con legislazione ispirata al modello giuridico del common law invece, consentono liberamente la rinuncia ai diritti morali. In questo senso, l'adozione di una \"licenza\" CC0 assume effetti differenti in base alle legislazioni locali.\nNegli Stati Uniti, il termine diritto morale \u00e8 comunemente riferito al diritto di un autore di prevenire la revisione, alterazione o distorsione del proprio lavoro, indipendentemente da chi ne sia proprietario o goda dei diritti di utilizzazione economica. I diritti morali come indicato nella \"Visual Artists Rights Act\" del 1990 impediscono all'autore di un'opera visiva di essere associato a opere che non sono di sua creazione, e al contempo vietano la denigrazione delle sue stesse opere. La legge statunitense prevede, per quanto concerne la rinuncia ai diritti morali, la stipulazione di un accordo scritto in cui siano specificati il lavoro e le finalit\u00e0 cui si applica la suddetta rinuncia.\nPorting.\nLe licenze Creative Commons erano state stilate inizialmente (2002) sulla base del sistema legale statunitense ed erano indicate come \"generic\", perch\u00e9 non prendevano come riferimento un'unica legge o giurisdizione rispetto alla quale interpretare il testo della licenza. Pertanto le licenze potevano risultare incompatibili con la legislazione locale dei singoli stati e quindi essere inapplicabili in alcune giurisdizioni.\nNel 2003, Creative Commons lanci\u00f2 un progetto per la localizzazione delle licenze, ovvero la realizzazione di una versione di ogni licenza specifica per ogni giurisdizione. Ciascuna di queste versioni venne indicata con il termine \"ported\".\nLe licenze \"generic\", inizialmente coincidenti con le versioni \"ported\" statunitensi, furono riformulate in modo neutrale, sulla base del linguaggio giuridico dei trattati internazionali sul copyright, e il loro nome venne cambiato definitivamente in \"unported\".\nA dicembre 2016, esistono versioni \"ported\" delle licenze CC per un totale di 59 giurisdizioni. I testi delle licenze \"unported\" e \"ported\" sono resi disponibili in un apposito database.\nPer rendere possibile la discussione e lo sviluppo delle versioni \"ported\", Creative Commons ha organizzato dei gruppi di lavoro specifici per le singole giurisdizioni, i \"country teams\".\nApplicabilit\u00e0.\nLe licenze Creative Commons sono basate sul diritto d'autore e si applicano a tutte quelle opere che per legge sono considerate tutelabili. Di conseguenza, le licenze possono essere applicate a qualunque opera su cui il copyright sia applicabile: libri, scritti, appunti, blog e siti web, articoli, filmati e fotografie, videogame, composizioni musicali, registrazioni sonore e altre opere audio. Le licenze CC non si applicano invece a idee, informazioni di fatto o altri elementi non protetti da copyright.\nSe un'opera \u00e8 protetta da pi\u00f9 di una licenza Creative Commons, l'utilizzatore pu\u00f2 scegliere quella che preferisce.\nSebbene il software rientri tra quelle opere tutelabili dal diritto d'autore Creative Commons sconsiglia l'uso delle sue licenze per i programmi per l'elaboratore, consigliando invece l'uso di altre licenze libere come la GPL. La stessa Free Software Foundation indica le licenze CC BY e CC BY-SA come adatte per \"lavori di arte e spettacolo e lavori educativi\", e la CC BY-ND per \"lavori di opinione e commenti\", sconsigliandole invece per il software e la documentazione.\nLe licenze possono essere applicate anche ai database, dei quali per\u00f2 preservano solo il copyright e non i diritti caratteristici delle banche di dati, eventualmente previsti dalle leggi dei singoli stati, come dalla legge sul diritto d'autore italiano.\nCompatibilit\u00e0 con le societ\u00e0 di gestione collettiva.\nL'adesione a una societ\u00e0 per la riscossione dei compensi potrebbe essere compatibile o meno con l'uso di licenze CC per le proprie opere, a seconda della societ\u00e0. Ad esempio, in Australia, Finlandia, Francia, Germania, Italia, Lussemburgo, Paesi Bassi, Spagna e Taiwan, l'artista, aderendo a una \"collecting society\", concede a quest'ultima tutti i diritti per le opere presenti e future: pertanto, non essendo pi\u00f9 il detentore dei diritti delle proprie opere, non pu\u00f2 distribuirle a condizioni diverse da quelle consentite dalla societ\u00e0 di riscossione.\nCreative Commons sta collaborando con le societ\u00e0 per la riscossione dei compensi nelle giurisdizioni dove questo problema \u00e8 presente, al fine di trovare una soluzione che permetta agli artisti di trarre beneficio da entrambi i sistemi:\nIl 4 febbraio 2014 il Parlamento europeo ha approvato il testo \"Diritti d'autore e diritti connessi e concessione di licenze multiterritoriali per i diritti su opere musicali per l'uso online\", diventato direttiva il 24 febbraio dello stesso anno. L'obiettivo principale della direttiva 2014/26/UE \u00e8 quello di facilitare il licenziamento della musica nell'Unione Europea e di aumentare la trasparenza e la responsabilit\u00e0 delle societ\u00e0 di gestione collettiva che operano nell'UE. Quando la direttiva sar\u00e0 adottata dagli Stati appartenenti all'Unione Europea, i membri delle societ\u00e0 di gestione collettiva europee avranno il diritto di usare licenze non commerciali per le proprie opere, aprendo le porte all'uso delle tre licenze Creative Commons che permettono un uso non commerciale dell'opera licenziata.\nSIAE.\nPer l'articolo 2576 del codice civile italiano e l'articolo 6 della Legge 22 aprile 1941, n. 633 sul diritto d'autore, l'acquisizione del diritto d'autore \u00e8 data dalla creazione stessa dell'opera. In Italia, gli artisti sono tutelati dalla legge sul diritto d'autore; n\u00e9 la SIAE n\u00e9 le licenze Creative Commons creano diritti.\nLa SIAE \u00e8 un ente di gestione collettiva e ha il compito di tutelare gli artisti che depositano volontariamente le loro opere; l'autore che si rivolge alla gestione collettiva presso la SIAE accetta di non concedere libert\u00e0 a terzi e si affida alla SIAE sia per la concessione di licenze e utilizzazioni delle proprie opere sia per riscossione e distribuzione dei compensi. Di conseguenza, fino al sopraggiungere di modifiche allo statuto e al regolamento SIAE, la gestione collettiva tradizionale effettuata dalla SIAE non pu\u00f2 convivere con la gestione fatta in autonomia dall'autore che sceglie di applicare una licenza CC.\nCreative Commons non \u00e8 un ente di gestione dei diritti d'autore alternativo alla SIAE, attualmente lavorano infatti su due piani diversi, soprattutto per quanto riguarda le politiche di diffusione commerciale delle opere. Le licenze Creative Commons vanno a collocarsi in un'ottica intermedia tra il copyright, con le prescrizioni normative a esso legate, e il pubblico dominio, per il quale non \u00e8 previsto nessun diritto riservato. A differenza delle normative della Societ\u00e0 Italiana Autori e Editori (SIAE), le licenze Creative Commons non prevedono limitazioni relative ai supporti di incorporamento delle opere poste in circolazione; per qualsiasi supporto tutelato da Creative Commons potrebbe essere necessario applicare le prescrizioni del \"bollino SIAE\" secondo le norme vigenti in materia di tutela del copyright.\nLa categorizzazione degli oggetti per i quali \u00e8 imposta l'applicazione del \"bollino SIAE\" \u00e8 conforme alle specifiche delle licenze Creative Commons; le tipologie di opere per le quali \u00e8 necessaria la tutela della Societ\u00e0 Italiana Autori e Editori (SIAE) costituiscono infatti un sottoinsieme ridotto delle categorie contemplate dal progetto Creative Commons.\nRelativamente al fine per il quale l'esemplare dell'opera \u00e8 messo in circolazione, la regolamentazione SIAE norma la diffusione finalizzata al commercio e a ogni altro genere di attivit\u00e0 lucrativa. Le licenze CC d'altro canto non pregiudicano l'utilizzo commerciale, esplicitando chiaramente la possibilit\u00e0 di sfruttare l'opera in tal senso attraverso l'attribuzione o meno dell'apposita clausola NC \"(Non commerciale)\" prevista dalle CC Public Licenses. Ci\u00f2 significa che, all'atto pratico, le opere sprovviste di tale licenza richiedano quasi certamente l'applicazione del \"bollino SIAE\", qualora anche gli altri requisiti per tale apposizione siano soddisfatti o lo rendano necessario.\n\"L'art. 181 bis della legge sul diritto d'autore, relativamente alla definizione di attivit\u00e0 lucrativa, non esamina dettagliatamente quali azioni rientrino nella regolamentazione: non \u00e8 escludibile in tal senso la necessit\u00e0 di apporre il bollino SIAE anche su opere registrate con licenza CC \"non commerciale\". A titolo d'esempio valgono le distribuzioni di copie promozionali gratuite di opere per le quali non si riscontra un vantaggio commerciale diretto ma che costituiscono un'attivit\u00e0 dichiaratamente finalizzata al lucro.\"\nDiffusione e utilizzo.\nLe licenze Creative Commons sono state usate con successo per difendere il diritto d'autore in molti casi in tutto il mondo. Anche numerosi enti e organizzazioni pubblicano con licenze Creative Commons i dati prodotti o il materiale pubblicato sui rispettivi siti Internet.\nUniversit\u00e0 e ricerca.\nIl progetto OpenCourseWare del Massachusetts Institute of Technology raccoglie materiale per la didattica universitaria disponibile pubblicamente e riutilizzabile con licenza non commerciale.\nLe licenze CC sono spesso usate per la pubblicazione dei contenuti in ambito Open access.\nIl CERN pubblica materiale con varie licenze Creative Commons, giudicandole inoltre come \"lo strumento perfetto\" per pubblicare i risultati degli esperimenti svolti tramite il Large Hadron Collider.\nProgetti a contenuto aperto.\nI progetti della Wikimedia Foundation pubblicano il proprio contenuto con licenza CC BY-SA, con l'eccezione di Wikinews, che invece usa la CC BY, e Wikimedia Commons, che ospita anche materiale nel pubblico dominio o pubblicato con licenze libere non CC. In particolare, da giugno 2009, Wikipedia pubblica contenuto con doppia licenza CC BY-SA e GFDL.\nLa cartografia contenuta nelle tavole, e la documentazione, di OpenStreetMap sono rilasciate con licenza CC BY-SA.\nI file audio caricati sulla piattaforma Freesound.org sono coperti da licenze Creative Commons, a scelta dell'utente tra CC0, CC BY e CC BY-NC.\nLe TED Talks sono distribuite con licenza CC BY-NC-ND.\nIstituzioni pubbliche.\nAlcuni Ministeri di alcuni Stati, tra cui Brasile, Bulgaria, Ecuador, Georgia, Grecia, Israele, Paesi Bassi, Nuova Zelanda, Polonia, Serbia, Spagna, e Thailandia, pubblicano con licenze Creative Commons materiale vario e/o il contenuto dei rispettivi siti Internet.\nParte dei contenuti pubblicati sul sito Internet della Casa Bianca sono pubblicati con licenza CC BY-SA, dove non \u00e8 specificato diversamente.\nLa Camera dei deputati, nell'ambito del progetto dati.camera.it, pubblica i dati relativi ai deputati, agli organi e ai lavori parlamentari, con licenza CC BY.\nLa Pubblica Amministrazione pubblica parte della documentazione e dei dataset con licenze Creative Commons.\nL'ISTAT pubblica tutti i dati con licenza CC BY."}
{"id": "47923", "revid": "23", "url": "https://it.wikipedia.org/wiki?curid=47923", "title": "Edera velenosa", "text": ""}
{"id": "47926", "revid": "125432792", "url": "https://it.wikipedia.org/wiki?curid=47926", "title": "Pioggia", "text": "La pioggia \u00e8 la pi\u00f9 comune precipitazione atmosferica e si forma quando gocce separate di acqua cadono al suolo dalle nuvole. Il suo codice METAR \u00e8 \"RA\" (dall'inglese \"rain\").\nLa pioggia gioca un ruolo fondamentale nel ciclo dell'acqua, nel quale il liquido che evapora dagli oceani sotto forma di vapore si condensa nelle nuvole e cade di nuovo a terra, ritornando negli oceani attraverso il ruscellamento, i laghi, i fiumi e le falde sotterranee, per ripetere nuovamente il ciclo. In tal modo si rende disponibile alla biosfera, permettendo lo sviluppo della flora e della fauna e l'abitabilit\u00e0 agli esseri umani.\nIn meteorologia l'ammontare della pioggia caduta si misura in millimetri (mm) attraverso i pluviometri o pluviografi: 1\u00a0mm di pioggia equivale a 1 litro d'acqua caduto su una superficie di 1\u00a0m\u00b2. La quantit\u00e0 di pioggia ricevuta annualmente nelle varie zone terrestri ne classifica, assieme alla temperatura, il tipo di clima. Una parte della pioggia che cade dalle nuvole non riesce a raggiungere la superficie ed evapora nell'aria durante la fase di discesa, specialmente se attraversa aria secca; questo tipo di precipitazione \u00e8 detta virga.\nCaratteristiche.\nLe gocce di pioggia sono spesso descritte e raffigurate come a \"forma di lacrima\", tonde sul fondo e pi\u00f9 strette verso la cima, ma questo \u00e8 scorretto (solo le gocce d'acqua che gocciolano da qualche sorgente sono a forma di lacrima al momento che si formano). Le gocce di pioggia piccole sono quasi sferiche. Le gocce pi\u00f9 grandi sono molto appiattite a forma di panino, quelle pi\u00f9 grandi ancora sono a forma di paracadute. Le gocce di pioggia che risultano dallo scioglimento poco tempo prima di un fiocco di neve sono grandi e formano una rosellina di gocce pi\u00f9 piccole quando arrivano al suolo. In media le gocce sono 1\u20132\u00a0mm di diametro, le pi\u00f9 grosse sono state registrate in Brasile e nelle Isole Marshall nel 2004 con pi\u00f9 di 1\u00a0cm di diametro. Questa grandezza \u00e8 stata spiegata con la condensazione di grandi particelle di fumo o di collisione tra gocce in zone relativamente piccole con un contenuto d'acqua particolarmente notevole.\nGeneralmente la pioggia ha un pH leggermente inferiore a 6, cio\u00e8 debolmente acido a causa dell'assorbimento di anidride carbonica dall'atmosfera, che a contatto con l'acqua delle goccioline d\u00e0 luogo alla formazione di quantit\u00e0 minime di acido carbonico. In alcune aree desertiche, il pulviscolo atmosferico contiene tanto bicarbonato di calcio da bilanciare la naturale acidit\u00e0 della precipitazione e quindi la pioggia pu\u00f2 essere neutra o addirittura alcalina.\nLa pioggia con un pH inferiore a 5,6 \u00e8 considerata pioggia acida.\nL'odore caratteristico che accompagna talvolta la pioggia \u00e8 quello dell'ozono. Infatti, quando l'ossigeno atmosferico viene percorso da scariche elettriche (in questo caso i fulmini), perde l'originale struttura biatomica per assumere quella triatomica, l'ozono appunto. L'odore che segue una pioggia dopo un periodo di siccit\u00e0 viene detto \"petricore\".\nFormazione.\nUna nube \u00e8 formata da miliardi di goccioline d'acqua, ciascuna delle quali \u00e8 a sua volta formata da circa 550 milioni di molecole d'acqua. Queste goccioline sono il risultato dell'evaporazione dell'acqua da oceani, mari, corsi d'acqua dolce, vegetazione e suolo. Il vapore acqueo viene quindi portato verso l'alto da correnti ascendenti; salendo, l'aria si raffredda e raggiunge la saturazione. Tuttavia questo non \u00e8 sufficiente per provocare la condensazione del vapore, dato che la goccia d'acqua formatasi tende a sua volta ad evaporare. In condizioni normali non si potrebbe avere la condensazione del vapore e quindi la formazione di nubi, neanche in presenza di sovrasaturazioni del 500%. Fortunatamente, nell'aria sono presenti particelle di pulviscolo atmosferico e cristalli di ghiaccio che agiscono come \"nuclei igroscopici\" o \"di condensazione\" (di dimensioni comprese tra 0,1 e 4\u00a0\u00b5m) che promuovono e agevolano la trasformazione di stato delle particelle di vapore.\nLe precipitazioni e quindi la pioggia possono avvenire per\u00f2 solo quando la forza peso risulter\u00e0 maggiore della resistenza offerta dal moto ascendente che ha portato alla formazione della nube stessa e che tende a mantenere le goccioline in sospensione. Occorrono centinaia di milioni di goccioline di nube per formare una goccia di pioggia del diametro compreso tra 200\u00a0\u00b5m e qualche millimetro. I due principali meccanismi di formazione sono l'accrescimento per coalescenza e il processo Bergeron-Findeisen.\nAccrescimento per coalescenza.\nQuesto fenomeno accade nelle cosiddette \"nubi calde\" con temperatura superiore a 0\u00a0\u00b0C. Le goccioline di nube pi\u00f9 grandi, spinte verso l'alto dalle correnti ascendenti, collidono con le goccioline pi\u00f9 piccole e in seguito a ci\u00f2, aumentano di dimensioni. Una volta raggiunto il diametro di 200\u00a0\u00b5m, le correnti ascensionali non sono pi\u00f9 in grado di mantenerle in sospensione e quindi cominciano a cadere, ingrandendosi ulteriormente. Il processo \u00e8 particolarmente efficace nel caso di moti turbolenti.\nProcesso Bergeron-Findeisen.\nNelle cosiddette \"nubi fredde\", immerse nell'atmosfera a temperature inferiori a 0\u00a0\u00b0C, il processo avviene a causa dei nuclei glaciogeni che attraggono su s\u00e9 stessi le goccioline di vapore, formando microcristalli di ghiaccio. Questi s'ingrandiscono attirando le molecole di vapore, che perdono cos\u00ec pi\u00f9 molecole per l'evaporazione di quante non ne perdano i microcristalli di ghiaccio. Questo \u00e8 dovuto al differente valore della tensione di vapore fra il ghiaccio e l'acqua liquida. Con questo processo si producono cristalli di ghiaccio di qualche centinaio di micrometri, che risultano grandi abbastanza per cadere dalla nube. Durante la caduta questi cristalli possono ingrandirsi ancora per coalescenza, sia urtando gocce e goccioline sopraffuse, sia scontrandosi con altri cristalli. Una volta usciti dalla nube, se la temperatura rimane negativa o poco superiore allo zero cadono come cristalli di neve, altrimenti si trasformano in gocce di pioggia.\nCause.\nNonostante il meccanismo di formazione della pioggia sia sempre pressoch\u00e9 lo stesso, le cause dell'innesco di questo fenomeno possono avere varie origini:\nDistribuzione.\nDistribuzione geografica.\nLa pioggia \u00e8 uno dei fattori determinanti per determinare il clima di una certa regione secondo la classificazione dei climi di K\u00f6ppen. Le aree tropicali tendono a ricevere grandi quantitativi di pioggia pressoch\u00e9 tutto l'anno data la natura convettiva dei fenomeni e possono ricevere diverse migliaia di millimetri l'anno. I deserti invece sono definiti come quelle zone che ricevono meno di 250\u00a0mm di pioggia all'anno. A latitudini pi\u00f9 elevate i quantitativi si attestano in genere fra i 500\u20132000\u00a0mm, e le precipitazioni sono di origine ciclonica.\nQuantit\u00e0 totale.\nPer \"quantit\u00e0 totale\" si intende l'accumulo annuale in una certa localit\u00e0, in genere misurato dal 1\u00ba gennaio al 31 dicembre. Si possono adottare diverse convenzioni per le date: ad esempio gli agricoltori del bacino del Mediterraneo preferiscono utilizzare l'annata agraria che va dal 1\u00ba settembre al 31 agosto (con stagione secca l'estate). I dati vengono registrati su un lungo periodo (in genere pi\u00f9 di 30 anni) per ottenere una statistica significativa e misurare eventuali variazioni dalla norma.\nAltezza pluviometrica.\nLa quantit\u00e0 di pioggia caduta viene misurata dai pluviometri in millimetri di accumulo. A tale misura, detta anche \"altezza pluviometrica\", corrispondono altrettanti litri d'acqua piovana su una superficie di un metro quadrato.\nI millimetri di pioggia caduti in un'ora definiscono quella che viene chiamata dai meteorologi \"intensit\u00e0 della pioggia\"; viene perci\u00f2 distinta in:\nAlla maggiore intensit\u00e0 del fenomeno corrisponde anche un diametro maggiore delle gocce di pioggia e una velocit\u00e0 superiore d'impatto al suolo dovuta al fatto che le correnti ascensionali non sono in grado di rallentarne la caduta. L'intensit\u00e0 e il movimento delle precipitazioni possono anche essere misurate a distanza attraverso il radar meteorologico.\nFrequenza.\nLa \"frequenza\" corrisponde ai giorni di pioggia che si hanno in un anno. Occorre stabilire un limite minimo alla quantit\u00e0 di pioggia per considerare un giorno come piovoso: in genere questo limite varia fra 0.2\u20131\u00a0mm. La frequenza pu\u00f2 anche essere misurata mese per mese.\nDistribuzione annuale.\nPer \"distribuzione annuale\" si intende la ripartizione della pioggia tra le varie stagioni dell'anno o tra i singoli mesi nel cosiddetto \"regime pluviometrico\". Quest'ultima voce \u00e8 molto importante perch\u00e9 regola le precipitazioni, che sono preferibili scarse ma ben distribuite piuttosto che a ingenti quantitativi concentrati in brevi periodi intervallati da periodi di siccit\u00e0. Questo per non danneggiare le coltivazioni e per il beneficio della vegetazione spontanea.\nPrimati.\nDi seguito si elencano gli eventi record registrati a livello mondiale:\nMusica.\nSulla pioggia sono stati scritti diversi brani, di seguito elencati:"}
{"id": "47927", "revid": "33689", "url": "https://it.wikipedia.org/wiki?curid=47927", "title": "Den", "text": "Biografia.\nIl nome di questo sovrano, cos\u00ec come compare nelle liste reali, \u00e8 probabilmente dovuto ad una lettura scorretta del \"nebti\".\nDurante il suo regno compaiono, nella titolatura, due elementi che in seguito diverranno tipici della sovranit\u00e0: uno \u00e8 la cosiddetta \"doppia corona\" (\"nebti\", \"le due Signore (Le due Potenti)\" e l'altra \u00e8 un titolo il cui significato letterale \u00e8 \"Colui che appartiene al giunco ed all'ape\" ma che in effetti significa \"Re dell'Alto e Basso Egitto\".\nSugli avvenimenti del suo regno abbiamo informazioni dalla Pietra di Palermo e da alcune tavolette d'avorio rinvenute a Saqqara ed Abydos.\nAppena salito al trono, probabilmente, dovette contrastare le ambizioni degli alti funzionari di corte favoriti durante la reggenza della madre Mer(it)neith.\nDen inaugur\u00f2 una politica conciliante verso le province del Delta creando per la loro amministrazione un apposito ufficio.\nNel 30\u00ba anno del suo regno il faraone celebr\u00f2 la sua prima festa Sed.\nNel suo 32\u00ba anno di regno \u00e8 menzionato lo scavo di un canale, atto che forse indica l'inizio di una politica di regolamentazione delle acque del Nilo, primo avvenimento di questo tipo in Egitto.\nL'epiteto \"uomo del deserto\" potrebbe essere stato assunto al ritorno da una vittoriosa spedizione nella desertica Penisola del Sinai del cui bottino avrebbero anche fatto parte alcune fanciulle destinate all'harem reale.\nCome altri sovrani di questa dinastia Den possedette due \"tombe\": una ad Abydos ed una a Saqqara.\nRegina principale di Den fu Seshemetka che fu anche madre del successore sul trono, altre 2 mogli furono Semat e Serethor .\nDen fu sepolto nella necropoli di Umm el-Qa'ab, nei pressi di Abydos, nella tomba identificata come T. A questo sovrano \u00e8 anche attribuito un cenotafio, identificato come tomba 3035, nella necropoli di Saqqara."}
{"id": "47932", "revid": "812894", "url": "https://it.wikipedia.org/wiki?curid=47932", "title": "Abramo (nome)", "text": "Origine e diffusione.\nDeriva dall'ebraico \u05d0\u05b7\u05d1\u05b0\u05e8\u05b8\u05d4\u05b8\u05dd (\"Avraham\") che significa \"padre di molti\", \"padre di una moltitudine\" (da \"abh\", \"padre\", e \"raham\", \"moltitudine\").\n\u00c8 un nome di tradizione biblica, portato da uno dei patriarchi pi\u00f9 importanti, Abramo, considerato il fondatore dell'ebraismo e, tramite i suoi discendenti, del cristianesimo e dell'Islam. Nel racconto delle Scritture, Dio modific\u00f2 il suo nome da \u05d0\u05b7\u05d1\u05b0\u05e8\u05b8\u05dd (\"Avram\") a \u05d0\u05b7\u05d1\u05b0\u05e8\u05b8\u05d4\u05b8\u05dd (\"Avraham\"); il primo terminava non con \"raham\" ma con \"ram\", cio\u00e8 \"esaltato\", e significava quindi \"padre esaltato\", \"padre eccelso\" o \"alto padre\", ed \u00e8 passato in yiddish come \u05d0\u05b7\u05d1\u05b0\u05bf\u05e8\u05d5\u05bc\u05dd (\"Avrum\").\nIl nome \u00e8 tipico degli ambienti ebraici, ma \u00e8 attestato anche fra i cristiani - in inglese ad esempio ha avuto fortuna in epoca medievale, e poi nuovamente con l'avvento della Riforma, diffondendosi ampiamente fra i protestanti, mentre in Italia non ha mai avuto un'ampia diffusione, nonostante i numerosi santi cos\u00ec chiamati.\nVa notato che l'ipocoristico inglese \"Abe\" coincide anche con una variante del nome frisone \"Abbe\".\nOnomastico.\nL'onomastico viene festeggiato generalmente il 9 ottobre in ricordo del patriarca d'Israele Abramo. Con questo nome si ricordano anche, alle date seguenti:"}
{"id": "47935", "revid": "1573940", "url": "https://it.wikipedia.org/wiki?curid=47935", "title": "Shin'ichi Fujimura", "text": "Biografia.\nNel 1972 Fujimura inizi\u00f2 lo studio dell'archeologia e s'interess\u00f2 ai manufatti preistorici. In quel periodo lavorava in una compagnia manifatturiera. Consolid\u00f2 la sua reputazione di primo archeologo amatoriale in Giappone compiendo una scoperta di primaria importanza nel 1981: una falda datata 40.000 anni; cos\u00ec inizi\u00f2 realmente la sua carriera.\nNel corso degli anni lavor\u00f2 in 180 scavi archeologici in tutto il Giappone e sembrava che trovasse sempre qualcosa d'importante o incredibilmente antico. Pi\u00f9 di un superstizioso avrebbe parlato delle sue \"mani divine\". Il suo lavoro divenne la base di numerosi manuali e ricerche di altri archeologi. La sua reputazione mantenne i potenziali critici in silenzio. Ottenne la posizione di vice direttore nell'Istituto Paleolitico di Tohoku.\nIl 23 ottobre del 2000 Fujimura e la sua squadra annunciarono un'importante scoperta nel sito di Kamitakamori, vicino alla citt\u00e0 di Tsukidate, nella prefettura di Miyagi. La datazione corrispondeva a 570.000 anni fa.\nComunque, il 5 novembre, il quotidiano Mainichi Shinbun pubblic\u00f2 foto di Fujimura intento a scavare buche e seppellire artefatti che la sua squadra avrebbe pi\u00f9 tardi trovato. Le foto vennero scattate un giorno prima dell'annuncio del ritrovamento.\nFijimura confess\u00f2 lo stesso giorno in una conferenza stampa. Disse che voleva essere conosciuto come la persona che aveva trovato il pi\u00f9 antico gres in Giappone. Aveva interrato gli artefatti della sua collezione in falde che avrebbero indicato date pi\u00f9 antiche. A Kamitamakori aveva interrato 61 dei 65 artefatti ritrovati e precedentemente tutti i lavori in pietra del sito di Soshin Fudozaka nei pressi di Hokkaid\u014d. Afferm\u00f2 che queste furono le uniche volte in cui aveva interrato degli artefatti. Venne immediatamente rimosso dalla posizione che occupava nell'Istituto di Tohoku.\nImmediatamente tutto il lavoro di Fujimura divenne sospetto, cos\u00ec come le ricerche di molti altri archeologi in Giappone e altrove basate sui suoi ritrovamenti.\nIl professor Mitsuo Kagawa dell'Universit\u00e0 di Beppu s'impicc\u00f2. Gli editori di manuali di archeologia dovettero cambiare ogni cosa. Venne provato in seguito che la maggior parte degli altri ritrovamenti di Fujimura erano dei falsi."}
{"id": "47937", "revid": "1543377", "url": "https://it.wikipedia.org/wiki?curid=47937", "title": "Radio Alice", "text": "Radio Alice \u00e8 stata un'emittente radiofonica bolognese \"d'intervento politico militante\" di met\u00e0 anni settanta e una delle pi\u00f9 note radio libere italiane.\nStoria della radio.\nConcepita nel 1975 durante il periodo di esplosione delle radio libere, che aveva interrotto il monopolio RAI sulle trasmissioni radiofoniche, da un gruppo di amici, in parte studenti del DAMS e per lo pi\u00f9 provenienti politicamente dall'area di Autonomia e dall'area libertaria, la radio inizi\u00f2 a trasmettere il 9 febbraio 1976 sulla frequenza modulata di 100.6\u00a0MHz, utilizzando un trasmettitore militare acquistato da un demolitore di Medicina in precedenza usato su di un carro armato statunitense, reperto della seconda guerra mondiale.\nLa sede della radio era una soffitta di due locali di via del Pratello 41, l'antenna montata manualmente sul tetto, nel centro di Bologna ed il nome fu ispirato dalla protagonista del libro di Lewis Carroll \"Le avventure di Alice nel Paese delle Meraviglie\", ma anche dalla figlia di Dadi Mariotti, una delle donne \"fondatrici\".\nLa piccola emittente radiofonica dell'\"ala creativa\" del movimento volle farsi portavoce della \"comunicazione liberata\": di qui le decisioni di aprire il microfono a chiunque e di trasformare la radio in strumento di produzione culturale attraverso l'organizzazione di concerti e di raduni giovanili. In quegli anni numerose cantine furono trasformate in \"sale prove\" nel centro di Bologna, si formarono gruppi come gli Skiantos, i Gaznevada, nacquero i centri giovanili in edifici occupati e gruppi teatrali spontanei, in un nuovo fermento creativo e la radio permetteva di far circolare le informazioni, in un'epoca nella quale comunicare a distanza era possibile solamente con il telefono tradizionale.\nLa chiusura.\nLa radio venne chiusa dalla polizia, dopo l'irruzione nella sede, avvenuta la sera del 12 marzo 1977, poco pi\u00f9 di un anno dalla sua apertura. L'emittente trasmise in diretta l'intero svolgersi delle operazioni di irruzione della polizia, fino all'istante della distruzione delle apparecchiature. Tutti quelli presenti furono arrestati con l'accusa, poi rilevatasi infondata, di avere diretto via etere i violenti scontri del giorno prima, conseguenti l'uccisione dello studente Francesco Lorusso, morto durante uno scontro con un reparto di carabinieri. Tutti gli impianti per le trasmissioni, estremamente \"casalinghi\" ma funzionali, furono distrutti dagli agenti che fecero irruzione sfondando la porta di accesso al sottotetto.\nTutti gli arrestati vennero portati in questura e successivamente trasferiti nelle carceri di San Giovanni in Monte, ma in seguito prosciolti dalle accuse mosse nei loro confronti: venne dimostrato infatti che non diressero gli scontri bens\u00ec che diedero notizie in diretta sugli stessi. Notizie che venivano dalla strada, persone presenti sui luoghi degli scontri chiamavano e raccontavano quello che vedevano, quello che provavano, per la morte di Francesco Lorusso e per quello che stava accadendo in tempo reale. Queste telefonate venivano messe in diretta, senza filtri, e le voci arrivavano nelle case di quella parte della citt\u00e0 che non aveva \"chinato il mento\". Da qui l'accusa di fornire informazioni tattiche ai manifestanti che fu il pretesto per l'azione di polizia.\nL'inchiesta contro il carabiniere che aveva sparato a Lorusso ed il capitano che lo comandava non part\u00ec mai: si concluse in partenza con l'archiviazione del caso.\nDopo la chiusura.\nRadio Alice riapr\u00ec circa un mese dopo e continu\u00f2 le trasmissioni per ancora un paio d'anni, ma senza l'apporto degli originali fondatori. La frequenza della radio venne poi ceduta a Radio Radicale.\nAlcuni dei fondatori di Radio Alice diedero vita nel 2002 ad Orfeo Tv, la prima televisione di strada bolognese.\nNei convulsi minuti che precedettero la chiusura dell'emittente, uno dei redattori invit\u00f2 a contattare la redazione di Radio Citt\u00e0 per ulteriori informazioni. Il numero che fu comunicato in diretta \u00e8 ancora il numero telefonico di Radio Citt\u00e0, dal 2004 Radiocitt\u00e0 Fujiko.\nLe innovazioni di Radio Alice.\nRadio Alice \u00e8 spesso ricordata come la \"radio degli autonomi\", ma in realt\u00e0 ha rappresentato un singolare e originale esperimento di comunicazione: priva di redazione e di palinsesto fisso, annunciava la rivoluzione mediatica che stava per irrompere attraverso l'uso continuo e incondizionato della diretta telefonica (mai usata con tale audacia in Italia). Nella sua breve vita le istanze politiche si mescolavano a pratiche artistiche ed esistenziali in un flusso di comunicazione privo di pubblicit\u00e0, trasmissioni e organigrammi.\nTutto meritava di essere trasmesso: brandelli di libri, comunicazioni sindacali, poesie, lezioni di yoga, analisi politiche, dichiarazioni d'amore, commenti ai fatti del giorno, ricette, favole della buonanotte, liste della spesa, brani di Rino Gaetano, dei Jefferson Airplane, degli Area, dei Fugs o di Beethoven. Le trasmissioni si aprivano e si chiudevano sempre col brano \"Lavorare con lentezza\" del cantautore pugliese Enzo Del Re.\nI fondatori e gli animatori della radio.\nTra i fondatori, ideatori e animatori di Radio Alice si ricordano:"}
