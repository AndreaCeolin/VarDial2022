{"id": "54717", "revid": "121565543", "url": "https://it.wikipedia.org/wiki?curid=54717", "title": "Giardino dei Tarocchi", "text": "Il Giardino dei Tarocchi \u00e8 un parco artistico situato in localit\u00e0 \"Garavicchio\", nei pressi di Pescia Fiorentina, frazione comunale di Capalbio in Toscana, ideato dall'artista franco-statunitense Niki de Saint Phalle, popolato di statue ispirate alle figure degli arcani maggiori dei tarocchi.\nPer volont\u00e0 dell'artista, nel Giardino dei Tarocchi non si eseguono visite guidate per lasciare all'interpretazione dei visitatori.\nStoria.\nSeguendo l'ispirazione avuta durante la visita al Parque Guell di Antoni Gaud\u00ed a Barcellona, poi rafforzata dalla visita al giardino di Bomarzo, Niki de Saint Phalle inizia la costruzione del Giardino dei Tarocchi nel 1979.\nIdentificando nel Giardino il sogno magico e spirituale della sua vita, Niki de Saint Phalle si \u00e8 dedicata alla costruzione delle ventidue imponenti figure in acciaio e cemento ricoperte di vetri, specchi e ceramiche colorate, per pi\u00f9 di diciassette anni, affiancata, oltre che da diversi operai specializzati, da un'\u00e9quipe di nomi famosi dell'arte contemporanea come Rico Weber, Sepp Imhof, Paul Wiedmer, Dok van Winsen, Pierre Marie ed Isabelle Le Jeune, Alan Davie, Marina Karella e soprattutto dal marito Jean Tinguely, scomparso nel 1991, che ha creato le strutture metalliche delle enormi sculture e ne ha integrate alcune con le sue \"m\u00e9caniques\", assemblaggi semoventi di elementi meccanici in ferro.\nAll'opera hanno collaborato anche Ricardo Menon, amico ed assistente personale di Niki de Saint Phalle, e Venera Finocchiaro, ceramista romana; le sculture pi\u00f9 piccole del Giardino (\"Temperanza\", \"Innamorati\", \"Mondo\", \"Eremita\", \"Oracolo\", \"Morte\" e \"Appeso\"), realizzate a Parigi con l'aiuto di Marco Zitelli, sono state poi prodotte in poliestere da Robert, Gerard e Olivier Haligon. L'architetto ticinese Mario Botta, in collaborazione con l'architetto grossetano Roberto Aureli, ha disegnato il padiglione di ingresso, uno spesso muro di recinzione con una sola grande apertura circolare al centro, pensato come una soglia che divida nettamente il Giardino dalla realt\u00e0 quotidiana.\nTerminato solo nell'estate del 1996, la realizzazione del Giardino ha comportato, oltre ad un enorme lavoro di impianto, una spesa di circa 10 miliardi di lire interamente autofinanziati dall'autrice. Nel 1997 Niki de Saint Phalle ha costituito la Fondazione Il Giardino dei Tarocchi il cui scopo \u00e8 quello di preservare e mantenere l'opera realizzata dalla scultrice.\nIl 15 maggio 1998 il Giardino dei Tarocchi \u00e8 stato aperto al pubblico.\nVisitando il parco si nota che non sono stati terminati alcuni interventi e che una statua \u00e8 incompiuta, a causa della malattia respiratoria che uccise l'artista nel 2002 e il cui volere era quello di non completare le parti che lei stessa non aveva realizzato.\nLa critica.\nLe sculture ispirate agli arcani maggiori dei Tarocchi, dense quindi di significati simbolici ed esoterici, sono l'ultima tappa di un percorso artistico iniziato da Niki de Saint Phalle a met\u00e0 degli anni Sessanta, dopo aver abbandonato il Nouveau R\u00e9alisme e gli assemblaggi polimaterici per la creazione delle cosiddette \"Nanas\", enormi, sinuose figure femminili percorribili ed abitabili, la prima delle quali - \"La Hon\" - venne realizzata nel 1966 per il Museo di Stoccolma e la pi\u00f9 famosa delle quali, la \"T\u00eate\", fu terminata nel 1973 nel bosco di Milly-la-For\u00eat in Francia e dichiarata monumento nazionale dal presidente Mitterrand.\nNei colori intensi e vivacissimi, nella \u00abspasmodica dilatazione delle forme e nella solarit\u00e0 ispirata ai maestri del cromatismo, da Matisse a Picasso, da Kandinskij a Klee\u00bb, le corpose, esplosive sculture del Giardino dei Tarocchi, rivestite di un \u00ababito di luce che trasforma le varie figure personalizzate in una favolosa successione di parure neobarocche\u00bb, rapiscono \u00abl'attenzione e i sensi dello spettatore\u00bb, che, lungi dal percorrere un parco di divertimenti, compie una sorta di percorso iniziatico che si richiama ad illustri precedenti - Bomarzo, il Palazzo Ideale di Ferdinand Cheval nella Drome, il Parco Guell, le Torri di Watts di Simon Rodia di Los Angeles - ma che \u00e8 connotato soprattutto dalla presenza di un Femminile materno e potente, carico di complessit\u00e0 simbolica e di non casuali connessioni (...) con i calvari psichici e fisici\u00bb dell'autrice.\nCelebrata come opera unica nel suo genere, al Giardino dei Tarocchi \u00e8 stata dedicata nell'estate 1997 una mostra all'interno della secentesca polveriera Guzman, sulla laguna di Orbetello, allestita da Gianni Pettena, a cura di Anna Mazzanti con interventi di Pierre Restany e Enrico Crispolti, e corredata di un film biografico di Peter Schamoni sulla storia artistica della scultrice.\nNell'estate 2006 l'amministrazione comunale di Capalbio organizz\u00f2 la prima mostra sul Giardino con esposizione di circa 60 opere e documenti di cantiere provenienti da collezioni private tenuta nel Castello Aldobrandeschi Collacchioni. Curatore scientifico della mostra fu Roberto Aureli, collaboratore per oltre un decennio di Niki e di Jean Tinguely per la definizione del Giardino dei Tarocchi.\nDell'opera \u00e8 unanimemente riconosciuto lo stretto connubio tra arte e architettura, perch\u00e9 \u00abdella prima utilizza i vasti repertori figurativi e linguistici, ma della seconda ha la dimensione: umana, abitabile, tangibile\u00bb e per la \u00abvolont\u00e0 di destinazione dell'evento plastico a configurazione ambientale, dunque percorribile, abitabile\u00bb.\nInoltre, con l'arredo della sua scultura-abitazione, l\"'Imperatrice-Sfinge\", Niki de Saint Phalle ha elaborato e realizzato l'altro stretto rapporto tra arte, architettura e design, mentre, ancora, presenti ed evidenti sono l'integrazione arte-natura, tradizione-contemporaneit\u00e0, forme-colore, materia-spirito, cos\u00ec da fare del Giardino dei Tarocchi un'opera totale.\nDescrizione.\nUbicazione.\nIl Giardino sorge sul versante meridionale della collina di Garavicchio, nella Maremma toscana.\nL'opera, dilatata su circa 2 ettari di terreno, costituisce una vera e propria \u00abcitt\u00e0\u00bb in cui le sculture-case segnano le tappe del percorso spiccando coloratissime gi\u00e0 dalla strada nel selvaggio paesaggio naturale.\nAi piedi della collina di Garavicchio, l'accesso al Giardino \u00e8 letteralmente sbarrato dalla lunga muraglia del padiglione d'ingresso creato da Mario Botta, costituito da un doppio muro di recinzione in tufo con una sola grande apertura circolare al centro, chiusa da una cancellata. Lo stesso Botta ha dichiarato che nel disegno dell'ingresso ha cercato di interpretare il sentimento di \u00abseparazione\u00bb tra il Giardino ed il mondo esterno che Niki de Saint Phalle chiedeva: il muro \u00e8 inteso quindi come una \u00absoglia\u00bb, da varcare per entrare in una \u00abpausa magica\u00bb nettamente divisa dalla realt\u00e0 di tutti i giorni.\nNel progetto, il muro ha preso sempre pi\u00f9 spessore per essere attrezzato, all'interno, con i servizi richiesti da un'attivit\u00e0 di transito; i due lunghi setti murari paralleli sono cos\u00ec separati da uno spazio, pavimentato in porfido, che accoglie, ai lati dell'apertura circolare, i gabbiotti in metallo e vetro per la biglietteria ed il piccolo negozio.\nLa piazza centrale.\nVarcata la soglia, la strada sterrata sale fino alla grande piazza centrale occupata da una vasca e sovrastata dalle figure unite della Papessa e del \"Mago\", i primi arcani maggiori dei Tarocchi che segnano l'inizio del percorso. Circondata dal verde e dalle sinuose panchine di Pierre Marie Le Jeune, la piazza, sorta di grande anfiteatro sovrastato dalle altre, coloratissime sculture, comunica immediatamente quell'impressione di inquietudine ed incantesimo, di fascinazione, di gioco, di splendida visionariet\u00e0 che anima l'intero Giardino.\nLa vasca circolare in cui si raccolgono le acque sgorganti a cascata dalla scalinata che procede dalla enorme bocca aperta della Papessa, chiara reminiscenza dell'Orco di Bomarzo e ideale legame con i giochi d'acqua di Villa d'Este \u00e8 segnata al centro dalla \"Ruota della Fortuna\", la scultura meccanica semovente eseguita da Jean Tinguely.\nLe strade che si dipartono dalla piazza percorrono itinerari diversi che seguono le sinuosit\u00e0 del terreno, salendo o scendendo lungo il costone.\nAnche le strade giocano nell'opera un ruolo fondamentale: sul cemento che le ricopre, infatti, Niki de Saint Phalle ha inciso indelebilmente appunti di pensiero, memorie, numeri, citazioni, disegni, messaggi di speranza e di fede, snodando un percorso che ancora una volta non \u00e8 solo fisico ma soprattutto spirituale.\nSul costone destro, la piccola scalinata che sale dalla piazza passa sotto la figura del Sole, incarnato nel grande uccello del fuoco, bianco, rosso e giallo, appollaiato sopra un grande arco azzurro, nel quale \u00e8 evidente il richiamo all'iconografia degli indiani d'America. Immediatamente dopo il \"Sole\", ecco il \"Papa\", opera preferita di Tinguely che ne sald\u00f2 la struttura \u00abin solitaria\u00bb e che adotta la tecnica filiforme detta \"skinny\".\nL\"'Albero della Vita\", la \"Giustizia\", gli \"Innamorati\" e il \"Profeta\".\nFa da contrappunto allo spazio cavo racchiuso dalle colonne del \"Papa\" il tutto-tondo dell\"Appeso\", detto anche \"Albero della Vita\", il cui solido corpo coronato da teste di serpenti \u00e8 ricoperto, come un giornale murale, di iscrizioni, graficismi e disegni di Tinguely e di Niki de Saint Phalle, che narra in particolare la sua esperienza autobiografica nelle formelle del pannello \"My Love\". Delineata con fili di colore al centro di un settore ovale ricoperto di specchi, l\"Albero della Vita\" reca la figura dell\"Impiccato\", che dal suo punto di vista rovesciato suggerisce un altro modo di guardare la realt\u00e0 delle cose. \nE mentre di fronte sale fino alla testa del \"Mago\" la serpeggiante scalinata blu intenso sotto la quale \u00e8 nascosto l'accesso all'interno della testa-fontana della Papessa, dipinto di azzurro con stelle argentee, sulla destra si staglia, inquietante nel suo netto contrasto di bianco e nero, la figura della \"Giustizia\", con la bilancia poggiata sui grandi seni e lo spazio interno, sbarrato da un cancello chiuso da un enorme lucchetto, occupato da un'altra delle sinistre \"mecaniqu\u00e9s\" di Jean Tinguely raffigurante l'Ingiustizia.\nProcedendo lungo la stradina di cemento - mentre un cartello segnala una possibile deviazione in mezzo al boschetto, dove sono collocate le sculture degli \"Innamorati\", coloratissime e gioiose figure in poliestere che sedute sul muretto consumano il loro pic-nic e, pi\u00f9 indietro, solitaria in mezzo ad una piccola radura, il \"Profeta\", grande fantasma cavo interamente ricoperto di specchi - ci si imbatte nel \"Castello dell'Imperatore\", concepito \u00abcome una cittadella imperiale munita di torri, di un camminamento di ronda, di un cortile adornato da una fontana e da 22 colonne (il numero degli Arcani Maggiori) che sostengono un loggiato\u00bb.\nL\"'Imperatore\" e la \"Torre\".\nL'Imperatore \u00e8 la figura con maggiore completezza architettonica, che Niki de Saint Phalle ha studiato a lungo e modificato dove pare raccolta l'eredit\u00e0 di Gaud\u00ed. Rappresenta la carta del maschile, fisico e psichico (simboleggiato dalle strutture verticali e dal razzo rosso rivolto verso il cielo poste in fregio al camminamento superiore), dell'ambizione, del potere consolidato simboleggiato anche dal ricco repertorio materico - \u00abuna onirica rievocazione del ready-made degli anni Sessanta\u00bb - che comprende \u00abvetri di Murano e murrine, specchi di Francia, cecoslovacchi e di Boemia, rilievi decorativi (...) e tasselli di un puzzle senza eguali\u00bb, richiamando \u00aboggetti ed elementi dei pi\u00f9 vari o ne sono dei calchi fino ai volti di tutti coloro che hanno collaborato alla creazione del Giardino dei Tarocchi, i cui nomi sono anche riprodotti in murrine tutto attorno ad una delle colone del loggiato\u00bb.\nAl centro del cortile racchiuso da questo ondeggiante, polimaterico loggiato, \u00e8 ritagliata una vasca circolare nella quale quattro felici, coloratissime nanas fanno il bagno, schizzando dai seni getti d'acqua.\nSul retro del \"Castello\", staccata ma incombente, si eleva la \"Torre\", simbolo delle costruzioni mentali non fondate su basi solide, interamente rivestita di specchi e decapitata dalla violenza del fulmine-macchina-ferraglia concepita da Jean Tinguely.\nDalle finestre rettangolari ritagliate lungo le pareti della Torre si pu\u00f2 avere una visione dell'interno dell'edificio, le cui strette stanze erano state adibite ad ufficio, oggi non accessibile.\nL\"'Imperatrice-Sfinge\".\nPrecedentemente chiusa al pubblico, l\"'Imperatrice-Sfinge\" \u00e8 anche la scultura pi\u00f9 rappresentativa ed importante del complesso, nella quale Niki de Saint Phalle ha abitato per lunghi periodi durante i lavori. Posta a lato del \"Castello\", l\"Imperatrice\" si affaccia sulla piazza sottostante ed \u00e8 posta in posizione dominante sull'intero Giardino.\nEnorme ed opulenta, il corpo esageratamente formoso rivestito di una fantasmagoria di ceramiche molate, l\"'Imperatrice\" incarna forse meglio di qualsiasi altra scultura la cifra stilistica della \u00abcurva\u00bb adottata da Niki de Saint-Phalle fin dagli anni Sessanta nelle sue \"Nanas\".\nAll'interno della \u00abgrande madre\u00bb - \u00abspazio tutto a rotondit\u00e0 ondulate senza alcun angolo\u00bb secondo le parole dell'autrice, adibito ad abitazione con la stanza da letto in un seno, la cucina nell'altro e lo spazio centrale arredato come soggiorno studio - sono state collocate il 17 agosto 1996 - attualmente visibili - la figure del \"Giudizio\", delle \"Stelle\" e del \"Carro\", riflesse dalle migliaia di frammenti di specchi veneziani che rivestono le pareti.\nSul dorso dell\"'Imperatrice\", i filamenti della chioma rivestita di specchi blu elettrico che incornicia il volto nero della figura delimitano una terrazza-belvedere tutta anfratti e concavit\u00e0, accessibile da una scalinata modellata sul lato esterno, dai cui si gode l'ampio panorama della campagna circostante e la visione argentea della Luna, scultura \"skinny\" sostenuta dal granchio rosso posta al centro di una radura pi\u00f9 in basso.\nLa \"Temperanza\".\nAncora proseguendo il cammino, sul limitare del pendio di sinistra sorge la cupoletta-cappella di specchi e cemento sovrastata dalla figura della \"Temperanza\", dedicata alla memoria di Jean Tinguely e di Ricardo Menon; l'igloo \u00e8 rivestito all'interno di specchi e formelle ceramiche in forma di fiori, ed \u00e8 incentrato attorno ad un piccolo altare con il bassorilievo coloratissimo di una Madonna nera, che veglia sulle fotografie degli amici scomparsi. Entrare nella cappella significa penetrare in una dimensione in cui si perdono i parametri spaziali conosciuti: pi\u00f9 che in altri luoghi del Giardino (e ancora pi\u00f9 forte deve essere la sensazione all'interno dell'Imperatrice), l'effetto \u00e8 di un avvolgente, spaesante caleidoscopio di colori e di forme curve continuamente riflesse e frantumate, uno spazio magico e sfuggente nel quale sembra tradursi il concetto stesso di infinito.\nNei pressi della cappella, nelle piazzole in mezzo al verde, sono sistemate sculture-sedili a forma di animali, utilizzabili come momenti di sosta, di contemplazione e di meditazione, mentre altre sculture, di soggetto mitico (la Dea dei serpenti o l'Oracolo) o animale (il gatto Ricardo) sono sparse nel boschetto.\nLa \"Morte\", il \"Diavolo\", il \"Matto\", il \"Mondo\".\nRitornando indietro fino alla scultura del \"Sole\", un altro piccolo sentiero sterrato conduce scendendo all'ultimo, selvaggio settore del Giardino, un solitario itinerario composto di tre piccole radure vicine in cui si ergono, isolate, le sculture della \"Morte\", posta su un basamento di specchi e simboleggiata da una ghignante figura dorata in sella ad un cavallo blu che falcia uomini e animali ai suoi piedi; del \"Diavolo\", in agguato sul fondo di una nicchia vegetale, con le ali di pipistrello spiegate, il corpo coloratissimo, il sesso incerto, le due figure umane - femminile e maschile - ai lati; del \"Matto\", filiforme scultura \"skinny\" in cui il giovane vagabondo, nel quale l'artista si identifica, \u00e8 il simbolo del caos, dello spirito e dell'entusiasmo ed infine del \"Mondo\", eseguita insieme a Tinguely che ha creato la macchina ferrosa alla base che fa ruotare ad intervalli regolari, illuminando magicamente con minuscole particelle di luce il verde circostante, la sfera di specchi stretta tra le spire di un serpente e sovrastata da una figura di donna a braccia aperte.\nLa \"Forza\".\nLa scultura della \"Forza\" rappresenta l'undicesimo Arcano dei Tarocchi e mostra una donna che tiene sotto controllo un drago, legato a lei da un filo invisibile. Si tratta di una originale interpretazione di questo Arcano, che, dal Mazzi Visconti-Sforza del 1450, raffigura una donna che apre le fauci ad un leone. L'introduzione della figura del drago mostra anche i debiti iconografici che l'artista ha verso le sculture del Bosco Sacro di Bomarzo, dove \u00e8 presente un drago che ricorda molto quello di Niki de Saint Phalle."}
{"id": "54721", "revid": "394", "url": "https://it.wikipedia.org/wiki?curid=54721", "title": "Cavallo-vapore", "text": ""}
{"id": "54727", "revid": "47767", "url": "https://it.wikipedia.org/wiki?curid=54727", "title": "Marcello (nome)", "text": "Origine e diffusione.\nDeriva dal \"cognomen\" romano \"Marcellus\", tipico della \"gens Claudia\", che era un diminutivo del \"praenomen\" \"Marcus\" (che, probabilmente, \u00e8 un nome teoforico riferito a Marte). \nVenne riportato in voga in epoca rinascimentale, e ad oggi, in Italia, risulta diffuso in tutta la penisola, specie nel Lazio e in Toscana.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "54731", "revid": "287204", "url": "https://it.wikipedia.org/wiki?curid=54731", "title": "ICANN", "text": "LICANN (Internet Corporation for Assigned Names and Numbers) \u00e8 un ente di gestione internazionale (dal 2 ottobre 2016), istituito il 18 settembre 1998 per proseguire i numerosi incarichi di gestione relativi alla rete Internet che in precedenza erano demandati ad altri organismi.\nHa l'incarico di assegnare gli indirizzi IP ed ha inoltre incarico di identificatore di protocollo e di gestione del sistema dei nomi a dominio di primo livello (\"Top-Level Domain\") generico (gTLD), del codice internazionale (ccTLD) e dei sistemi di \"root server\". Tale funzione era precedentemente svolta prevalentemente dall'ente denominato IANA (Internet Assigned Numbers Authority) delegato con mandato governativo degli Stati Uniti d'America.\nStoria.\nPrima della fondazione di ICANN, le funzioni di amministrazione dei registri di identificatori internet (inclusa la distribuzione di domini di alto livello e indirizzi IP) erano effettuate da Jon Postel, un ricercatore dell'istituto di scienze dell'informazione dell'universit\u00e0 del sud California, gi\u00e0 coinvolto nella creazione di ARPANET.\nCon l'espandersi di internet, il dipartimento di Difesa degli Stati Uniti (che finanziava l'istituto californiano e altri enti come lo Stanford Research Institute) inizi\u00f2 un processo per fondare una nuova organizzazione che svolgesse le mansioni che adesso spettano al dipartimento IANA dell'ICANN. Il 30 gennaio 1998, la NTIA (un'agenzia del Dipartimento del Commercio degli Stati Uniti) emise una richiesta di commenti (RFC) per una proposta di miglioramento della gestione tecnica dei nomi e degli indirizzi internet. Il 23 marzo dello stesso anno, il periodo destinato alla raccolta di opinioni si chiuse, contando addirittura pi\u00f9 di 650 commenti.\nNel\" \u201clibro verde\u201d\" (cos\u00ec fu definito il documento che raccoglieva i commenti raccolti nei primi mesi del 1998), numerose erano le proposte per la privatizzazione della gestione dei nomi e degli indirizzi internet. Relativamente ai DNS, molti commenti spingevano per la creazione di una nuova organizzazione no-profit. Da queste specifiche richieste, nascer\u00e0 ICANN.\nIl 30 settembre 1998 ICANN viene fondata in California, sotto contratto con il Dipartimento del Commercio degli Stati Uniti, e un accordo con l'IETF. Essa viene costituita in modo da incorporare IANA (Internet Assigned Numbers Authority) come suo dipartimento. Esther Dyson viene nominata \u201cfounding chairwoman\u201d e Jon Postel fu delineato come primo CTO, prima della sua improvvisa morte.\nPer suo statuto originale, la gestione di ICANN doveva essere delegata a tre organizzazioni di supporto: la \"Address Supporting Organization\", la \"Domain Name Supporting Organization\" e la \"Protocol Supporting Organization\", tutte indipendenti economicamente da ICANN. La Regional Internet Registry (RIR) e la IETF si proposero come enti per la gestione del primo e del terzo compito (rispettivamente \"ASO\" e \"PSO\"), mentre il \"DNSO\" si ridusse ad organi interni allo stesso ICANN.\nNel luglio 2006 il governo degli Stati Uniti ha rinnovato per altri cinque anni il contratto con ICANN sulle funzioni di IANA. A settembre dello stesso anno viene invece attestata, attraverso un documento definitivo, la supervisione da parte del Dipartimento del Commercio degli Stati Uniti su tutte le operazioni che coinvolgono ICANN.\nDescrizione.\nIl contratto per l'ICANN \u00e8 stato assegnato dal Dipartimento per il Commercio degli Stati Uniti. Tuttavia la gestione dei domini da parte di ICANN, ed in particolare l'introduzione di sette nuovi top-level domain generici ha suscitato critiche ed \u00e8 tuttora oggetto di controversie. Delle alternative come OpenNIC sono state implementate.\nIl 14 marzo 2002, in un incontro pubblico ad Accra, in Ghana, l'ICANN ha deciso, tra le altre cose, di ridurre la partecipazione diretta del pubblico nella sua stessa gestione.\nICANN tiene periodicamente dei meeting pubblici per l'espressa necessit\u00e0 di rimanere in contatto con i propri membri. I critici fanno notare che i luoghi dove tali incontri si svolgono sono spesso paesi che hanno un accesso ad Internet proporzionalmente molto pi\u00f9 limitato e sono spesso molto distanti da luoghi che la maggior parte delle persone che utilizzano Internet possono raggiungere, rendendo cos\u00ec di fatto pi\u00f9 difficile la partecipazione pubblica a tali incontri.\nDal 27 marzo 2003 il Presidente / CEO di ICANN \u00e8 Paul Twomey.\nNel settembre e ottobre 2003 ICANN ha svolto attivamente un ruolo di primo piano nel conflitto che ha opposto la comunit\u00e0 Internet a VeriSign ed al suo contestato servizio \"wildcard DNS service\" Site Finder. Dopo una lettera aperta da ICANN che imponeva un ultimatum a VeriSign, l'azienda ha interrotto il servizio il 4 ottobre 2003. In seguito, VeriSign ha citato in giudizio ICANN il 27 febbraio 2004, contestando un eccesso di autorit\u00e0 da parte di ICANN. Argomento del contendere, oltre al \"Site Finder\", anche il controverso \"Waiting List Service\" di VeriSign, servizio che permetterebbe di \"prenotare\" un dominio. La causa \u00e8 stata archiviata nell'agosto 2004.\nNel meeting di ICANN a Roma che si \u00e8 svolto dal 2 al 6 marzo 2004, la Corporation ha convenuto sulla necessit\u00e0 di chiedere un'approvazione al Dipartimento per il Commercio degli Stati Uniti relativamente al servizio \"Waiting List Service\" di Verisign.\nIl 17 maggio 2004 ICANN ha pubblicato il bilancio preventivo per l'anno 2004-05 che comprende i propositi di aumentare la trasparenza e la professionalit\u00e0 delle operazioni svolte, ma anche il raddoppio delle spese programmate, da 8,27 milioni di dollari a 15,83. Tale aumento dovrebbe trovare corrispondenza nell'introduzione di nuovi top-level domain e nell'aumento della tassazione di tutti i registri dei domini (Registrar) e da una \"tassa\" su ciascuna registrazione, rinnovo e trasferimento di dominio, inizialmente di 20 centesimi di dollaro per tutti i domini all'interno di dominio nazionale e di 25 centesimi per tutti gli altri. Il Council of European National Top Level Domain Registries (CENTR), che rappresenta i registri dei domini internet di 39 paesi, ha respinto questa richiesta di aumento, che ammonta al 91%, accusando l'ICANN di mancanza di prudenza finanziaria e rifiutando di supportare la politica di ICANN che viene definita \"irrealistica\".\nIl 7 febbraio 2008 ICANN ha avviato la migrazione verso il protocollo IPv6 aggiungendo il record AAAA a sei dei suoi root server. Essi potranno assegnare sia IPv4 che IPv6, evitando cos\u00ec problemi con domini che ancora non supportano il nuovo protocollo. Questo \u00e8 solo un piccolo, anche se importantissimo, passo verso la migrazione completa, che per\u00f2 \u00e8 ancora lunga; si calcola che sar\u00e0 completa non prima del 2025.\nIl 30 settembre 2009 l'ICANN ha siglato un nuovo contratto che prevede il controllo dell'organo da parte di un gruppo di supervisori internazionali: il \"Government Advisory Committee\" (GAC) che si riunisce ogni tre anni, ed un legame meno stretto con il governo USA.\nIl 23 marzo 2014 durante la 49\u00aa edizione del meeting ICANN \u00e8 stato dato l'avvio alla nuova associazione no profit Secure Domain Foundation che ha come obiettivo la lotta contro il cybercrime."}
{"id": "54733", "revid": "1363832", "url": "https://it.wikipedia.org/wiki?curid=54733", "title": "Joseph Pulitzer", "text": "Nato a Mak\u00f3, in Ungheria, ed immigrato negli Stati Uniti, Pulitzer divenne un famoso giornalista ed editore. A sua memoria e per sua volont\u00e0 \u00e8 stato istituito un premio, il premio Pulitzer, il pi\u00f9 importante nel campo giornalistico, assegnato per la prima volta nel 1917, secondo le volont\u00e0 lasciate dal giornalista deceduto pochi anni prima.\nBiografia.\nPulitzer emigr\u00f2 negli Stati Uniti d'America nel 1864 e combatt\u00e9 durante la Guerra di secessione statunitense. Dopo la fine degli scontri si stabil\u00ec a St. Louis, nel Missouri, e cominci\u00f2 a lavorare per un quotidiano in lingua tedesca, il \"Westliche Post\", nel 1868.\nAlle elezioni parlamentari del Missouri, nel 1869, il Partito Repubblicano lo present\u00f2 come candidato di bandiera in un collegio che i democratici consideravano blindato. Sorprendentemente fu eletto, battendo il favorito candidato democratico. Partecip\u00f2 alla breve avventura del Partito Liberale Repubblicano, ma divenne un riferimento per il Partito Democratico, di cui divenne deputato nel 1885.\nNel 1872, Pulitzer acquist\u00f2 il \"Post\" per 3.000 dollari. Poi, nel 1878, acquist\u00f2 anche il \"St. Louis Dispatch\" per 2.700 dollari, ed un\u00ec i due giornali, che divennero il \"St. Louis Post-Dispatch\", che rimane ancora oggi il principale quotidiano della citt\u00e0.\nGettatosi nel mondo della finanza, nel 1883 Pulitzer acquist\u00f2 anche il \"New York World\" (un giornale che stava andando in perdita di circa 40.000 dollari all'anno) per 346.000 dollari da Jay Gould. Pulitzer spost\u00f2 il suo interesse verso notizie di interesse umano, scandali e sensazionalismi. Pulitzer si era posto come un ponte tra la societ\u00e0 statunitense e gli immigrati che affollavano New York negli ultimi anni del XIX secolo. All'interno del suo giornale inser\u00ec per primo le rubriche, oggi universalmente diffuse, degli annunci commerciali (vendita case, mobili ecc). Gli immigrati vedevano nel giornale di Pulitzer un appiglio al quale aggrapparsi in un paese che non era (ancora) il loro. Nel 1885, lo stesso anno in cui sarebbe stato eletto alla Camera dei rappresentanti (l'equivalente della Camera dei deputati), assunse Richard F. Outcault per disegnare delle illustrazioni basate sulla vita quotidiana nei quartieri pi\u00f9 poveri; la tiratura raggiunse le 600.000 copie - contro le 15.000 di quando aveva acquistato il giornale - facendo del \"New York World\" il primo quotidiano degli Stati Uniti.\nIn quell'anno si rese inoltre protagonista di un'iniziativa di sottoscrizione pubblica (\"crowdfunding\"), rivolta a finanziare il completamento del basamento della Statua della Libert\u00e0, che verr\u00e0 inaugurata l'anno successivo, il 28 ottobre 1886. L'importo complessivo raccolto da questa iniziativa fu di 100.000 dollari.\nNel 1887 inizi\u00f2 a lavorare al \"World\" la giornalista Elizabeth Cochran (diverr\u00e0 famosa con lo pseudonimo Nellie Bly), alla quale Pulitzer affid\u00f2 alcune inchieste diventate poi famose, come quella sui maltrattamenti alle pazienti del manicomio femminile della citt\u00e0, dal titolo \"Ten Days in a Mad-House\". L'inchiesta ebbe vasta eco nell'opinione pubblica e spinse i politici dell'epoca a ordinare maggiori controlli e ad aumentare i finanziamenti ai sanatori. \nNel 1888 Pulitzer ebbe l'idea di realizzare quello che lo scrittore francese Jules Verne aveva immaginato in uno dei suoi libri pi\u00f9 famosi, \"Il giro del mondo in 80 giorni\". Pulitzer punt\u00f2 su Nellie Bly e la sfid\u00f2 a realizzare il viaggio in meno di 80 giorni. Il 14 novembre 1889 la giornalista part\u00ec da Hoboken, nel New Jersey, per il suo viaggio di chilometri. Il 25 gennaio 1890 Nellie arriv\u00f2 a New York, dopo settantadue giorni, un record assoluto (anche se venne migliorato pochi mesi dopo da George Francis Train, che complet\u00f2 il viaggio in sessantadue giorni). Il suo diario \"Around the World in Seventy-two Days\" ebbe un grande successo di pubblico. \nSempre nel 1890, l'editore del quotidiano rivale \"New York Sun\" attacc\u00f2 Pulitzer sul suo giornale, definendolo \"l'ebreo che ha abbandonato la sua religione\" (il padre di Pulitzer era ebreo, la madre era di religione cattolica, mentre sua moglie, Kate Davis, episcopale). La mossa, che aveva lo scopo di allontanare da Pulitzer i lettori di fede ebraica, aggrav\u00f2 la salute dell'editore, gi\u00e0 non in ottime condizioni, e lo costrinse a lasciare la direzione del giornale, di cui mantenne, per\u00f2, il controllo finanziario.\nNel 1895, William Randolph Hearst acquist\u00f2 il \"New York Journal\", avviando una battaglia giornalistica contro il \"World\" di Pulitzer. Questa competizione con Hearst, in particolar modo prima e dopo la Guerra ispano-americana, leg\u00f2 il nome di Pulitzer a un giornalismo caratterizzato da sensazionalismi o speculazioni scandalistiche. Nel 1896, il \"World\" inaugur\u00f2 un supplemento a colori, un'innovazione assoluta per l'epoca.\nIl \"World\" denunci\u00f2 uno scandalo che riguardava un pagamento fraudolento di 40 milioni di dollari dagli Stati Uniti alla \"French Panama Canal Company\" nel 1909, e Pulitzer venne denunciato da Theodore Roosevelt e John Pierpont Morgan. La corte lasci\u00f2 cadere le accuse, decretando un'importante vittoria per la libert\u00e0 di stampa.\nNel 1892 Pulitzer propose al presidente della Columbia University, Seth Low, di istituire una scuola di giornalismo e si offr\u00ec come finanziatore del corso. Sarebbe stata la prima scuola di giornalismo al mondo. L'universit\u00e0 inizialmente rifiut\u00f2 la proposta ed il denaro, ma nel 1902 il nuovo presidente della Columbia, Nicholas Murray Butler, accolse la richiesta. Il progetto venne per\u00f2 realizzato solamente dopo la morte di Pulitzer, che non pot\u00e9 ammirare il proprio sogno realizzato. Nel suo testamento, Pulitzer don\u00f2 2 milioni di dollari all'universit\u00e0, che portarono alla creazione nel 1912 della Scuola di studi avanzati di giornalismo; essa non fu tuttavia la prima scuola di giornalismo al mondo, essendo stata preceduta da quella dell'Universit\u00e0 del Missouri.\nNel 1917 venne assegnato il primo Premio Pulitzer, in ottemperanza alle volont\u00e0 di Pulitzer; la scuola di giornalismo da lui voluta rimane ancora oggi la pi\u00f9 prestigiosa degli Stati Uniti.\nJoseph Pulitzer mor\u00ec mentre si trovava a bordo del suo yacht nel porto di Charleston, Carolina del Sud, nel 1911. \u00c8 sepolto al cimitero di Woodlawn a New York (nel quartiere del Bronx)."}
{"id": "54746", "revid": "1106276", "url": "https://it.wikipedia.org/wiki?curid=54746", "title": "Elvis Presley", "text": "\u00c8 stato uno dei pi\u00f9 celebri cantanti della storia, una vera e propria icona culturale, fonte di ispirazione per molti musicisti e interpreti di rock and roll e rockabilly, tanto da meritarsi l'appellativo di \"il Re del Rock and Roll\" o \"The King\" (\"il Re\"). La sua presenza scenica e la mimica con cui accompagnava le sue esibizioni hanno esercitato notevole influenza sulla cultura statunitense e mondiale. In particolare, i movimenti oscillatori e rotatori del bacino, oltre a destare scandalo, gli procurarono l'appellativo di \"Elvis the Pelvis\" (\"Elvis il bacino\" o \"Elvis l'ancheggiatore\"), anche se egli stesso non amava molto questo soprannome, come pi\u00f9 volte ammise durante le interviste concesse all'inizio della carriera.\nLa sua attivit\u00e0 musicale nell'arco di oltre un ventennio \u00e8 stata poliedrica e multiforme: la sua notevole produzione discografica, la sua intensa attivit\u00e0 concertistica e i suoi molteplici interessi hanno spaziato dal rock and roll (di cui, complice il periodo storico nel quale intraprese la carriera, \u00e8 solitamente considerato tra i principali artefici e l'idolo indiscusso) ai generi rhythm and blues, country and western, gospel, spiritual, traditional, melodico e pop, quest'ultimo inteso nel senso pi\u00f9 ampio del termine.\nIn Italia fu fonte di ispirazione per cantanti quali Adriano Celentano, Little Tony e Bobby Solo, in Francia per Johnny Hallyday e in Inghilterra per Billy Fury. La sua figura, nell'immaginario collettivo, ha oltrepassato nettamente il confine che divide un fenomeno prettamente musicale da uno tipico della cultura pop, assurgendone a icona. Dopo la morte, il fenomeno si \u00e8 ulteriormente intensificato, rendendo Presley un vero e proprio oggetto di culto e venerazione per molti fan.\nEccetto sei concerti tenuti in Canada verso la fine degli anni 1950, non si esib\u00ec mai fuori degli Stati Uniti. Nel corso della sua carriera ha visto le sue canzoni approdare pi\u00f9 volte nella \"Top Chart\" della rivista \"Billboard\", punto di riferimento per le vendite nel mercato discografico statunitense. Sul mercato britannico, Presley piazz\u00f2 ventuno singoli in vetta alle classifiche di vendita, a volte con permanenze di 80 settimane al primo posto. I suoi 45 giri rimasero in classifica per 1277 settimane, mentre i long playing contenenti i brani da lui incisi stazionarono ininterrottamente nella \"Top 10\" dal novembre 1958 al luglio 1964.\nIn ventiquattro anni di carriera ha pubblicato 61 album, vendendo oltre un miliardo di dischi in tutto il mondo e conquistando il record di dischi venduti da un solo cantante.\nBiografia.\nLa nascita e i primi anni di vita.\nElvis Aaron Presley nacque l'8 gennaio 1935 nella citt\u00e0 di Tupelo, nello Stato del Mississippi, sopravvivendo al gemello, Jessie Garon Presley, che mor\u00ec appena nato. Aveva ascendenze scozzesi o tedesche da parte paterna e cherokee ed ebraiche da parte materna. A causa delle critiche condizioni economiche nelle quali la sua famiglia versava, l'infanzia del futuro cantante fu povera e disagiata, ma i suoi genitori cercarono di colmare le carenze che all'epoca lo affliggevano facendolo oggetto di molto affetto.\nIl padre Vernon Presley faceva lavori saltuari; la madre, Gladys Love Presley\u00a0(nata Smith) svolgeva anch'ella lavori precari. La famiglia Presley in quell'epoca abitava in una modesta dimora, situata nelle vicinanze di Tupelo, in prossimit\u00e0 del quartiere abitato dalla comunit\u00e0 afro-americana. Tale abitazione \u00e8 diventata in seguito meta di pellegrinaggio per i suoi fan, come del resto la ben pi\u00f9 famosa \"Graceland\". La bis-bis nonna materna di Elvis, Nancy Burdine, era un'ebrea originaria della Lituania; la madre Gladys si considerava ancora di etnia ebraica, seppur di religione cristiana, e alla sua morte Elvis fece apporre sulla sua pietra tombale una stella di Davide da lui disegnata.\nDi tale periodo della sua vita il cantante in seguito serb\u00f2 sempre un ricordo intenso, tanto che nelle rare interviste che concesse successivamente ne fece spesso menzione, ponendo l'accento sul rapporto affettivo che lo legava ai suoi genitori, e in modo particolare alla madre. I suoi genitori erano assidui frequentatori della Chiesa evangelica delle Assemblee di Dio americane, e proprio durante lo svolgimento di tali riunioni, Elvis cominci\u00f2 a entrare in contatto con il mondo della musica.\nNel 1946, Elvis ricevette in regalo dai genitori una chitarra, tramite la quale impar\u00f2 da solo i primi rudimenti musicali cercando di riprodurre ci\u00f2 che ascoltava dalla radio.\nIl futuro cantante partecip\u00f2 circa tre anni dopo anche a un concorso organizzato per dilettanti, sponsorizzato dalla locale stazione radiofonica, la \"WECO\", e in quel frangente egli si esib\u00ec per la prima volta di fronte a un pubblico di una certa consistenza, durante lo svolgimento della \"Mississippi Alabama Fair and Dairy Show\", una manifestazione fieristica a carattere locale, interpretando, accompagnandosi con la chitarra, un brano che era stato un classico di Red Foley, \"Old Shep\", e nella classifica che venne stilata in seguito riusc\u00ec a classificarsi al secondo posto. Circa una decina di anni dopo, lo stesso brano fu inciso in studio dal cantante e incluso in uno dei suoi primi album di successo, venne pubblicato durante il periodo in cui fu scritturato dalla RCA Records, mentre stava dando la scalata alla notoriet\u00e0 e la sua fama non era pi\u00f9 confinata in un ristretto ambito di carattere locale.\nLa famiglia Presley durante il periodo della sua permanenza a Tupelo dimor\u00f2 in diversi quartieri, prima presso la zona \"Commerce Street\", trasferendosi poi presso \"Mobile Halley\", e infine a \"North Gleen Street\". Tutti luoghi non certo residenziali, ma lontani geograficamente dalla miseria del ghetto abitato dalla gente nera, presso il quale una certa retorica sviluppatasi successivamente attorno alla figura del cantante ha sempre fissato la sua residenza durante il periodo della sua adolescenza.\nDal momento che il padre Vernon Presley non riusciva a trovare un'occupazione stabile a Tupelo, nel settembre 1948 la famiglia Presley decise di trasferirsi a Memphis, nello Stato del Tennessee, con la speranza di migliorare le sue condizioni di vita. La famiglia Presley nel maggio 1949 trov\u00f2 sistemazione in un piccolo nucleo residenziale nelle vicinanze del complesso delle \"Launderdale Courts\", il locale quartiere delle case popolari.\nIl futuro cantante, ormai adolescente, frequentava con mediocre profitto la scuola locale, chiamata \"Humes High School\", ma nella nuova citt\u00e0 continuava a incontrare grosse difficolt\u00e0 a costruirsi delle amicizie stabili e a legare con i suoi coetanei, a causa del suo carattere schivo e introverso. Egli inoltre nel corso di quel periodo mostrava ancora un eccessivo attaccamento verso i suoi genitori, e in modo particolare alla madre, mentre il suo look, reputato atipico e in qualche modo rivoluzionario, non lo rendeva affatto popolare tra i suoi compagni di scuola e i suoi conoscenti.\nMentre all'epoca solitamente gli altri ragazzi sfoggiavano un taglio di capelli corto, ordinato, e ispirato ai dettami di uno stile militare, egli invece prima lasciava che i suoi capelli rossicci raggiungessero una lunghezza notevole, e poi li compattava raccogliendoli in un vistoso ciuffo cementato da dosi abbondanti di brillantina, che abbinava ad altrettanto lunghe e vistose basette. Successivamente, quella particolare acconciatura venne adottata da una miriade di suoi fan, assurgendo al ruolo di simbolo di un'epoca, i \"favolosi anni cinquanta\", almeno quanto lo sono diventati i jukebox, le Cadillac, i Drive-in, e le bottigliette della \"Coca-Cola\", peculiari icone dello stesso periodo storico.\nIl futuro cantante inoltre era solito adottare un abbigliamento particolare, con abiti caratterizzati da uno stile pacchiano e appariscente, contraddistinti da tagli particolari e colori sgargianti, manifestando gi\u00e0 all'epoca una tendenza che consolid\u00f2 nel corso della sua esistenza.\nGirovagando per Beale Street egli ebbe anche l'occasione di assistere a svariate esibizioni di bluesman come B.B. King e Furry Lewis, appassionandosi contemporaneamente al genere di musica da loro proposto. Contrariamente alla maggioranza della popolazione originaria del sud degli Stati Uniti, il cantante dimostr\u00f2 di non avere pregiudizi, frequentando ambienti sia della comunit\u00e0 bianca, sia della comunit\u00e0 nera. Conseguenza di questo suo atteggiamento fu anche il suo approccio disinvolto con le diverse culture musicali, che in seguito fu una delle ragioni che gli consentirono di raggiungere il successo come artista.\nDurante il corso degli anni cinquanta, le stazioni radio statunitensi erano divise in due categorie, quelle che trasmettevano esclusivamente musica \"bianca\", ovvero interpretata da artisti dalla pelle chiara, e quelle che trasmettevano musica \"nera\", interpretata da artisti neri. Il futuro cantante, scevro da pregiudizi razziali, le ascoltava entrambe, finendo in tal modo per assorbire simultaneamente le influenze di artisti musicali sia bianchi sia neri.\nI primi passi nel mondo della musica.\nCon lo scopo di migliorare le sue condizioni economiche e quelle della sua famiglia, egli incominci\u00f2 a cercare un'occupazione stabile, e, dopo qualche tempo, la trov\u00f2 presso la Crown Electric, una ditta che si occupava di impianti elettrici, presso la quale venne assunto come camionista. Un giorno, transitando casualmente per la Union Street, la via dove si affacciava la sede dello studio di una modesta casa discografica, denominata Sun Records, di propriet\u00e0 di Sam Phillips, scopr\u00ec che chiunque, recandosi presso la stessa e sborsando una somma irrisoria (quattro dollari), poteva registrare un disco dimostrativo, che successivamente poteva portarsi a casa, e magari ascoltare con il proprio grammofono tra le mura domestiche.\nElettrizzato da quell'opportunit\u00e0 il 18 luglio del 1953 decise di registrare un disco, con l'intenzione di regalarlo alla madre, che in quel periodo era prossima al compimento degli anni. Il titolo del brano scelto per l'occasione fu quello di una vecchia ballata, il cui titolo era \"My Happiness\". Si present\u00f2 dunque al cospetto di Marion Keisker, la segretaria che lavorava presso lo studio della piccola etichetta discografica, che acconsent\u00ec alle sue richieste, e l'incisione venne effettuata.\nL'avvio della collaborazione con la Sun Records.\nSam Phillips ascolt\u00f2 casualmente il materiale che era stato tratto da quella prima ingenua esibizione, ne intu\u00ec le potenzialit\u00e0 artistiche e convoc\u00f2 immediatamente due turnisti che gi\u00e0 avevano lavorato nel suo studio in passato, il contrabbassista Bill Black e il chitarrista Scotty Moore, con l'intenzione di creare un \"team\" musicale, il cui compito sarebbe stato quello di collaborare con la sua giovane scoperta, perseguendo l'obiettivo di raggiungere dei risultati artisticamente validi. Dalle testimonianze fornite da coloro che si rapportarono con il giovane cantante in quegli anni, si desume che egli, pur non essendo in grado di leggere gli spartiti, possedesse un notevole orecchio musicale, con il quale sopperiva alla sua mancanza di preparazione e alle sue carenze di natura teorica.\nDimostrava poi di possedere una spiccata predilezione per strumenti musicali come la chitarra acustica, dalla quale non si separava mai, utilizzandola per accompagnarsi coreograficamente, sin dallo svolgimento delle sue prime esibizioni, nonch\u00e9 successivamente, per tutto il corso della sua carriera. Con l'evolversi della stessa tale strumento divenne una parte fondamentale e imprescindibile della sua immagine, mentre l'altro strumento per il quale il cantante manifestava una notevole predilezione era il pianoforte, che prese l'abitudine di suonare allo scopo di rilassarsi tra una \"session\" e l'altra cantando qualche brano di musica gospel, abitudine questa che conserv\u00f2 per tutto il corso della sua vita.\nMolte delle chitarre possedute durante lo svolgimento della sua carriera artistica dal cantante, assurte per i suoi fan allo status di reliquia, sono ancora visibili a Graceland, cos\u00ec come lo \u00e8 un pianoforte di foggia particolare, completamente placcato in oro, che rappresenta un tipico esempio di quelle eccentricit\u00e0 di cui egli, a partire da un certo momento della sua vita, am\u00f2 circondarsi.\nL'avvio della carriera artistica.\nSeguendo il consiglio ricevuto da Sam Phillips, il cantante incominci\u00f2 allora a collaborare con i due session man, continuando a provare con loro per ore e ore nuovi brani, o riarrangiando e vivacizzando pezzi gi\u00e0 noti con l'apporto innovativo della sua voce, del suo particolare stile e degli arrangiamenti che il gruppo continuamente provava e riprovava, perfezionando in tal modo la sua tecnica di esecuzione, e concorrendo alla formazione di un gruppo affiatato, e valido artisticamente. Scotty Moore, che qualche tempo dopo sarebbe diventato anche il suo primo manager ufficiale, sfruttando le sue conoscenze si adoper\u00f2 allora allo scopo di promuovere la figura dell'emergente cantante presso i locali circuiti musicali, e successivamente incominci\u00f2 a collaborare con i primi due anche D. J. Fontana, un abile batterista.\nIl gruppo che si era formato venne battezzato con il nome di Blue Moon Boys e i suoi membri parteciparono attivamente alla lavorazione delle pellicole interpretate dal cantante, interpretando il ruolo che rivestivano nella realt\u00e0. Inoltre essi lo accompagnarono anche nel corso delle sue esibizioni negli show prodotti dalla televisione nazionale che ebbero luogo a partire dalla seconda met\u00e0 degli anni cinquanta. Due dei tre membri ufficiali del gruppo ricomparvero anche durante il corso della lavorazione dello show televisivo definito il'68 Elvis Comeback Special, trasmesso dalla televisione nell'anno 1968. Dall'organico del complesso mancava per\u00f2 Bill Black, poich\u00e9 era deceduto prematuramente circa due anni prima, a causa di un tumore maligno al cervello.\nDurante una notte di luglio del 1954, dopo avere provato con loro per ore e ore senza essere riuscito a prodursi in qualcosa che reputasse accettabile o soddisfacente, Elvis vinse la sua proverbiale timidezza e disse, rivolgendosi agli altri astanti: \"\u00abLa conoscete questa?\u00bb\", cominciando contemporaneamente a suonare, caratterizzandolo con il contributo del suo stile e della sua mimica, e vivacizzandolo mediante l'apporto innovativo di un ritmo molto particolare e frenetico, un vecchio pezzo appartenente al genere country, scritto tempo addietro da Arthur Crudup, che qualche anno prima era gi\u00e0 stato portato al successo da altri artisti, intitolato \"That's All Right, Mama\". Sam Phillips allora, folgorato dall'atipicit\u00e0 di quanto stava ascoltando, usc\u00ec dalla sala di regia entusiasta e li ferm\u00f2 dicendo: \"\u00abNo, non la conosco, ma io di questo ne faccio un disco!!!\u00bb\".\nIl cantante fu scritturato ufficialmente da Sam Phillips e da quel momento in poi cominci\u00f2 a collaborare e a incidere dischi sotto l'egida della Sun Records. Egli incise brani come \"That's All Right (Mama)\", \"Blue Moon of Kentucky\", \"Good Rockin' Tonight\", \"Baby Let's Play House\", titoli ora considerati dei classici, che all'epoca contribuirono a catapultare rapidamente il nome del giovane cantante tra quelli che gi\u00e0 da tempo apparivano nelle zone alte delle classifiche inerenti alle stelle della musica del Sud degli Stati Uniti. Lo stile della musica proposta dall'emergente artista appariva alle orecchie degli ascoltatori cos\u00ec diverso e rivoluzionario, tanto che essi spesso telefonavano ai DJ che la proponevano presso le radio locali per cercare di scoprire chi fosse quel \"nero che cantava canzoni country\", oppure chi fosse quel \"bianco che cantava pezzi blues\".\nIl cantante conquist\u00f2 poi un singolare primato, poich\u00e9 era l'unico artista che appariva, raggiungendo in entrambi i casi buoni piazzamenti, sia nelle classifiche attinenti alla musica rhythm and blues, sia nelle classifiche attinenti alla musica country. Il verificarsi di quella situazione gli consent\u00ec di raggiungere una certa notoriet\u00e0, bench\u00e9 essa fosse comunque ancora ristretta in un ambito di carattere prettamente locale. Successivamente egli cominci\u00f2 a esibirsi, ovviamente accompagnato dal suo gruppo, generalmente durante lo svolgimento di qualche manifestazione fieristica di carattere locale, raccogliendo solitamente riscontri positivi.\nCon l'evolversi della situazione si accorse che la sua nuova occupazione era totalmente inconciliabile con il lavoro che svolgeva presso la Crown Elettric, e decise quindi di licenziarsi dalla ditta presso la quale sino ad allora aveva svolto la sua attivit\u00e0 lavorativa. Questo suo gesto sanc\u00ec anche ufficialmente la data di inizio della sua nuova carriera artistica, in quanto, da quel momento in poi, sarebbe anche stata la sua unica fonte di reddito. In quel periodo i mezzi d'informazione locali cominciarono a definirlo con soprannomi come \"The Hillbilly Cat\" o \"The King of Western Bop\".\nIl consolidamento della carriera in ambito locale.\nAlbert Goldman, in alcuni paragrafi della sua biografia, ha posto l'accento sull'imparzialit\u00e0 di quell'enorme apparato propagandistico che aveva sempre gravitato attorno al personaggio. In effetti nell'accezione pi\u00f9 comune, e in modo particolare per i suoi fan pi\u00f9 incalliti, le gesta del cantante sono sempre state ammantate da un'aura leggendaria, che lo ha sovente raffigurato come il detentore di una qualche forma di potere soprannaturale, e in conseguenza di ci\u00f2 capace di raccogliere sempre e comunque consensi totali e incontestabili di fronte a qualsiasi tipo di platea.\nIn realt\u00e0 ci\u00f2 non risponde al vero, poich\u00e9, principalmente agli albori della sua carriera, le contestazioni non solo non mancarono, ma talvolta furono anche di notevole entit\u00e0, e la loro conseguenza principale fu il verificarsi di clamorosi e per il cantante frustranti insuccessi. Il 25 settembre del 1954, forte dei responsi positivi che aveva ottenuto sino ad allora, e che si riflettevano sulla posizione che il suo nome occupava nelle classifiche inerenti alla musica country, il giovane cantante si esib\u00ec in quello che da sempre era considerato il tempio di quel genere musicale, il \"Grand Ole Opry\" di Nashville.\nLa tipologia di pubblico che solitamente frequentava quel tipo di manifestazioni, gli tribut\u00f2 per\u00f2 inaspettatamente un'accoglienza molto fredda, perch\u00e9 l'immagine che il cantante palesava attraverso lo svolgimento delle sue esibizioni era totalmente inconciliabile con la mentalit\u00e0 dello stesso, di natura prettamente puritana e bigotta. Reduce da quel grave e inaspettato insuccesso la settimana seguente il cantante si esib\u00ec durante lo svolgimento della manifestazione che da sempre era considerata agli antipodi della precedente, ossia al Louisiana Hayride, di Shreveport, ove invece gli venne tributata un'accoglienza entusiastica, e dove ottenne una scrittura, tanto che per tutto il corso dell'anno 1955, continu\u00f2 a esibirsi presso la stessa, ottenendo sempre riscontri ampiamente positivi.\nScotty Moore frattanto si defil\u00f2, e il nuovo manager dell'emergente cantante divent\u00f2 Bob Neal che, maggiormente introdotto negli ambienti musicali rispetto al precedente, riusc\u00ec a procurargli una serie di ingaggi presso alcune localit\u00e0. Assieme a quelli che nel frattempo erano stati battezzati i \"Blue Moon Boys\", egli si produsse nel suo primo tour ufficiale, e in circa tre settimane attravers\u00f2 il Sud degli Stati Uniti, dopo essere partito dalla citt\u00e0 di New Orleans, nella Louisiana, essersi esibito in citt\u00e0 dell'Alabama, della Florida, della Georgia, della Virginia, e avere concluso il ciclo di spettacoli nella citt\u00e0 di Chattanooga, nello Stato del Tennessee.\nDurante lo svolgimento di quel tour, il cantante si accorse che il suo stile scatenato e la sua mimica provocatoria, mutuati entrambi a suo tempo dalle esibizioni degli artisti neri alle quali aveva assistito durante la sua adolescenza, e che avevano caratterizzato in modo particolare il suo stile sin dalle sue prime esibizioni, sortiva un effetto nullo, se non controproducente, quando si trovava al cospetto di un pubblico composto da soggetti adulti. Sovente in presenza di spettatori appartenenti a questa tipologia, egli fu fatto oggetto di violente contestazioni, che diedero origine a conseguenti clamorosi e frustranti insuccessi.\nBen diversi per\u00f2 erano gli esiti delle sue esibizioni, allorquando esse avvenivano al cospetto di un pubblico composto da giovani, poich\u00e9 proprio in quei frangenti il cantante si accorse di possedere una notevole dose di carisma sulla platea e, confortato dai positivi riscontri che egli otteneva quando tali circostanze si verificavano, indirizz\u00f2 tutti i suoi sforzi verso quella direzione. Durante lo svolgimento dei suoi spettacoli, in presenza di quel tipo di pubblico la situazione si evolveva rapidamente in modo a lui favorevole, e gli astanti solitamente non tardavano a manifestare in ogni modo possibile la loro approvazione e il loro entusiasmo per le esibizioni a cui stavano assistendo.\nProprio a partire da quel periodo cominciarono a verificarsi, in concomitanza con lo svolgersi delle esibizioni del cantante, notevoli e ripetute manifestazioni di isteria collettiva. Questa fenomenologia si verificava maggiormente se gli spettatori che componevano il pubblico che assisteva alle sue esibizioni era formato da quelli che venivano definiti i \"teenager\" (giovani, adolescenti) e in misura maggiore se essi appartenevano al sesso femminile.\nIn svariate occasioni egli dovette faticare allo scopo di preservare la sua incolumit\u00e0 personale, poich\u00e9 non riusciva a portare a termine le sue esibizioni in modo regolare, dal momento che in molte occasioni ben prima che il suo spettacolo giungesse al termine, veniva assalito da orde di ragazzine urlanti e isteriche, che lo aggredivano allo scopo di strappargli brandelli degli abiti che indossava, con l'intento di potersi appropriare di qualcosa che fosse stato a contatto con la sua persona, o chiedergli un autografo, o ancora prodursi in una qualche forma di approccio di natura sessuale con lui. In altre circostanze, egli fu fatto oggetto di vere e proprie aggressioni fisiche, perpetrate da parte di fidanzati gelosi dell'ascendente che egli esercitava sulle loro predilette, e in molti casi la situazione degener\u00f2.\nQuando si verificavano tali episodi al cantante non rimaneva altra alternativa se non quella di interrompere la sua esibizione e allontanarsi celermente dal palco sul quale si stava esibendo scortato e difeso dalle autorit\u00e0 locali. Tale tipologia di manifestazioni, la cui genuinit\u00e0 e autenticit\u00e0 \u00e8 comprovata in modo inconfutabile da una serie di filmati amatoriali realizzati all'epoca durante lo svolgimento delle sue esibizioni, fin\u00ec per diventare una parte essenziale e imprescindibile di quella particolare aura leggendaria che proprio in quel periodo nacque e successivamente si diffuse rapidamente attorno alla figura dell'emergente personaggio.\nPresso l'immaginario collettivo tale alone di leggenda, oltre ad accompagnare indissolubilmente il cantante sino alla fine dei suoi giorni, nonch\u00e9 anche dopo, posteriormente al suo decesso, in seguito entr\u00f2 anche celermente a fare parte di tutta quella pittoresca iconografia che a partire proprio da allora cominci\u00f2 a svilupparsi e a gravitare attorno all'immagine dell'artista. Un giornalista in quel periodo chiese al cantante delle delucidazioni inerenti all'esagitato dinamismo che sfoggiava durante lo svolgimento dei suoi spettacoli, e a tal proposito egli cos\u00ec si espresse: \"\u00abSi deve dare spettacolo per attirare la gente, altrimenti ognuno se ne starebbe a casa sua, senza uscire per venirmi a vedere...\u00bb\".\nInterpellato in seguito sullo stesso argomento, in un'altra occasione, il cantante cos\u00ec si espresse: \u00ab\"C'\u00e8 chi muove le gambe, chi schiocca le dita e chi si muove da una parte all'altra. Io faccio un po' tutto assieme, direi.\"\u00bb Sempre interrogato sulla medesima questione, in un'altra occasione ancora, Elvis disse: \"\u00abIl ritmo \u00e8 un qualcosa che o si ha o non si ha, ma quando ce l'hai [...] hai tutto!\u00bb\". Sam Phillips invece, pronunci\u00f2 queste parole: \"\u00abAlle radici di questo mito c'\u00e8 ancora oggi tanto mistero. Nessuno pu\u00f2 dire di conoscere veramente bene l'uomo Presley [...] Era complicato, pieno di contraddizioni e anche insicuro in privato, ma sul lavoro era sempre profondamente convinto di ci\u00f2 che faceva, e non si sbagliava mai\u00bb\".\nLe accuse di razzismo.\nQuando Dewey Phillips mand\u00f2 in onda per la prima volta \"That's All Right, Mama\" su Radio Memphis, molti ascoltatori telefonarono alla radio per avere informazioni sul cantante, dando per scontato che fosse nero. Degno di nota il fatto che sin dagli albori della sua carriera, il cantante espresse sempre rispetto per gli afro-americani e disprezzo per le norme tipiche della segregazione razziale.\nIntervistato nel 1956 sulle circostanze nelle quali era nato il suo interesse per il mondo musicale, ricord\u00f2 come nella sua infanzia avesse ascoltato con interesse la musica proposta dal bluesman Arthur Crudup (autore di \"That's All Right (Mama)\"), e come essa lo avesse ispirato a intraprendere la successiva carriera musicale. Il \"The Memphis World\", un giornale afroamericano, rifer\u00ec come il cantante, \"il fenomeno Rock 'n' Roll, avesse infranto le leggi della segregazione razziale a Memphis, frequentando il parco divertimenti locale che era solitamente frequentato dalla gente nera\". Tali dichiarazioni portarono il cantante a essere generalmente ben accolto nella comunit\u00e0 nera durante gli albori della sua celebrit\u00e0.\nViceversa, molti adulti bianchi lo considerarono alla stregua di un depravato, a causa delle movenze delle sue esibizioni, ritenute oscene, che egli proprio dalla gente nera aveva mutuato. Nonostante il parere ampiamente positivo che la gente nera aveva del cantante, intorno alla met\u00e0 del 1957 si diffuse la voce che egli, intervistato da un giornalista, si fosse a un certo punto cos\u00ec espresso: \"\u00abL'unica cosa che i negri possono fare per me, \u00e8 comprare i miei dischi e lustrarmi le scarpe\u00bb\"\nUn giornalista del settimanale americano \"Jet\", Louie Robinson, cerc\u00f2 di indagare sulla veridicit\u00e0 della notizia. Sul set del film \"Il delinquente del rock and roll\", luogo dove il cantante gli concesse un'intervista, Elvis neg\u00f2 categoricamente di avere mai detto una frase del genere e afferm\u00f2 di non essere in alcun modo un razzista. Durante lo svolgimento della sua indagine, il giornalista non raccolse alcuna prova del fatto che la frase fosse stata mai effettivamente pronunciata.\nLa tesi secondo la quale il cantante si fosse pesantemente ispirato alla musica della gente nera per edulcorarla e renderla pi\u00f9 appetibile alle orecchie dei bianchi per ricavarne profitto, trova numerosi proseliti. In particolare il musicista afroamericano Jackie Wilson si \u00e8 preoccupato di smentire questa teoria, affermando: \"\u00abUn sacco di persone hanno accusato Elvis di rubare la musica dei neri, quando in realt\u00e0, quasi ogni artista solista nero ha copiato i suoi modi di fare!\u00bb\". Nella sua carriera, Elvis non disconobbe mai l'enorme debito di carattere musicale che aveva contratto nei confronti dei musicisti neri.\nIl consolidamento della carriera in ambito internazionale.\nIl 22 novembre del 1955 il contratto che legava il cantante a Sam Phillips, che a causa delle modeste dimensioni e dei conseguenti limiti logistici e organizzativi della sua piccola etichetta manifestava sempre maggiori difficolt\u00e0 a gestire la fulminea ascesa della sua giovane scoperta, venne ceduto da quest'ultimo al colosso discografico della Radio Corporation of America, per l'allora cifra record di circa 35 000 dollari. Paradossalmente Sam Phillips in precedenza, qualche mese prima di scritturare il cantante aveva affermato: \"\u00abSe trovassi un bianco che canta con l'anima di un nero diventerei miliardario\u00bb\"\nCuriosamente, il primo singolo che il cantante incise sotto l'egida della RCA non venne tratto da un brano di genere Rock and roll, ma da una canzone di netta ispirazione blues, dal titolo \"Heartbreak Hotel\" (\"L'Hotel dei cuori spezzati\"), che ottenne un ottimo riscontro di carattere commerciale a livello internazionale e che contribu\u00ec al consolidamento della notoriet\u00e0 del cantante in un ambito geograficamente molto pi\u00f9 esteso rispetto a quello precedente. Coloro i quali all'epoca collaborarono con lui durante le sedute di registrazione ricordano ancora il peculiare comportamento posto in atto dal cantante in sala di incisione, poich\u00e9 egli tendeva a eseguire i brani che stava incidendo in studio con lo stesso esagitato dinamismo di cui faceva largo sfoggio durante le sue esibizioni dal vivo.\nQuesto suo modo di operare causava l'insorgere di non pochi problemi di natura organizzativa poich\u00e9 i suoi collaboratori, allo scopo di cercare di raggiungere un risultato finale tecnicamente accettabile, erano di fatto costretti a inseguirlo fisicamente in giro per lo studio, mentre egli incideva i nastri che erano l'oggetto di quella seduta. Nessuno di loro per\u00f2 mise mai in discussione la professionalit\u00e0 del cantante, tanto che in seguito intervistato sull'argomento cos\u00ec si espresse al riguardo Steve Sholes, che all'epoca dello stesso divent\u00f2 il nuovo produttore: \"\u00abElvis era capace di incidere un'ottantina di tracce della stessa canzone, e senza neanche riascoltarle, decidere con sicurezza qual era la migliore, quella da utilizzare per incidere il disco da commercializzare...\u00bb\".\nSempre in quell'epoca, cominci\u00f2 a collaborare stabilmente con il cantante e il suo complesso un gruppo vocale composto da quattro validi coristi, denominato The Jordanaires. Tale quartetto, supportato dalle sue particolari doti vocali, gi\u00e0 godeva all'epoca di una buona reputazione in qualit\u00e0 di esecutore di brani spiritual, gospel, e folk. Furono proprio i suoi membri a divenire successivamente anche il gruppo autore, oltre che esecutore di quegli accompagnamenti corali che costituirono una delle parti fondamentali della struttura musicale dei brani dai quali vennero tratti i singoli incisi dal cantante durante il corso del successivo decennio. Tali accompagnamenti corali, amalgamandosi perfettamente con la voce del cantante, contribuirono a contraddistinguere vocalmente in un modo particolare tali singoli, tanto che gli operatori del settore discografico definivano la loro impronta musicale con l'appellativo di \"Presley Sound\".\nI Jordanaires parteciparono sia agli show televisivi ai quali il cantante presenzi\u00f2, sia alla lavorazione di alcune pellicole cinematografiche di cui egli era protagonista, interpretando il ruolo che rivestivano nella realt\u00e0, e dopo il decesso dello stesso incisero vari album contenenti cover di brani che ai tempi avevano rappresentato i suoi pi\u00f9 grandi successi discografici. Sempre nella loro veste di coristi hanno inoltre partecipato spesso alle manifestazioni commemorative che lo riguardano organizzate in ogni parte del mondo, e collaborato anche con i migliori \"Elvis impersonator\".\nLa nascita del sodalizio artistico con il colonnello Tom Parker.\nSempre in quel periodo il cantante fece anche la conoscenza del colonnello Tom Parker, che dopo qualche tempo divent\u00f2 il suo nuovo manager ufficiale, sostituendo Bob Neal. Quando ci\u00f2 accadde nacque anche un ferreo sodalizio artistico, che per circa vent'anni leg\u00f2 indissolubilmente il manager con il suo assistito, e il cui termine fu sancito giocoforza soltanto dal decesso di quest'ultimo. Il colonnello Tom Parker, che era un personaggio scaltro e smaliziato, intu\u00ec il valore delle potenzialit\u00e0 artistiche del suo assistito e si attiv\u00f2 allo scopo di farlo esibire negli show organizzati dalla televisione nazionale, rendendo cos\u00ec possibile il suo ingresso simultaneo in tutte le case statunitensi.\nIl rapporto che nel corso di tutta la sua carriera leg\u00f2 il cantante e il suo manager, molto proficuo a livello economico per entrambi, fin\u00ec per diventare un argomento di accesa discussione presso i suoi fan pi\u00f9 devoti. In merito la vulgata pi\u00f9 diffusa \u00e8 quella che definisce il colonnello Tom Parker come un individuo dal passato equivoco, venale, astuto e cinico, nonch\u00e9 gran giocatore d'azzardo, mentre il suo protetto come un soggetto docile e remissivo, animato da buoni sentimenti, e propenso a eseguire le direttive che il suo manager gli impartiva senza discutere, perlomeno la maggior parte delle volte.\nSolitamente per i fan del cantante, se da un lato il colonnello - grazie alle sue indubbie capacit\u00e0 manageriali - fu dunque l'artefice delle sue enormi fortune commerciali, dall'altro - a causa del suo temperamento cinico - fu anche il principale responsabile del suo successivo declino. Il colonnello, nel corso di una delle rare interviste che concesse, cos\u00ec si espresse a proposito del suo assistito: \"\u00abQuando conobbi Elvis, possedeva milioni di dollari di talento [...] ora possiede solamente milioni di dollari!\u00bb\"\nPeculiare poi l'esosit\u00e0 delle richieste di carattere economico che egli avanzava, ogniqualvolta qualcuno gli proponeva offerte in denaro allo scopo di ingaggiare il suo assistito, tanto che dopo avere ricevuto da un potenziale cliente un'offerta di 50 000 dollari per contrattualizzare il cantante, cos\u00ec si espresse: \"\u00abPer me va bene [...] ma per il ragazzo quanto offrite?\u00bb\". Coloro i quali all'epoca informarono il colonnello Parker dell'avvenuto decesso del cantante, rimasero decisamente allibiti dall'indifferenza e dallo scarso coinvolgimento emotivo che egli manifest\u00f2 in quel frangente, poich\u00e9 egli reag\u00ec alla notizia freddamente, come se si fosse palesato improvvisamente un problema imprevisto da risolvere e nulla pi\u00f9.\nLe esibizioni negli show televisivi.\nIl 10 aprile del 1955 il cantante raggiunse New York allo scopo di effettuare un provino per potere partecipare al programma \"Talent Scouts\", condotto dal critico Arthur Godfrey, ma ricevette da quest'ultimo una decisa risposta negativa. Il 28 gennaio dell'anno seguente apparve per la prima volta in uno show trasmesso dalla televisione nazionale, lo \"Stage Show\" dei fratelli Dorsey, riscuotendo un buon successo. Il 3 aprile del 1956 prese parte a uno degli spettacoli pi\u00f9 seguiti all'epoca dal pubblico televisivo, il \"Milton Berle Show\", e in quell'occasione pi\u00f9 di quaranta milioni di spettatori assistettero quindi contemporaneamente alle sue esibizioni. Il 12 gennaio del 1957 partecip\u00f2 all\"Ed Sullivan show\", riscuotendo un successo clamoroso, ma la sua esibizione venne parzialmente censurata poich\u00e9 egli venne ripreso dalla cintola in su, onde evitare di inquadrare i suoi famosi e sconvenienti \"movimenti pelvici\".\nLe persecuzioni attuate dalle associazioni religiose.\nI benpensanti, che rappresentavano una parte consistente dell'opinione pubblica, si scandalizzarono sia a causa del ritmo assatanato della musica proposta dal cantante, sia per le movenze selvagge nelle quali egli si produceva durante le sue esibizioni, che erano classificate come \"oscene\". Proprio a partire da quel periodo Elvis, giudicato alla stregua di un pericoloso \"depravato\" dalle numerose e attivissime associazioni di carattere religioso che da sempre svolgevano la loro attivit\u00e0 negli Stati Uniti, cominci\u00f2 a essere duramente perseguitato dalle stesse, che lo fecero oggetto di una dura e violenta campagna denigratoria la quale diede luogo a risvolti talvolta comici e grotteschi. Invasati predicatori si produssero in ogni dove in accaniti sermoni, il cui argomento principale era ovviamente rappresentato dalla tipologia di musica che il cantante proponeva e dagli atteggiamenti nei quali si produceva durante le sue esibizioni.\nSostanzialmente tali associazioni ritenevano il cantante un pericolosissimo veicolo di perdizione per la giovent\u00f9 dell'epoca e agivano di conseguenza, scagliandosi in ogni modo contro quello che esse ritenevano un pericolo terribile per la stessa, tanto che esse giunsero all'organizzazione di vere e proprie manifestazioni pubbliche, durante lo svolgimento delle quali i dischi incisi dal cantante, in quanto contenitori di musica \"demoniaca\" venivano distrutti fisicamente, fracassandoli o incendiandoli. Interpellato a proposito delle accanite persecuzioni di cui veniva fatto oggetto dalle suddette associazioni, il cantante all'epoca cos\u00ec si espresse: \"\u00abIo non penso di essere male per la gente. Se avessi pensato di essere un male per la gente, sarei tornato alla guida di un camion...\u00bb\".\nI successi discografici del periodo.\nDurante lo svolgimento del periodo in questione, dal punto di vista dei successi discografici, i risultati furono sempre molto positivi, e i singoli che all'epoca vennero tratti riversando su vinile brani come \"Heartbreak Hotel\" (5 milioni di copie), \"(Let Me Be Your) Teddy Bear\" (4 milioni di copie), \"Don't Be Cruel\" (6 milioni di copie), \"Jailhouse Rock\" (che come singolo per ora ha venduto pi\u00f9 di 9 milioni di copie), \"Hound Dog\" (13 milioni di copie), \"Love Me Tender\" (5 milioni di copie), \"All Shook Up\" (7 milioni di copie) detengono record di vendita assolutamente significativi e talvolta imbattuti. Particolare menzione meritano poi i parolieri e compositori Jerry Leiber e Mike Stoller, che in quel periodo furono gli autori di molti brani che sembravano strutturati ad arte allo scopo di esaltare le doti vocali del cantante, e che tanto contribuirono a consolidare il suo successo.\nL'acquisto di una nuova dimora.\nNei primi mesi del 1957, investendo gli ingenti proventi derivanti dal felice svolgimento della sua carriera artistica, il cantante acquist\u00f2 una sontuosa dimora, che reputava pi\u00f9 confacente al suo nuovo ruolo di star cinematografica, Graceland, situata a Memphis, nello Stato del Tennessee. Successivamente egli adatt\u00f2 la nuova abitazione alle sue particolari esigenze e ai suoi gusti stravaganti, facendola oggetto di un radicale rifacimento, consistente nell'effettuazione di una lunga serie di modifiche alla sua struttura originaria, e ne arred\u00f2 gli interni seguendo i dettami di uno stile decisamente pacchiano e kitsch. Ultimati nel giro di qualche mese i lavori di ristrutturazione, il cantante si trasfer\u00ec presso la sua nuova residenza in compagnia di tutto il suo numeroso seguito, composto da collaboratori, amici e dai membri del suo nucleo famigliare. Ormai da tempo la sua dimora \u00e8 diventata una specie di mausoleo, meta di continuo pellegrinaggio per i suoi fan, ed \u00e8 considerata dagli americani una specie di monumento nazionale.\nLa vita sentimentale negli anni cinquanta.\nNel corso della seconda met\u00e0 degli anni cinquanta il gossip dell'epoca attribu\u00ec al cantante una lunga serie di relazioni sentimentali, pi\u00f9 o meno ufficiali, fra le quali si possono ricordare quelle che egli avrebbe intrattenuto con Dixie Locke, Barbara Hearn, Dorothy Harmony, Tempest Storm, June Juanico, e Natalie Wood, quest'ultima attrice gi\u00e0 famosa all'epoca per avere interpretato un ruolo di una certa importanza nel celebre film \"Giovent\u00f9 bruciata\". Nello stesso periodo termin\u00f2 anche il suo rapporto con Anita Wood, un'attraente cantante che godeva di una discreta fama, con la quale egli aveva da tempo instaurato una relazione. Successivamente, nell'agosto del 1959 conobbe quella che circa una decina di anni dopo sarebbe diventata sua moglie, e cio\u00e8 Priscilla Beaulieu, la figlia di un colonnello statunitense, anche lui di stanza in territorio tedesco.\nIl \"Million Dollar Quartet\".\nDurante tutto il corso della sua carriera il cantante non collabor\u00f2 mai collegialmente con altri artisti, salvo in una circostanza, peraltro del tutto accidentale e fortuita, allorquando il 4 dicembre del 1957, durante lo svolgimento di una seduta di registrazione presso gli studi della Sun Records, alla quale partecipavano Carl Perkins come cantante e Jerry Lee Lewis come suo pianista, egli si trov\u00f2 a passare casualmente da quelle parti, in compagnia di Johnny Cash. Durante una pausa della seduta che si stava effettuando il cantante si sedette al piano, cominciando a suonarlo, e interpretando scherzosamente nel contempo alcuni brani di tipologia gospel, un genere musicale per il quale egli manifest\u00f2 per tutto il corso della sua esistenza una vera e propria forma di venerazione.\nIn seguito egli cominci\u00f2 a intrattenere gli altri astanti, dialogando e scherzando affabilmente con loro, ed essi, imbeccati e sollecitati in tal modo, di l\u00ec a poco si unirono a lui, producendosi nella successiva interpretazione di una svariata serie di brani, appartenenti a generi musicali diversi, rivisitandoli e interpretandoli con un piglio molto informale. Il tutto accadde alla presenza di Sam Phillips che, intuendo la particolarit\u00e0 dell'evento, decise di registrare quell'atipica esibizione del quartetto che si era formato casualmente qualche istante prima, e dalla registrazione della stessa furono ricavati circa settanta minuti di materiale, che venne utilizzato in seguito per incidere un album, pubblicato successivamente al decesso del cantante. Phillips all'epoca defin\u00ec i quattro, tutti artisti che gi\u00e0 da tempo si erano ricavati un notevole spazio nell'ambito musicale del periodo, \"The Million Dollar Quartet\" (\"Un quartetto da un milione di dollari)\". Le incisioni che vennero ricavate all'epoca di quella involontaria esibizione rappresentano l'unica testimonianza tangibile di una qualche forma di collaborazione attuata dal cantante con altri artisti del suo tempo.\nI collaboratori del cantante negli anni cinquanta.\nIl cantante nel corso degli anni cinquanta, oltre che dell'essenziale collaborazione di quelli che possono essere considerati i membri \"storici\" della sua band, e dei suoi coristi ufficiali, si avvalse del fondamentale contributo di un notevole numero di musicisti, fra i quali si possono ricordare i pianisti Marvin Hughes, Frederick Earl \"Shorty\" Long, Floyd Cramer, Dudley Brooks, i chitarristi Vito Mumolo, Chet Atkins, Luther \"Red\" Roundtree, Tiny Timbrell, i trombettisti Teddy Buckner e Warren Smith, il sassofonista Justin Gordon, i batteristi Johnny Bernero e Richard Connell, il clarinettista Mahlon Klark, il polistrumentista Ray Siegel, i coristi gospel Ben Speer e Brook Speer, il Ken Darby Trio (Rad Robinson, Jon Dodson e Charles Prescott), il bassista Myer Rubin, i trombonisti Elmer Schneider e Warren Smith, gli armonicisti Dominic Frontiere e Carl Fortina.\nQuesti musicisti, che gi\u00e0 da tempo si erano costruiti un'ottima reputazione nell'ambito musicale dell'epoca, collaborarono con il cantante sia durante la lavorazione dei brani dai quali furono tratti i singoli e gli album pubblicati nel corso del decennio, sia durante la lavorazione delle colonne sonore delle pellicole alle quali egli partecip\u00f2 nello stesso periodo.\nLa produzione discografica degli anni cinquanta.\nIl cantante intraprese ufficialmente la sua carriera artistica incidendo, nel 1954, il primo singolo sotto l'egida della Sun Records. Tale singolo recava inciso sul lato A il brano \"That's All Right, Mama\", e sul lato B il brano \"Blue Moon of Kentucky\". Il secondo singolo inciso dal cantante, sempre nel corso del 1954, fu quello contenente nel lato A il brano \"Good Rockin' Tonight\", e nel lato B il brano \"I Don't Care If the Sun Don't Shine\".\nSuccessivamente, nel corso del 1955, il cantante incise il singolo contenente sul lato A il brano \"Milkcow Blues Boogie\", e sul lato B il brano \"You're a Heartbreaker\". Il secondo singolo che nel corso dello stesso anno egli incise, fu quello contenente nel lato A il brano \"Baby Let's Play House\", e nel lato B il brano \"I'm Left, You're Right, She's Gone\". Il terzo singolo inciso dal cantante nel corso di quell'anno, che fu anche l'ultimo disco caratterizzato dall'essere inciso sotto l'egida della Sun Records, fu quello contenente nel lato A il brano \"Mystery Train\", e nel lato B il brano \"I Forgot to Remember to Forget\". I singoli in questione furono commercializzati sia nella versione edita nel formato a \"78 giri\", sia in quella edita nel formato a \"45 giri\". Allorquando il cantante venne contrattualizzato dalla RCA, cominci\u00f2 a incidere album editi nel formato a \"33 giri\", il primo dei quali, caratterizzato dall'autobiografico titolo \"Elvis Presley\", conteneva sia brani interpretati quando era ancora scritturato dalla Sun, sia brani interpretati dopo la sua successiva scrittura da parte della RCA.\nCirca vent'anni dopo, nel corso dell'anno 1977, il gruppo britannico dei Clash si ispir\u00f2 palesemente alla grafica che ne caratterizzava la copertina, allorquando essi pubblicarono il loro album intitolato \"London Calling\". Successivamente il cantante incise un secondo album, caratterizzato dall'altrettanto autobiografico titolo \"Elvis\", contenente solamente brani incisi dopo l'avvenuto cambio di casa discografica. Entrambi gli album in questione vennero pubblicati nel corso dell'anno 1956, e ottennero un ottimo riscontro di natura commerciale, contribuendo in tal modo a consolidare la fama e la notoriet\u00e0 del loro interprete a livello internazionale, e sono solitamente considerati dai critici e dai fan del cantante album fondamentali.\nCome la maggior parte degli artisti americani che avevano in precedenza raggiunto il successo, nel corso dell'anno successivo, il 1957, il cantante incise poi un album contenente una raccolta di canzoni tradizionali di carattere natalizio, intitolato \"Elvis' Christmas Album\", reinterpretate con l'apporto del suo stile, che riscosse anch'essa un ottimo risultato a livello di successo di vendite. Concomitante con l'avvio della carriera cinematografica del cantante, cominci\u00f2 la pubblicazione delle colonne sonore tratte da alcuni dei film che egli interpret\u00f2 nel corso del biennio compreso tra l'anno 1956 e l'anno 1958. Vennero in effetti commercializzati solamente i dischi contenenti le colonne sonore di due delle quattro pellicole alla lavorazione delle quali egli partecip\u00f2 nel corso di quel periodo, vale a dire quelle attinenti al secondo e al quarto film da lui girati, rispettivamente \"Amami teneramente\" (\"Loving You\") e \"La via del male\" (\"King Creole\", 1958).\nAll'epoca gli album redatti riversando sul vinile le colonne sonore dei film in questione concretizzarono piazzamenti e permanenze nelle varie classifiche anche migliori di quelli raggiunti dagli album incisi in studio. I brani costituenti la colonna sonora del primo e del terzo film girati dal cantante, rispettivamente \"Fratelli rivali\" (\"Love me tender\") e \"Il delinquente del rock and roll\" (\"Jailhouse Rock\"), vennero commercializzati inizialmente solo sotto forma di singoli, e solo successivamente le colonne sonore di tali pellicole vennero incluse integralmente nei numerosi album di carattere antologico pubblicati in seguito. Durante il periodo che il cantante dedic\u00f2 allo svolgimento del servizio militare, giocoforza l'attivit\u00e0 concernente la registrazione di nuovi brani e la conseguente produzione discografica sub\u00ec un arresto.\nAnche allo scopo di mantenere vivo l'interesse e l'attenzione del pubblico verso il suo assistito, il suo manager, di comune accordo con la casa discografica, si attiv\u00f2 allo scopo di fare pubblicare una serie di album di carattere antologico, contenenti in massima parte raccolte di brani incisi in precedenza dal cantante, che vennero immessi sul mercato discografico nel biennio compreso tra l'anno 1958 e l'anno 1959. Tali album, che raggiunsero come la maggior parte della produzione discografica del cantante nel corso di quel periodo ottimi risultati a livello commerciale furono nell'ordine gli album dal titolo \"Elvis' Golden Records\", pubblicato nel corso dell'anno 1958, e i tre album successivi, pubblicati nel corso dell'anno 1959, dai rispettivi titoli \"For LP Fans Only\", \"A Date with Elvis\", e \"50,000,000 Elvis Fans Can't Be Wrong - Elvis Gold records vol. 2\".\nI singoli pubblicati nel corso dello stesso periodo che ottennero maggior successo di vendite furono quelli contenenti brani come \"Heartbreak Hotel\" e \"I Was the One\", \"I Want You, I Need You, I Love You\" e \"My Baby Left Me\", \"Don't Be Cruel\" e \"Hound Dog\", \"Love Me Tender\" e \"Any Way You Want Me\", \"All Shook Up\" e \"That's When Your Heartaches Begin\", \"(Let Me Be Your) Teddy Bear\" e \"Loving You\", \"Jailhouse Rock\" e \"Treat Me Nice\". Sempre nel corso dello stesso periodo vennero poi pubblicati, in modo particolare dalla RCA inglese, un considerevole numero di extended play, vale a dire dei dischi caratterizzati dall'avere le stesse dimensioni esteriori di un singolo edito nel formato a 45 giri, ma editi nel formato a 33 giri, e solitamente contenenti quattro brani incisi dal cantante, anzich\u00e9 due.\nCome si \u00e8 visto, durante lo svolgimento del servizio militare, il cantante sospese giocoforza la sua attivit\u00e0 canora, e disert\u00f2 le sale di incisione ufficiali. Tuttavia egli nello stesso lasso di tempo si produsse anche in una serie di incisioni amatoriali, riversando su nastro magnetico delle sue personali interpretazioni di brani gi\u00e0 portati al successo da altri artisti dell'epoca. Solitamente egli interpretava tali brani accompagnandosi con il pianoforte, e personalizzandoli con l'apporto del suo stile. Tali interpretazioni, di cui permangono tracce fonografiche di mediocre o pessima qualit\u00e0, sono state successivamente riversate su vinile, allo scopo di commercializzare dei bootleg, contenenti appunto tali incisioni. Fra di essi spicca quello contenente una particolare versione fornita dal cantante di un brano portato qualche anno prima al successo da un celebre gruppo doo-wop americano, The Penguins, dal titolo \"Heart Angel\".\nL'avvio della carriera cinematografica.\nConvinto anche delle potenzialit\u00e0 di attore del suo assistito, il colonnello Parker si attiv\u00f2, sfruttando tutte le sue conoscenze, allo scopo di inserire il cantante nei vari circuiti cinematografici. Egli sollecit\u00f2 l'esecuzione di una serie di provini, che vennero effettuati presso gli studi della Paramount Pictures, e diedero tutti un esito complessivamente soddisfacente, tanto che il famoso produttore Hal B. Wallis firm\u00f2 con il cantante un contratto di esclusiva per poterlo avere fra i protagonisti dei suoi film. Il contratto con la casa cinematografica Paramount Pictures vincolava il cantante per un periodo di sette anni, ed egli cominci\u00f2 a lavorare stabilmente per la stessa in qualit\u00e0 di attore protagonista.\nNel biennio compreso fra il 1956 e il 1958 egli prese parte alla lavorazione di quattro pellicole, diretto da registi come Robert Wise e Michael Curtiz, e sino alla data della sua partenza per lo svolgimento del servizio militare, che lo costrinse a interrompere la sua carriera cinematografica, gir\u00f2 nell'ordine i seguenti film: \"Love Me Tender\" (\"Fratelli rivali\", 1956), \"Loving You\" (\"Amami teneramente\", 1957), \"Il delinquente del rock and roll\" (\"Jailhouse Rock\", 1957, solitamente considerato dai suoi fan il suo film pi\u00f9 riuscito) e \"La via del male\" (\"King Creole\", 1958).\nPochi critici cinematografici all'epoca plaudirono alle doti del cantante che era diventato un novello attore, mentre la maggioranza di essi accolse le pellicole sopra elencate freddamente e non lesin\u00f2 aspri rimproveri all'interprete principale, reo secondo gli stessi di possedere pessime qualit\u00e0 recitative. Dopo l'esordio del film \"Love Me Tender\", la rivista cinematografica \"Reporter\" cos\u00ec si espresse nei confronti dello stesso: \"Costui \u00e8 un ragazzino osceno, ed \u00e8 solo capace di ondeggiare vacillando tra un grido e un gemito\". Tuttavia le pellicole in questione ottennero un riscontro di carattere commerciale ampiamente positivo, contribuendo a consolidare a livello internazionale la fama del cantante, e sono considerate dai suoi fan un oggetto di culto, in quanto legate al suo \"periodo aureo\", quando negli anni cinquanta egli fece il suo esordio sulle scene come rocker.\nIl cantante era fotogenico e dotato di presenza scenica, ma il colorito della sua carnagione, tendente al pallido, e i suoi capelli rossastri mal si conciliavano con le esigenze del \"technicolor\", sicch\u00e9 i visagisti hollywoodiani, allo scopo di porre rimedio a tale lacuna, intervennero decisamente sul suo look, rivoluzionandolo completamente. A partire dalla lavorazione della seconda pellicola che interpret\u00f2, egli cominci\u00f2 a tingersi i capelli di nero corvino, cominciando nel contempo a sfoggiare occhi bistrati e un colorito terreo, dovuto ai pesanti make-up ai quali si sottoponeva, e mantenne tali consuetudini per il resto dei suoi giorni, interrompendole solamente, per cause di forza maggiore, durante lo svolgimento del servizio militare. Degno di nota il fatto che all'epoca il cantante, interpellato dai giornalisti a proposito delle motivazioni che lo avevano spinto a intraprendere la nuova carriera di attore cinematografico, cos\u00ec si espresse: \"\u00abSi sa che i cantanti vanno e vengono, ma se sei un bravo attore, allora puoi durare a lungo...\u00bb\".\nIl servizio militare.\nIl 20 dicembre 1957, mentre stava partecipando alla lavorazione del film \"La via del male\" (\"King Creole\"), il cantante venne chiamato allo svolgimento del servizio militare: ci\u00f2 ovviamente sconvolse i piani e i progetti a breve scadenza che il colonnello Parker stava elaborando per la sua carriera e conseguentemente egli cerc\u00f2 di ottenere un rinvio della partenza. Il tentativo ebbe successo ed Elvis ottenne allora una particolare dispensa dai comandi militari che gli consent\u00ec di posticipare la data della chiamata alle armi. In tal modo riusc\u00ec a portare a termine la lavorazione della pellicola; il 24 marzo 1958 dovette comunque presentarsi presso il locale distretto militare per la visita di leva. Il colonnello colse l'occasione per trasformare l'avvenimento in un evento mediatico, e ogni singola fase della visita di leva del cantante, del suo successivo arruolamento nell'esercito statunitense, che avvenne nel distaccamento militare di Fort Chaffee, nell'Arkansas, della sua assegnazione alla \"Scuola di addestramento carristi\" nel Texas, e del suo successivo arrivo a Brema, in Germania, il 1\u00ba ottobre 1958, venne ripresa, documentata e data in pasto ai mezzi d'informazione.\nIl cantante venne arruolato tra le file dei militari statunitensi di stanza a Friedberg, nelle truppe di occupazione che stazionarono nel territorio tedesco per pi\u00f9 di un ventennio dopo la fine della seconda guerra mondiale, come carrista, e accett\u00f2 con umilt\u00e0 il cambiamento del suo stile di vita, rifiutando i benefici derivanti dal suo status di celebrit\u00e0.\nSempre a causa del servizio militare il cantante dovette rimanere lontano dalle scene per due anni; durante quel periodo, ponendo in atto un'accorta politica commerciale il colonnello Parker riusc\u00ec a mantenere inalterato l'interesse che il pubblico nutriva per il suo assistito, creando nel contempo un'atmosfera di attesa per il suo futuro rientro in patria.. Il cantante apprese poi del decesso dell'adorata madre, Gladys, che gi\u00e0 da tempo manifestava gravi problemi di salute, avvenuta il 14 agosto del 1958, all'et\u00e0 di soli 46 anni, a causa di una grave epatite, e l'avvenimento contribu\u00ec a gettarlo in un grave stato di prostrazione.,\nDurante il periodo della permanenza in Germania Ovest, il cantante si appassion\u00f2 alle arti marziali e in modo particolare al karate, tanto che con il tempo si perfezion\u00f2 in quest'arte. In quel periodo Elvis prese l'abitudine di assumere farmaci stimolanti, quali la benzedrina, e ci\u00f2 sanc\u00ec il nascere di un'abitudine che con il passare del tempo si radic\u00f2 in lui in misura sempre maggiore, diventando successivamente una grave forma di dipendenza. Durante un'intervista che concesse posteriormente al suo congedo, il cantante cos\u00ec si espresse: \u00abI due anni sotto le armi mi hanno fatto riflettere. La noia \u00e8 una grande madre di virt\u00f9\u00bb.\nGli anni sessanta.\nIl ritorno.\nAl suo rientro negli Stati Uniti, il cantante fu assalito dai giornalisti e, nonostante da un lato palesasse atteggiamenti da divo, dall'altro egli concesse una serie di interviste, producendosi in quei frangenti in atteggiamenti docili e remissivi, con l'intento di fornire loro l'immagine di un individuo modesto, responsabile e assennato, che non si era montato la testa a causa della fama raggiunta. All'inizio degli anni sessanta nella musica i tempi stavano cambiando poich\u00e9 le nuove rock band avevano ormai invaso il mercato e i teenager, che sin dagli albori della carriera di Elvis avevano sempre rappresentato la sua fetta di sostenitori pi\u00f9 accaniti, cominciarono a dirottare il loro interesse verso i nuovi idoli musicali del momento come i Beatles, i Beach Boys e i Rolling Stones: questo stato di cose fin\u00ec inevitabilmente per esercitare delle influenze anche sull'evolversi della sua carriera.\nDopo il ritorno dal servizio militare, avvenuto nel 1960, il cantante dimostr\u00f2 alle persone che gli gravitavano intorno di essere cambiato a livello caratteriale: il primo effetto di questa metamorfosi fu la sua tendenza a mostrarsi sempre pi\u00f9 diffidente nei rapporti con la gente e la conseguenza di questo suo atteggiamento fu il formarsi attorno alla sua persona di una barriera impenetrabile, composta da una folta schiera di parenti, amici, guardie del corpo e di opportunisti \"yes men\".\nLa Memphis Mafia.\nCon il passare del tempo la ristretta cerchia di persone con la quale il cantante am\u00f2 circondarsi costantemente fino alla fine dei suoi giorni cominci\u00f2 a essere identificata con l'appellativo di \"Memphis Mafia\".\nDopo il decesso del cantante, in difesa della \"Memphis Mafia\", un membro della stessa, Marty Lacker, cos\u00ec si espresse: \"\u00abPresley era l'artefice del suo destino, era lui il capo [...] Se non fossimo stati in giro, sarebbe morto molto tempo prima\u00bb\". Larry Geller divent\u00f2 il parrucchiere personale del cantante a partire dal 1964 e, a differenza di altri membri della \"Memphis Mafia\", era molto interessato a questioni di natura spirituale e non solo a quelle di rilevanza prettamente economica. Larry ricorda come, sin dal primo colloquio che intrattenne con il cantante, quest'ultimo si apr\u00ec e si confid\u00f2 con lui, mettendolo al corrente dei suoi pi\u00f9 reconditi pensieri, e contemporaneamente della vera natura delle ansie interiori che lo tormentavano, esprimendosi all'epoca nel modo seguente: \"\u00abVoglio dire, ci deve essere uno scopo [...] ci deve essere un motivo... un motivo per cui ho scelto di essere Elvis Presley... Giuro su Dio, nessuno sa quanto io mi senta solo, vuoto \u00e8 come mi sento veramente dentro\u00bb\"\nIn seguito qualche anno dopo Geller prese l'abitudine di rifornire il cantante di un cospicuo quantitativo di libri che trattavano di religione e di misticismo, che il cantante leggeva voracemente durante le pause dei faticosissimi e incessanti tour. Coloro i quali entravano a fare parte del ristretto organico della \"Memphis Mafia\", che il cantante definiva affettuosamente \"The Guys\" (I ragazzi), lo circondavano con ogni tipo di attenzione, cercando di esaudire ogni suo desiderio, allo scopo di entrare nelle sue grazie, e ottenere in seguito indubbi vantaggi. Questa cerchia di persone, se da un lato nel corso degli anni lo protesse con ogni mezzo a sua disposizione da una qualsiasi influenza che essa reputasse indesiderabile, dall'altro gli imped\u00ec di potere intrattenere rapporti sani e costruttivi con il reale mondo esterno.\nRisultato del nuovo atteggiamento che il cantante pose in atto a partire da quel periodo fu l'usanza di affittare al completo un enorme locale, un grande teatro o un intero Luna park, per poterci poi trascorrere una serata esclusiva, in compagnia dei soli membri del suo \"entourage\", cautelato in ogni modo da quella che era considerata la pedante e inopportuna presenza di persone estranee al giro delle sue amicizie e frequentazioni abituali; sempre nel corso dello stesso periodo Elvis matur\u00f2 anche un notevole interesse per alcune particolari scienze, quali la numerologia e l'esoterismo: in conseguenza di ci\u00f2 ben presto la sua biblioteca personale si arricch\u00ec rapidamente di un notevole numero di testi che trattavano di tali argomenti. Degno di nota il fatto che verso la fine degli anni sessanta la situazione del cantante in effetti fosse gi\u00e0 assimilabile a quella di un quasi recluso e ci\u00f2 pu\u00f2 in parte giustificare la spinta di natura interiore che nel corso degli anni successivi lo spinse a cercare, con incredibile frequenza, il contatto diretto con il pubblico.\nIl rientro sulle scene.\nGli inizi del nuovo decennio furono problematici poich\u00e9 la morte della madre Gladys, avvenuta mentre svolgeva il servizio militare ancora in patria, lo aveva gettato in un profondo stato di prostrazione, del quale pativa ancora le conseguenze. Degno di nota il fatto che i suoi pi\u00f9 accreditati biografi abbiano sempre posto l'attenzione sul particolare rapporto che lo legava a essa, sostenendo che egli fosse legato alla stessa da un rapporto particolarmente intenso, e che la sua perdita sia stato per lui un colpo terribile. Nel corso del 1960, il concretizzarsi di un'operazione di carattere meramente commerciale attuata dal suo manager, sort\u00ec come effetto la partecipazione del cantante in qualit\u00e0 di ospite allo show televisivo del quale Frank Sinatra era il conduttore, bench\u00e9 quest'ultimo non avesse mai nascosto in passato la profonda avversione che nutriva per quello che era stato definito dai media di allora il \"cantante del secolo\".\nSinatra in effetti aveva attaccato il cantante in diverse occasioni, anche pubblicamente, tanto che qualche tempo prima, interpellato dai giornalisti sulla figura dell'allora ancora emergente artista egli si era cos\u00ec espresso: \"\u00ab [...] La sua musica \u00e8 fatta da deficienti che cantano testi maliziosi, lascivi, per parlare chiaramente: sporchi. Ha finito con il diventare la marcetta di ogni furfante sulla faccia della terra. \u00c8 la pi\u00f9 brutale, brutta, disperata, perversa forma di espressione che io abbia avuto la sfortuna di ascoltare...\u00bb\". A ogni modo la partecipazione allo show televisivo, definito a causa della presenza del cantante il \"Welcome Home Elvis\" (Bentornato a casa Elvis), gli diede comunque la possibilit\u00e0 di riprendere il contatto con il pubblico, e riacquistare la visibilit\u00e0 di cui godeva prima della sua partenza, avvenuta a causa dell'adempimento dei suoi obblighi di leva.\nEgli si present\u00f2 allo show pochi giorni dopo essere rientrato dal servizio militare e si esib\u00ec cantando accompagnato dal quartetto vocale dei Jordanaires, un brano intitolato \"Fame and fortune\", un lento, caratterizzato dalla struttura musicale del terzinato, tipica di molti brani commercializzati all'epoca, e un brano dal titolo \"Stuck On You\", decisamente pi\u00f9 veloce e ritmato. Successivamente egli si esib\u00ec in un duetto vocale in coppia con Sinatra, interpretando una versione arrangiata seguendo i dettami dello stile tipico di quest'ultimo brani quali quello intitolato \"Love Me Tender\" (che era stato il motivo conduttore inserito nella colonna sonora della prima pellicola interpretata dal cantante, \"Fratelli rivali\") e quello intitolato \"Witchcraft\" (un successo di Sinatra risalente al 1957).\nIl successo che arrise allo show televisivo fu notevole e, durante lo svolgimento dello stesso, il cantante si produsse in un'esibizione vocalmente impeccabile, ma dalla quale inevitabilmente traspariva un radicale cambiamento di stile e di immagine, in quanto egli non appariva pi\u00f9 lo scatenato e aggressivo rocker di un tempo, ma un cantante molto pi\u00f9 mieloso e sdolcinato. Risale a quel periodo la pubblicazione di alcuni singoli che ottennero un enorme successo, quali \"Are You Lonesome Tonight?\" (\"Ti senti sola stanotte?\"), il rifacimento di un vecchio brano degli anni venti, caratterizzato dalla presenza di un lungo inciso parlato, e il riadattamento di due classici della canzone napoletana, \"It's Now or Never\" (\"'O sole mio\") e \"Surrender\" (\"Torna a Surriento\"). Nel 1961 il singolo intitolato \"Wooden Heart\" raggiunse la prima posizione nella classifica Official Singles Chart, e lo mantenne consecutivamente per sei settimane.\nLa tipologia di quei brani, e gli arrangiamenti che vennero studiati durante la loro incisione allo scopo di ottimizzare il prodotto finale contribuirono a mettere in risalto le qualit\u00e0 vocali del cantante, ma i singoli che ne vennero tratti erano classificabili comunque come un prodotto agli antipodi di quel particolare spirito pionieristico e innovativo che lo aveva animato quando egli era ancora agli albori della sua carriera, e che aveva contribuito al contraddistinguere in modo peculiare i primi dischi incisi sotto l'egida della Sun Records, nonch\u00e9 al nascere del suo successo. A proposito della sua voce, il cantante all'epoca cos\u00ec si espresse: \"\u00abNon mi faccio illusioni. La mia voce, di per s\u00e9, \u00e8 una voce molto ordinaria. La gente viene a vedere solo come la uso, e se dovessi starmene fermo mentre canto mi sentirei morto [...] Potrei tornarmene a fare il camionista...\u00bb\".\nLa vita sentimentale negli anni sessanta.\nI suoi pi\u00f9 accreditati biografi e il gossip imperante all'epoca, nel corso degli anni sessanta, oltre che la relazione \"ufficiale\" con la sua fidanzata \"storica\" Priscilla Beaulieu, la donna che verso la fine del decennio divenne sua moglie, attribuirono al cantante svariate relazioni di carattere sentimentale, principalmente con le attrici con le quali collaborava durante la lavorazione della lunga serie di pellicole che gir\u00f2 nel corso del decennio. Fra di esse, in ordine cronologico, si possono ricordare le pi\u00f9 importanti, vale a dire quelle che egli avrebbe intrattenuto con:\nLa ripresa e la prosecuzione della carriera cinematografica.\nDopo un paio di esibizioni dal vivo effettuate a scopo di beneficenza, avvenute a partire dal 25 marzo del 1961 all'\"Ellis Auditorium\" di Memphis, il cantante tronc\u00f2 nettamente ogni rapporto diretto con il suo pubblico, e decise di sfruttare al massimo il remunerativo filone cinematografico. Nel corso del decennio successivo egli interpret\u00f2 ventinove pellicole, alcune delle quali inedite in Italia, ma fra di esse solo un'esigua minoranza poteva essere considerata artisticamente valida, mentre la maggioranza poteva essere classificata alla stregua di \"B-movie\", di qualit\u00e0 mediocre, girati in modo approssimativo e in tempi record.\nLe trame di questi film erano solitamente banali e tutte molto simili tra loro poich\u00e9, salvo rarissime eccezioni, l'interprete principale rivestiva sempre il ruolo dell'eroe canterino della situazione, il tutto condito dalla presenza della graziosa fidanzatina di turno, da un numero imprecisato di procaci fanciulle, da magnifici scenari esotici, da qualche scazzottata, dalla quale egli usciva immancabilmente vincente, e da un certo variabile quantitativo di canzoncine melense e insignificanti. Nonostante ci\u00f2, i film spesso registravano resse al botteghino e sino alla met\u00e0 del decennio incassarono bene, poi il filone di quelli che venivano definiti \"Presley movies\" inizi\u00f2 a manifestare segni di stanchezza e verso la fine del decennio la situazione precipit\u00f2.\nIl pubblico, stanco della banalit\u00e0 delle trame, che viaggiava di pari passo con quella delle colonne sonore, cominci\u00f2 a disertare le sale cinematografiche quando si proiettavano le pellicole girate dal cantante e ci\u00f2 ovviamente si riflesse negativamente sui loro incassi e, di conseguenza, anche sulla sua carriera cinematografica. A proposito della mediocrit\u00e0 e della pochezza delle pellicole alla realizzazione delle quali il cantante collaborava in quel periodo, egli cos\u00ec si espresse: \"\u00abL'unica cosa peggiore che dovere guardare un brutto film \u00e8 averci recitato...\u00bb\". Rappresentarono comunque un'eccezione a quella che ormai da anni era diventata l'applicazione di una norma consolidata le due pellicole girate dal cantante nel corso del 1968, intitolate rispettivamente \"Stay Away, Joe\" e \"Live a little, Love a little\" (entrambe inedite in Italia), cos\u00ec come le tre girate nel corso del 1969, intitolate rispettivamente \"Charro!\" (\"Un uomo chiamato Charro\"), \"The Trouble with Girls\" (\"Guai con le ragazze\") e \"Change of Habit\" (inedito in Italia).\nI ruoli che il cantante ricopriva in queste pellicole erano meno banali e scontati rispetto a quelli che aveva interpretato in precedenza, e tale caratteristica era condivisa con le loro trame. Tuttavia tali pellicole, pur migliori di quelle che le avevano precedute, non riuscirono a risollevare compiutamente le sorti della sua vacillante carriera cinematografica, poich\u00e9 il pubblico e la critica le accolsero tiepidamente, e ci\u00f2 si tradusse in mediocri riscontri di natura commerciale. Nel corso della sua carriera cinematografica, Elvis lavor\u00f2 con una lunga serie di attori, alcuni famosi come, in ordine alfabetico, Arthur o' Connell, Bill Bixby, Cesare Danova, Charles Bronson, Dean Jones, Gary Lockwood, Gig Young, James Gleason, James Shigeta, John Mc Intire, Mickey Shaugnessy, Paul Lucas, Richard Egan, Robert Redford, Steve Forrest e Vincent Price.\nVolgendo l'attenzione alle partner femminili, invece, si possono citare Angela Lansbury, Annette Day, Anne Helm, Ann-Margret, Barbara Eden, Barbara Stanwyck, Carolyn Jones, Dolores Hart, Debra Paget, Dodie Marshall, Dolores del R\u00edo, Elsa C\u00e1rdenas, Elsa Lanchester, Glenda Farrell, Hope Lang, Ina Balin, Ivonne Craig, Ivonne Romain, Joan Blackman, Joan Freeman, Judy Tyler, Juliet Prowse, Lizabeth Scott, Lola Albright, Mary Tyler Moore, Nancy Sinatra, Schelley Fabares, Stella Stevens, Suzanna Leigh, e Ursula Andress.\nAlcuni critici cinematografici concordano sul fatto che egli avesse una certa propensione alla recitazione, ma che gli furono sempre affidati ruoli assai poco favorevoli a fare emergere le sue doti di attore. Il cantante fu scelto da Barbra Streisand per recitare nel film \"\u00c8 nata una stella\", ma le richieste esageratamente esose del colonnello Parker impedirono che ci\u00f2 avvenisse e la stessa cosa accadde anche dopo le sue candidature ad altri due film di notevole spessore: \"La gatta sul tetto che scotta\" nel ruolo che fu di Paul Newman e \"Un uomo da marciapiede\", parte che poi and\u00f2 a Jon Voight.\nI collaboratori del cantante negli anni sessanta.\nNegli anni sessanta Elvis, oltre che del supporto dei suoi collaboratori abituali, si avvalse della collaborazione di musicisti fra i quali si possono ricordare i pianisti Floyd Cramer e Aurhus Robbins, i chitarristi Hank Garland, Grady Martin, Harold Dradley, Ray Edenton, Pete Drake (specialista della steel guitar) e Charlie Hodge (quest'ultimo membro anche della Memphis Mafia), i sassofonisti Justin Gordon e Boots Randoph, il bassista Bob Moore, il percussionista Buddy Harman, i coristi appartenenti al gruppo vocale Anita Kerr Singers, la corista Millie Kirkham e il violinista Tommy Jackson. Questi musicisti, che gi\u00e0 da tempo si erano costruiti un'ottima reputazione nell'ambito musicale dell'epoca, collaborarono con il cantante sia durante la lavorazione dei brani dai quali furono tratti i singoli e gli album pubblicati nel corso del decennio, sia durante la lavorazione delle colonne sonore delle pellicole alle quali egli partecip\u00f2 nello stesso periodo.\nIl matrimonio.\nDopo quasi dieci anni di fidanzamento, il 1\u00ba maggio del 1967, il cantante convol\u00f2 a nozze con la donna che da quasi dieci anni era assurta al ruolo di sua \"fidanzata ufficiale\", Priscilla Presley, e il tutto accadde durante lo svolgimento di una cerimonia privata alla quale furono invitati e parteciparono un ristretto gruppo di persone, formato dalle rispettive famiglie e dagli amici di vecchia data della coppia, presso l'albergo denominato Aladdin Hotel, nella citt\u00e0 di Las Vegas. Circa nove mesi dopo, il 1\u00ba febbraio 1968, Elvis divenne padre, poich\u00e9 il suo matrimonio venne allietato dalla nascita di una bambina, che venne battezzata con il nome di Lisa Marie: i suoi pi\u00f9 accreditati biografi pongono spesso l'accento sul fatto che egli nutr\u00ec per tutto il corso della sua esistenza una vera e propria forma di adorazione per la figlia, con la quale ebbe un bellissimo rapporto fino alla morte..\nI suoi fan pi\u00f9 accaniti hanno sempre considerato l'ex moglie del cantante come la principale responsabile del profondo stato di prostrazione in cui egli, a causa dell'avvenuta separazione, sprofond\u00f2. Secondo costoro il verificarsi di tale situazione fu anche la causa primaria del successivo pauroso incremento del consumo di psicofarmaci che il cantante, nel tentativo di combattere lo stato depressivo che lo affliggeva, proprio a partire da quel periodo pose in atto: tale comportamento lo condusse in un primo tempo rapidamente verso la dipendenza dagli stessi e successivamente al disfacimento psicofisico che divenne cos\u00ec evidente, anche a livello esteriore, a partire dalla seconda met\u00e0 degli anni settanta.\nIl \"68 Comeback Special\".\nComplice sia l'evolversi dei gusti del pubblico, sia il progressivo scadere dal punto di vista qualitativo delle trame e delle colonne sonore dei film che interpretava che all'epoca rappresentavano, salvo rare (e talvolta lodevoli) eccezioni, la quasi totalit\u00e0 della sua produzione discografica, il cantante per la prima volta dall'inizio della sua carriera dovette misurarsi con gli esiti di un netto calo di popolarit\u00e0. Il suo manager si vide allora costretto a prendere in esame una serie di alternative, allo scopo di tentare di rinvigorire l'ormai vacillante immagine del suo assistito. Il colonnello Parker vagli\u00f2 dunque una serie di opzioni possibili e fra le soluzioni prospettate venne presa in considerazione quella di fare abbandonare al cantante la stantia carriera cinematografica e riprendere le esibizioni su di un palcoscenico.\nTale ipotesi si concretizz\u00f2 nella successiva organizzazione di uno show televisivo di carattere natalizio, nel quale Elvis avrebbe rivestito il ruolo di ospite d'onore, cogliendo il pretesto per riproporsi davanti al pubblico nelle vesti di cantante e non pi\u00f9 in quelle di attore. Lo Show in questione venne prodotto dalla rete televisiva NBC e alla sua realizzazione collabor\u00f2 attivamente un giovane regista, Steve Binder, gi\u00e0 noto per avere realizzato dei documentari di successo sul mondo del rock and roll, che aveva manifestato l'intenzione di partecipare alla realizzazione di uno special incentrato sulla figura del cantante.\nColoro i quali durante il periodo della gestazione dello show collaborarono con lui, interpellati sull'argomento hanno asserito in svariate occasioni che egli si dimostr\u00f2 inoltre molto entusiasta e collaborativo: tale atteggiamento era la conseguenza diretta del fatto che il cantante era affascinato dall'idea di rituffarsi negli albori delle sue origini artistiche, che erano rappresentati principalmente dalle esibizioni davanti a una platea, dunque una forma di contatto diretto e istantaneo con il pubblico, e non il recitare dietro a una macchina da presa, che rappresentava una forma di contatto artefatto e differito.\nQuello che venne successivamente definito il \"68 Comeback Special\", che in origine avrebbe dovuto essere solamente una stereotipata celebrazione del Natale, grazie all'innovativo apporto delle idee di Binder e di quelle del cantante, che durante la lavorazione dello show collaborarono tra loro allo scopo di raggiungere un risultato finale valido artisticamente, entrando spesso in contrasto con le direttive impartite dal colonnello Parker, divent\u00f2 invece la celebrazione del suo ritorno sulle scene come rocker. In quel frangente il cantante cur\u00f2 maniacalmente la sua immagine e il suo rientro sulle scene, presentandosi al cospetto del pubblico in perfetta forma fisica. Visibilmente dimagrito e fasciato da una particolare e sensuale tuta di pelle nera che si ispirava alla pi\u00f9 classica iconografia degli anni cinquanta, il periodo storico durante il quale la sua presenza si era palesata per la prima volta sulle scene internazionali, si esib\u00ec all'interno di una scenografia che si ispirava nettamente nella struttura ai ring dentro il quale combattevano i pugili, dando sfogo a tutta la grinta che aveva dovuto reprimere in tutti gli anni in cui si era dedicato alla recitazione, regalando al pubblico uno spettacolo eccellente.\nEgli, durante lo svolgimento dello spettacolo, esord\u00ec interpretando, accompagnato dall'orchestra e utilizzando coreograficamente la sua chitarra, un medley dei suoi vecchi successi, abbinati con brani di fattura pi\u00f9 recente, quali \"Trouble\" (un pezzo che era stato a suo tempo incluso nella colonna sonora di uno delle prime pellicole girate dal cantante nell'anno 1957, \"La via del male\"), e \"Lawdy Miss Clawdy\", nonch\u00e9 \"Guitar Man\", e \"Baby, What You Want Me To Do\". Dopo di che si propose quindi nell'esecuzione, riarrangiata in modo orchestrale, di quelli che rappresentavano da sempre i suoi classici, quali \"Heartbreak Hotel\", \"Hound Dog\", \"All Shook Up\", \"Can't Help Falling in Love\", \"Jailhouse Rock\", \"Don't Be Cruel\", \"Blue Suede Shoes\" e \"Love Me Tender\".\nSegu\u00ec quindi l'interpretazione di alcuni brani gospel e spiritual, quali \"Where Could I Go But The Lord\", \"Up Above My Head\", e \"Saved\". Successivamente il cantante, sfruttando il loro accompagnamento e imbeccato dagli stessi Scotty Moore e D.J. Fontana, coloro i quali rappresentavano quanto rimaneva del gruppo che lo aveva accompagnato durante la sua scalata al successo nel corso degli anni cinquanta (mancava Bill Black, deceduto a causa di un tumore maligno nel 1966) si produsse nell'interpretazione di brani quali \"Baby, What You Want Me To Do\", \"That's All Right (Mama)\", \"Blue Christmas\", \"One Night\", \"Tiger man\", e \"Trying To Get To You\". Spesso egli interruppe l'esecuzione dei brani e assieme a loro rimembr\u00f2, commentandole, le circostanze che avevano consentito l'avvio della sua fortunata carriera artistica, ironizzando anche sull'evolversi della sua carriera cinematografica.\nSegu\u00ec l'interpretazione di un brano melodico, dal titolo \"Memories\", e la successiva interpretazione di un ultimo medley composto da brani quali \"Nothingville\", \"Big Boss Man\", \"Let Yourself Go\", \"It Hurts Me\", \"Guitar Man\", \"Little Egypt\" e \"Trouble\". Degno di nota anche il brano intitolato \"If I Can Dream\", scritto appositamente per lui, interpretato dal cantante come brano di chiusura dello show, che fu accolto favorevolmente a livello di responso commerciale e che contribu\u00ec a fare tornare il nome del cantante nelle zone alte delle varie classifiche, circostanza questa che non si verificava pi\u00f9 da tempo. Il notevole successo che arrise allo show rinnov\u00f2 nel cantante il desiderio di dedicarsi alla produzione di musica di qualit\u00e0 e, spinto da tale motivazione, decise di ritornare nella citt\u00e0 di Memphis e di chiudersi in uno studio di incisione, allo scopo di effettuare una lunga serie di sedute di registrazione.\nElvis, influenzato positivamente dall'atmosfera che si era creata attorno alla sua persona e dalla valenza artistica dei suoi nuovi collaboratori (autori, strumentisti e coristi), si dedic\u00f2 con professionalit\u00e0 alle sedute di registrazione: i risultati non si fecero attendere e il frutto di tutto questo lavoro furono due album, i quali vennero accolti positivamente sia dalla critica sia dal pubblico, contenenti una serie di canzoni eccellenti. Tali album, \"Back In Memphis\" e \"From Elvis in Memphis\", contenevano canzoni quali \"In the Ghetto\" e \"Suspicious Minds\" (di quest'ultima un gruppo che raggiunse una certa notoriet\u00e0 negli anni ottanta, i \"Fine Young Cannibals\", produsse una cover, che ottenne un buon riscontro commerciale), che furono successi discograficamente notevoli, e contribuirono a fare ritornare il nome del cantante tra quelli che occupavano i primi posti delle varie classifiche di vendita, cosa che non accadeva dalla prima met\u00e0 degli anni sessanta.\nLa produzione discografica degli anni sessanta.\nA partire dall'inizio del decennio e per tutto il corso dello stesso, la produzione discografica dell'epoca fu incentrata soprattutto sulla pubblicazione di album contenenti le colonne sonore delle pellicole interpretate dal cantante, tanto che durante lo scorrere di quel periodo vennero commercializzati circa una trentina di dischi, che almeno per tutta la prima met\u00e0 degli anni sessanta riscossero un notevole successo di vendite, in assonanza con l'ottimo responso commerciale ottenuto all'epoca dalle pellicole dalle quali venivano tratti i brani che ne costituivano il contenuto. Fra di essi si possono ricordare l'album contenente la colonna sonora della pellicola intitolata \"G.I. Blues\" (\"Caf\u00e8 Europa\"), girata nel 1960, e l'album contenente la colonna sonora della pellicola intitolata \"Blue Hawaii\", edita l'anno seguente.\nA partire dalla seconda met\u00e0 del decennio, complice il gradimento molto inferiore ottenuto dalle pellicole interpretate dal cantante, la situazione cambi\u00f2 radicalmente e gli album tratti dalle loro colonne sonore raggiunsero molto pi\u00f9 raramente buoni piazzamenti o lunghe permanenze nelle zone alte delle varie classifiche. Sempre a partire dall'inizio del decennio vennero poi commercializzati una serie di album incisi in studio contenenti brani di recente fattura, artisticamente validi, quali quelli intitolati rispettivamente \"Elvis Is Back!\", pubblicato nel 1960, \"Pot Luck with Elvis\", pubblicato nel 1962 e \"Something for Everybody\", rilasciato l'anno successivo. Tali album tuttavia non raggiunsero i risultati di vendita concretizzati da quelli contenenti i brani tratti dalle colonne sonore dei film.\nQueste evidenze commerciali spinsero successivamente il cantante a ridurre drasticamente la pubblicazione di album incisi in studio, e dedicarsi quasi esclusivamente alla pubblicazione di album contenenti brani che componevano la colonna sonora dei film che egli allora interpretava con un ritmo serrato. Merita poi particolare menzione l'album contenente unicamente brani di musica gospel \"His Hand in Mine\", pubblicato nel 1960, che raggiunse buoni piazzamenti nelle varie classifiche, e che fu il primo dei tre album contenenti brani di musica \"sacra\" pubblicati dal cantante nel corso della sua carriera. Verso la fine del decennio, proprio quando ormai da tempo gli album prodotti incidendo brani tratti dalle colonne sonore dei film non riuscivano pi\u00f9 a raggiungere risultati commerciali degni di nota, raggiunsero dei buoni piazzamenti nelle varie classifiche album quali quello contenente la colonna sonora dello special televisivo definito il \"68 Elvis Cameback Special\" e i successivi, intitolati rispettivamente \"Back In Memphis\" e \"From Elvis in Memphis\".\nSempre nel corso del decennio in questione vennero poi pubblicati alcuni album di carattere antologico, quali gli album dal titolo \"Elvis' Golden Records Volume 3\", \"Elvis for Everyone\" e infine \"Elvis' Gold Records Volume 4\", che contenevano raccolte di brani gi\u00e0 pubblicati in precedenza dal cantante e che raggiunsero dei discreti piazzamenti nelle varie classifiche. I singoli che nel corso del decennio raggiunsero i migliori risultati a livello commerciale furono quelli intitolati \"Are You Lonesome Tonight?\", \"It's Now or Never\", e \"Surrender\", pubblicati nel corso del biennio comprendente gli anni 1960 e 1961.\nLa ripresa delle esibizioni dal vivo.\nRassicurato dal successo ottenuto dallo show televisivo, il colonnello Parker valut\u00f2 i possibili sviluppi che potevano derivare dalla ripresa delle esibizioni dal vivo e giunse alla conclusione che quella era la strada da perseguire allo scopo di rinvigorire la popolarit\u00e0 del suo assistito. Successivamente egli si attiv\u00f2 allo scopo di procurargli una serie di ingaggi, mentre il cantante dal canto suo si adoper\u00f2 per creare un'orchestra che lo supportasse nell'esecuzione del suo rientro sulle scene e nel giro di qualche mese ne costitu\u00ec l'organico, seguendo in modo particolare i consigli e le direttive di James Burton, il suo nuovo chitarrista.\nI membri di quella che sarebbe stata successivamente denominata la TCB Band, il gruppo che lo avrebbe accompagnato per tutti i futuri tour degli anni settanta, divennero il bassista Jerry Scheff, il batterista Ronnie Tutt, il chitarrista ritmico John Wilkinson e il pianista Glenn D. Hardin, che a partire dal 1976 venne rimpiazzato da Larry Muhoberac. Gli sforzi del suo manager vennero invece coronati dalla firma di un importante contratto di esclusiva con l'International Hotel di Las Vegas, il quale ovviamente sanciva la disponibilit\u00e0 del cantante a effettuare una lunga serie di esibizioni, che si sarebbero successivamente svolte sul palcoscenico allestito presso lo stesso.\nGli anni settanta.\nVerso la fine del 1970 Elvis si attiv\u00f2 allo scopo di ottenere un colloquio con l'allora presidente degli Stati Uniti Richard Nixon: la richiesta che egli avanz\u00f2 venne accolta e il 21 dicembre dello stesso anno egli si rec\u00f2 alla Casa Bianca, in visita a \"Tricky Dick\". In concomitanza con l'avvenimento e allo scopo di solennizzarlo, vennero ovviamente scattate numerose istantanee, che lo ritraggono mentre dialoga con lui nel celebre Studio Ovale. La Biblioteca presidenziale \"Nixon Library &amp; Birthplace\", con sede a Yorba Linda in California, vende le copie di tali istantanee, naturalmente corredate dalla didascalia \u00abThe President &amp; The King\u00bb. Inoltre egli, che da sempre subiva il fascino delle armi e delle uniformi, riusc\u00ec a raggiungere un obiettivo che inseguiva da tempo poich\u00e9, con la piena approvazione del presidente Nixon, venne nominato a tutti gli effetti un agente dell'F.B.I., sezione narcotici.\nLa carriera concertistica.\nIl cantante cominci\u00f2 il nuovo decennio producendosi in una seconda serie di spettacoli, cosa alla quale si dedic\u00f2 con continuit\u00e0 per circa un mese, nell'arco di tempo compreso tra 26 gennaio e il 23 febbraio del 1970, sempre sul palco dell'International Hotel di Las Vegas. Egli, che all'epoca cur\u00f2 attentamente il suo aspetto fisico e il suo look, cercando di rinnovarlo e adeguarlo ai tempi che si stavano evolvendo, durante lo svolgimento delle sue performance, com'era gi\u00e0 accaduto nel corso dell'attivit\u00e0 concertistica che aveva svolto negli anni cinquanta, divenne l'oggetto di manifestazioni di isteria collettiva, di cui \u00e8 resa testimonianza nel documentario incentrato sulla sua carriera artistica \"Elvis, That's way it is\", prodotto in quel periodo. All'epoca il cantante interpellato a proposito delle questioni inerenti alle nuove tendenze che si stavano affermando in campo musicale, cos\u00ec si espresse: \"\u00abLa musica \u00e8 molto migliorata negli ultimi anni. I suoni sono migliori, i musicisti sono migliori [...] Conoscete i Beatles e i Byrds... Ma il rock 'n' roll, fondamentalmente, si basa sul gospel e il rhythm and blues...\u00bb\"\nDa ricordare la stretta amicizia che in quel periodo egli strinse con il cantante gallese Tom Jones, che aveva raggiunto la notoriet\u00e0 internazionale durante lo svolgimento di un tour attraverso varie localit\u00e0 degli Stati Uniti, calcando anche i palcoscenici di Las Vegas, e dal quale egli mutu\u00f2 alcuni degli atteggiamenti che quest'ultimo adottava quando si esibiva sul palco. Fu proprio Las Vegas, la citt\u00e0 che circa una quindicina di anni addietro era stata la testimone di uno dei maggiori insuccessi giovanili del cantante, poich\u00e9 all'epoca il sofisticato pubblico che affollava i suoi esclusivi locali aveva dimostrato di non apprezzare assolutamente gli atteggiamenti in cui egli si produceva durante le sue esibizioni, il luogo presso il quale si concretizz\u00f2 la sua rinascita artistica. Elvis, da quel momento in poi, sembr\u00f2 deciso a volere recuperare tutti gli anni perduti trascorsi lontano dal pubblico, e nell'arco di sette anni, compreso tra l'anno 1970 e l'anno 1977, si esib\u00ec in quasi un migliaio di concerti, raggiungendo una media di una performance ogni due giorni e mezzo circa. Degno di nota il fatto che tali concerti inoltre comprendessero solitamente pi\u00f9 esibizioni, anche due o tre, che si svolgevano in diversi orari della stessa giornata.\nI collaboratori del cantante negli anni settanta.\nIl cantante nel corso dello svolgimento del decennio in questione, si avvalse del fondamentale contributo di un notevole numero di musicisti, fra i quali si possono ricordare i pianisti Glen D. Hardin e Tony Brown, i chitarristi James Burton, John Wilkinson, Charlie Hodge (quest'ultimo, membro della \"Memphis mafia\", svolse spesso anche la funzione di corista), Chip Young, Bill Sandford, il percussionista Farrell Morris, il polistrumentista Dennis Lind, le coriste gospel Wendellyn Suits, Dolores Edgin e Hurshel Wiginton, i bassisti Jerry Sheff e Norbert Putnam, il batterista Ronnie Tutt, i tastieristi David Briggs, Bobby Emmons e Shane Keister. Questi musicisti, che gi\u00e0 da tempo si erano costruiti un'ottima reputazione nell'ambito musicale dell'epoca, collaborarono con il cantante sia durante la lavorazione dei brani dai quali furono tratti i singoli e gli album pubblicati nel corso del decennio, sia durante lo svolgimento delle esibizioni dal vivo.\nDurante tutto lo svolgersi di quel lungo periodo, il cantante si avvalse poi della fondamentale collaborazione di Cissy Houston, nota ai pi\u00f9 per il fatto di essere la madre della celebre Whitney Houston, popolarissima negli anni ottanta e deceduta l'11 febbraio 2012 Qualche anno prima, nel 1963, Cissy Houston aveva fondato un gruppo vocale tutto al femminile, battezzato con il nome di The Sweet Inspirations (\"Le Dolci Ispirazioni\"), delle quali in quell'epoca aveva fatto parte anche Dionne Warwick, e che aveva in precedenza gi\u00e0 collaborato con artisti quali Aretha Franklin, Wilson Pickett, Lou Rawls, Otis Redding, The Drifters, Dusty Springfield, Jimi Hendrix e Van Morrison.\nIl cantante si avvalse inoltre in un primo tempo della collaborazione di un quartetto vocale denominato The Imperial Quartet, e successivamente, a partire dal 1971, della collaborazione di un altro analogo quartetto, quello denominato The Stamps, capitanato da D.J. Sumner. Tale gruppo, sia pure con alcuni cambi di formazione, continu\u00f2 a collaborare con il cantante sino al suo decesso, fungendo da supporto vocale nel corso delle sue esibizioni per tutto il corso degli anni settanta. Merita poi una menzione particolare anche Kathy Westmoreland, una valida corista, la cui carriera artistica era iniziata circa dieci anni prima e che aveva gi\u00e0 collaborato in passato con artisti quali Bobby Darin e Ray Conniff. Nell'agosto del 1970 venne scritturata come voce soprano nell'organico dei cori che accompagnavano le interpretazioni del cantante, sia dal vivo sia in studio, e anche lei continu\u00f2 a collaborare con lui sino alla morte.\nLa struttura musicale dei suoi concerti.\nInizialmente la scaletta musicale dei concerti era stringata, ma con il passare del tempo si arricch\u00ec di un notevole quantitativo di intermezzi, che contribuivano alla creazione di un'atmosfera di carattere solenne e celebrativo; inoltre, a partire dal 1971, il via alle esibizioni venne sancito dall'esecuzione orchestrale del brano di Richard Strauss \"Cos\u00ec parl\u00f2 Zarathustra\". Con il passare degli anni il tono degli accompagnamenti orchestrali divenne sempre pi\u00f9 elaborato e roboante, mentre la scaletta musicale sub\u00ec un limitato numero di variazioni.\nSolitamente il cantante iniziava interpretando pezzi di carattere tradizionale, da tempo entrati a fare parte della cultura musicale popolare americana, quali per esempio \"See See Rider\", seguita dall'esecuzione di brani che aveva interpretato all'inizio della sua carriera, quali per esempio \"That's All Right (Mama)\", \"Ready Teddy\", \"Heartbreak Hotel\", \"Don't Be Cruel\", e \"Jailhouse rock\". Normalmente proseguiva le sue esibizioni interpretando un medley di brani di fattura pi\u00f9 recente.\nDurante lo svolgimento delle sue esibizioni il cantante era solito presentare al pubblico i membri della sua band, e intrattenerlo dialogando con loro. Quindi riprendeva le esibizioni interpretando brani portati a suo tempo al successo da altri artisti, quali \"Something\" dei Beatles, \"My Way\" di Frank Sinatra, \"Welcome to my world\" di Marty Robbins.\nA partire dal settanta, Elvis inizi\u00f2 ad arricchire coreograficamente le sue esibizioni producendosi in mosse di karate, disciplina della quale era un cultore e ci\u00f2, verso la fine della sua carriera, a causa delle condizioni fisiche in cui versava diede luogo a volte a esiti grotteschi. Inoltre solitamente i vari presentatori dei concerti annunciavano la fine dell'esibizione e il successivo e rapido allontanamento dalle scene del cantante pronunciando in tono solenne la frase \"\u00abLadies and gentlemen, Elvis has left the building!\u00bb\" (\"Signore e signori, Elvis ha lasciato il palazzo!\").\nSempre a partire da quel periodo, le esibizioni del cantante si arricchirono di altri singolari intermezzi, che durante il succedersi degli anni assunsero connotati sempre pi\u00f9 pittoreschi. Egli, solitamente verso la fine delle sue performance, prese l'abitudine di lanciare verso il pubblico gli orpelli che corredavano i suoi costumi di scena, quali mantelli e sciarpe.\nLa coreografia dei suoi concerti.\nDa ricordare anche il ruolo di Bill Bellew, un costumista di Los Angeles, che a partire dal 1968 e fino alla data di decesso del cantante, assurse al ruolo di suo \"costumista ufficiale\", e si occup\u00f2 dei costumi di scena indossati dallo stesso durante lo svolgimento delle sue esibizioni. Inizialmente i costumi di scena indossati dal cantante si ispiravano alle tuniche indossate dai karateka e il loro disegno era semplice e razionale ma, con il passare degli anni, esso divenne sempre pi\u00f9 complesso ed elaborato, tanto che vennero di volta in volta inseriti su di essi un numero esagerato di guarnizioni decorative di varia foggia, che concorrevano alla formazione di disegni di natura simbolica.\nTali costumi vennero corredati in seguito ad accessori quali grossi cinturoni, lunghi e decorati mantelli, e sciarpe particolari, tinte con colori cangianti, che il cantante lanciava verso il pubblico alla fine delle sue performance. Con il passare del tempo questi travestimenti (\"Jumpsuit\" in inglese) finirono per essere considerati una parte indissolubile della colorita iconografia che ruotava attorno al personaggio, e a diventare parte integrante della sua immagine. Dopo il decesso del cantante, i suoi abiti di scena assursero inoltre al ruolo di reliquia e furono esibiti in giro per il mondo durante le manifestazioni che avevano attinenza alla sua figura. Successivamente alla sua dipartita alcuni di essi sono stati venduti durante lo svolgimento di aste a cifre davvero ragguardevoli, mentre gli altri sono ancora visibili presso quella che fu la sua dimora, Graceland.\nL'\"Aloha from Hawaii via satellite\".\nEra palese il fatto che la ripresa delle sue esibizioni dal vivo aveva contribuito a rivitalizzare l'immagine del cantante, appannata dalle decine di pellicole insulse girate nel decennio precedente. Il colonnello Parker, nel tentativo di sfruttare al meglio l'onda del rinnovato successo, cominci\u00f2 a pensare di organizzare una sorta di mega-concerto, del quale ovviamente il cantante sarebbe stato l'esclusivo protagonista, e tale proposito si concretizz\u00f2 successivamente nell'organizzazione di un mega-show, che sarebbe stato trasmesso via satellite in tutto il mondo. Peculiarit\u00e0 di tale concerto era il fatto che i proventi ricavati sarebbero stati devoluti in beneficenza e pi\u00f9 dettagliatamente l'opera di beneficenza riguardava la raccolta di fondi da utilizzare per finanziare la ricerca sul cancro; i fondi raccolti in seguito sarebbero stati devoluti alla tesoreria di un'associazione benefica denominata \u201cKui Lee Cancer Benefit\u201d.\nIn effetti la raccolta di tali fondi aveva gi\u00e0 preso il via nel giugno del 1972, in memoria di un grande cantante e compositore hawaiiano, Kui Lee, che era deceduto a causa di un cancro qualche anno addietro, il 3 dicembre del 1966, all'et\u00e0 di soli 34 anni. Fautore di tale nobile iniziativa era stato il giornalista Eddie Sherman, che collaborava con una testata giornalistica locale denominata \"Honolulu Advertiser\". A ogni modo sussistono testimonianze inconfutabili del fatto che il cantante, a partire dai primi anni sessanta, consolidata la ricchezza, avesse iniziato a collaborare con una serie di organizzazioni che si occupavano di raccogliere fondi per devolverli successivamente a scopo benefico, effettuando una lunga serie di donazioni in denaro, peraltro di rilevante entit\u00e0, alle stesse, e che mantenne tale consuetudine sino alla fine dei suoi giorni.\nIl 14 gennaio del 1973, dopo l'effettuazione di un concerto di prova, che successivamente venne denominato \"Aloha from Hawaii - Rehearsal Concert\", avvenuta nei giorni immediatamente precedenti a quello ufficiale, e del quale permangono alcune tracce visive e fonografiche, utilizzate in seguito allo scopo di commercializzare varie incisioni \"pirata\" dello stesso, venne ripreso e trasmesso in mondovisione il primo show via satellite da Honolulu, denominato ufficialmente l\"Aloha from Hawaii Via Satellite\", che fu seguito da un pubblico stimato composto da oltre un miliardo di telespettatori in quaranta paesi. Il cantante in tale frangente si propose al meglio, tanto che tale concerto \u00e8 solitamente considerato dai suoi fan come la migliore esibizione dell'Elvis targato anni settanta e anche la sua ultima valida performance prima del suo successivo progressivo e inarrestabile declino.\nPer l'occasione egli avanz\u00f2 a Bill Bellew, il suo costumista, la richiesta di preparargli un costume di scena che richiamasse i pi\u00f9 classici stereotipi degli Stati Uniti e, per accontentarlo, costui produsse un costume in un particolare tessuto bianco, tempestato di pietre preziose, che formavano il disegno di quello che era da sempre considerato dal popolo americano il simbolo pi\u00f9 caratteristico della nazione e cio\u00e8 quello dell'American Eagle (l'aquila americana), riprodotta disponendo ad arte sul tessuto vistose gemme rosse, oro e blu. Il tutto era accompagnato da una cintura chiusa da un'enorme fibbia decorata con altre \"American Eagle\" dorate, e da un imponente mantello tempestato di gemme, disposte in modo da formare un disegno che riproduceva per l'ennesima volta tale simbolo.\nIl cantante, indossando l'ultima creazione del suo stilista personale, si esib\u00ec interpretando una lunga serie di brani, comprendente pezzi di recente fattura scritti appositamente per lui, quali \"Burning Love\" e \"Suspicious Minds\", classici che erano stati interpretati in precedenza da altri artisti, quali per esempio \"Johnny B. Goode\" di Chuck Berry, \"Whole Lotta Shakin' Goin' On\" di Jerry Lee Lewis, \"Long Tally Sally\" di Little Richard, \"Steamroller Blues\" di James Taylor, \"My Way\" di Frank Sinatra, \"What Now My Love\" di Gilbert B\u00e9caud, \"Something\" dei Beatles, \"You Give Me a Mountain\" di Marty Robbins, \"It's Over\" di Jimmie Rodgers, \"I'm So Lonesome I Could Cry\" di Hank Williams, \"I Can't Stop Loving You\" di Don Gibson e \"I'll Remember you\" di Kuiokalani Lee.\nIl cantante, durante lo svolgimento della sua esibizione, interpret\u00f2 poi un medley traditional, \"American Trilogy\", composto da tre brani tradizionali di netta ispirazione patriottica, e anche un medley di quelli che potevano essere considerati i suoi cavalli di battaglia, brani storici, quali \"Blue Suede Shoes\", \"Hound Dog\", \"A Big Hunk O' Love\", \"Love Me Tender\", \"Fever\", e \"Can't Help Falling in Love\", brani che egli aveva interpretato agli albori della sua carriera, e il cui grande successo di vendite quasi vent'anni prima gli aveva consentito di raggiungere la notoriet\u00e0 a livello mondiale. Egli si esib\u00ec di fronte a un folto pubblico cantando e intrattenendo gli astanti per pi\u00f9 di un'ora, sfoggiando una buona forma fisica e vocale, e dal concerto venne successivamente ricavato l'album doppio \"Aloha from Hawaii Via Satellite\".\nIn quel frangente inoltre la RCA si attiv\u00f2 allo scopo di caratterizzare in modo particolare l'album che era in procinto di immettere sul mercato, che doveva essere realizzato utilizzando la registrazione del concerto. Per raggiungere tale risultato lo mise in produzione sfruttando i principi di una branca della scienza acustica definita quadrifonia, e in effetti il disco in questione, intitolato \"Aloha from Hawaii Via Satellite\", fu il primo album a essere stato prodotto con il contributo di tale tecnologia che pot\u00e9 fregiarsi della qualifica di \"million seller\", poich\u00e9 ottenne un buon responso di natura commerciale. Malgrado le insistenti voci di possibili \"tour\" esteri, il cantante non si esib\u00ec mai al di fuori dai confini degli Stati Uniti e del Canada, e di conseguenza furono sempre migliaia gli appassionati che da tutto il mondo si recarono oltreoceano allo scopo di potere assistere di persona a una sua esibizione.\nLa grande passione per la musica gospel.\nDegno di nota il fatto che il cantante nutr\u00ec per tutto il corso della sua esistenza una passione incondizionata per la musica gospel e, ogniqualvolta gliene si presentava l'opportunit\u00e0, ne interpretava dei brani, sia in studio sia dal vivo. Questa sua passione era nata quando, adolescente, si recava ad ascoltare le esibizioni dei Blackwood Brothers, e degli Stamps, due gruppi vocali celebri per la bont\u00e0 dei cori nei quali si producevano durante lo svolgimento delle loro performance. J. D. Sumner, che collabor\u00f2 con lui per tutto il corso degli anni settanta in qualit\u00e0 di corista, ne aveva fatto parte e la sua voce leggendaria raggiunse un record particolare, inserito nel guinness dei primati, cio\u00e8 il primato della nota pi\u00f9 bassa emessa dalla voce umana e di cui permanga una traccia fonografica. Per la cronaca tale nota fu emessa durante la registrazione del brano \"Way Down\", dal quale fu tratto uno degli ultimi singoli incisi dal cantante nel corso del decennio.\nLe stravaganze.\nA partire dall'inizio del decennio in questione, il cantante adott\u00f2 uno stile di vita sempre pi\u00f9 sregolato e stravagante. Da allora in poi egli cominci\u00f2 a indossare capi di abbigliamento sempre pi\u00f9 vistosi ed eccentrici e a fare sfoggio, ogni qualvolta gliene si presentava l'opportunit\u00e0, di atteggiamenti, come si suol dire, \"regali\", molto simili a quelli che avrebbe assunto un vero e proprio \"monarca\". In conseguenza di ci\u00f2 venne allora soprannominato \"the King\" (il re, appunto) e per i suoi fan tale rimase sino alla fine dei suoi giorni.All'epoca, interpellato dai giornalisti sulle stravaganze che caratterizzavano la sua immagine pubblica, il cantante cos\u00ec espresse: \"\u00abL'immagine \u00e8 una cosa, mentre l'uomo \u00e8 un altro [...] \u00e8 molto difficile vivere dietro a un'immagine...\u00bb\" Sempre a partire da allora egli cominci\u00f2 poi a prodursi in spese folli, acquistando quantitativi enormi di gioielli, auto di lusso, a volte fatte personalizzare appositamente.\nDi tali acquisti poi si sbarazzava, regalandoli alle fidanzate del momento, a conoscenti, ai membri del suo entourage o a sconosciuti: tale comportamento dissennato talvolta finiva inevitabilmente per mettere in crisi le sue pur cospicue finanze. Nel corso del 1975 il cantante acquist\u00f2 poi due aerei, ossia un piccolo quadrigetto Lockheed JetStar, usato sino ad allora per voli charter, che battezz\u00f2 \"Hound Dog II\", e un jet quadrimotore Convair 880, un aereo civile di medie dimensioni adibito al trasporto di passeggeri, che era stato dismesso dalla compagnia Delta Air Lines.\nIl cantante l'aveva acquistato con l'intenzione di farlo diventare il suo aereo personale, spendendo la somma di 250 000 dollari. Dopo una costosissima ristrutturazione degli interni dell'aeromobile, che incontrava le sue esigenze lavorative e ai suoi gusti, la cifra spesa raggiunse e super\u00f2 i 600 000 dollari. L'aeromobile fu poi battezzato \"Lisa Marie\", in onore della figlia del cantante, e utilizzato in seguito dallo stesso e dal suo entourage per raggiungere celermente le pi\u00f9 disparate localit\u00e0 dell'America. Entrambi gli aerei in questione sono da tempo esposti e visibili a Graceland, la dimora di Elvis.\nA partire dalla seconda met\u00e0 degli anni settanta, divent\u00f2 anche evidente il fatto che il cantante, a causa dello stato depressivo che lo affliggeva e del conseguente abuso di farmaci in cui si produceva nel tentativo di combatterlo, cominciasse decisamente a manifestare i segni di una qualche forma di squilibrio psichico. Sussistono testimonianze attendibili del fatto che egli, a partire da quel periodo, frequentemente utilizzasse le armi di cui era in possesso allo scopo di sfogare i suoi eccessi di rabbia su degli oggetti, in modo particolare auto e televisori.\nSussistono anche testimonianze attendibili del fatto che egli adoperasse tali armi allo scopo di minacciare e intimidire i membri del suo entourage, con i quali, sempre a causa delle condizioni psichiche in cui versava, aveva spesso violenti diverbi. Si ha poi notizia di un ambizioso progetto cinematografico al quale all'epoca il cantante partecip\u00f2, vale a dire la lavorazione di un film-documentario incentrato sulle arti marziali, per le quali egli da tempo nutriva una grande passione, e nel quale avrebbe ricoperto il ruolo di protagonista.\nTale progetto poi, a causa dei seri problemi di salute che cominciarono ad affliggere il cantante, dovuti principalmente alla sua condotta di vita, nonch\u00e9 al conseguente eccessivo e smodato consumo di farmaci attuato allo scopo di sostenerne il ritmo, venne poi accantonato e la pellicola in questione non raggiunse mai le sale cinematografiche. Sono tuttavia visibili sui siti internet che trattano dell'enorme mole di memorabilia attinenti al personaggio, alcuni spezzoni di filmati amatoriali girati presso la palestra dove egli si allenava in compagnia del suo entourage, che avrebbero dovuto essere utilizzati nel corso della lavorazione del documentario. Tali filmati in effetti ci tramandano l'immagine di un cultore delle arti marziali piuttosto lento, imbolsito e complessivamente in pessima forma fisica.\nLa produzione discografica degli anni settanta.\nLa produzione discografica complessiva fu enorme e diversificata per tutto il corso del decennio, poich\u00e9 durante lo svolgersi del periodo furono pubblicati un considerevole numero di album contenenti raccolte di carattere antologico, realizzati di volta in volta raccogliendo brani facenti parte delle colonne sonore delle pellicole interpretate dal cantante nel corso degli anni sessanta, o raccogliendo i titoli dei singoli risalenti al periodo degli anni cinquanta, quando egli venne scritturato dalla Sun Records. In altri casi tali raccolte vennero redatte raccogliendo i titoli dei primi singoli incisi dal cantante, allorquando egli venne scritturato dalla RCA, o raccogliendo titoli incisi sempre per la stessa casa, ma pi\u00f9 recenti, o ancora semplicemente mettendo assieme alla rinfusa una miscellanea del materiale descritto in precedenza, senza alcun ordine razionale o nesso logico.\nFra di esse, in Italia si possono ricordare quelle pubblicate dalla RCA Italiana, appartenenti alla \"Linea tre\", e in Inghilterra quelle pubblicate dalla RCA Camden, sottomarca della RCA, sulla stessa falsariga. Furono poi pubblicati numerosi album redatti con sequenze di brani di nuova fattura incisi in studio, alcuni validi artisticamente, e fra di essi si possono ricordare quello intitolato \"Elvis Country (I'm 10,000 Years Old)\", un concept album contenente una serie di brani di musica country, e quello intitolato \"Elvis Sings the Wonderful World of Christmas\", una raccolta di canzoni a carattere natalizio, commercializzati entrambi nel 1971. Segu\u00ec poi la pubblicazione di una raccolta di brani di tipologia gospel, intitolata \"He Touched Me\", commercializzata nell'anno 1972.\nDegno di nota anche album intitolato \"Aloha from Hawaii Via Satellite\", contenente la colonna sonora dell'omonimo concerto, commercializzato nel 1973. Curioso invece l'album intitolato \"Having Fun with Elvis on Stage\", una singolare raccolta contenente la registrazione dei dialoghi che il cantante intratteneva con il suo pubblico durante lo svolgimento dei suoi concerti, commercializzato nel 1974. Particolari invece i due album intitolati rispettivamente \"Promised Land\" e \"Today\", contenenti una lunga serie di brani caratterizzati da una struttura di stampo decisamente melodico e dai quali traspariva una vena di notevole tristezza, entrambi commercializzati nel 1975.\nL'ultimo album pubblicato dal cantante nel corso del decennio degno di nota fu quello intitolato \"Moody Blue\", che conteneva una raccolta di brani di netta ispirazione country. I brani che in quel periodo ottennero maggior successo di classifica in qualit\u00e0 di singoli, furono, in ordine cronologico quelli intitolati rispettivamente \"Kentucky Rain\" e \"The Wonder of You\", quest'ultimo una cover di un vecchio successo di Ray Peterson, risalente all'anno 1959, commercializzati entrambi nel 1970, \"There Goes My Everything\", commercializzato nell'anno 1971, \"Burning Love\", commercializzato nel 1972, \"Steamroller Blues\", commercializzato nel 1973, \"Promised Land\", commercializzato nel 1974, \"My Boy\", e \"T-R-O-U-B-L-E\", commercializzati entrambi nel 1975.\nL'ultimo successo discografico del cantante nel corso del decennio in questione fu rappresentato dalla pubblicazione del singolo intitolato \"Moody Blue\", commercializzato nel 1977, che fu anche l'ultimo disco pubblicato dal cantante prima del suo decesso, avvenuto il 16 agosto di quell'anno. Alcuni di questi titoli raggiunsero posizioni di rilievo nelle varie classifiche discografiche, sia sul mercato americano, sia su quello europeo, raggiungendo anche in qualche caso notevoli periodi di permanenza nelle zone alte delle stesse, ma apparve evidente che il cantante durante la seconda met\u00e0 degli anni cinquanta, il periodo durante il quale la sua immagine si era affermata a livello internazionale, avesse raggiunto risultati ben pi\u00f9 eclatanti.\nIl declino.\nI problemi fisici e nella vita privata.\nAll'inizio degli anni settanta, il cantante cominci\u00f2 a manifestare problemi alla vista e, dopo essersi sottoposto a una serie di esami oculistici, scopr\u00ec di essere affetto da una forma di glaucoma secondario: di tale problema soffr\u00ec sino alla fine dei suoi giorni perch\u00e9 la continua esposizione alle forti luci di scena, inevitabile durante lo svolgimento dell'attivit\u00e0 concertistica, peggior\u00f2 la patologia da cui era afflitto. Contemporaneamente cominciarono a manifestarsi dei problemi inerenti alla sua vita matrimoniale, poich\u00e9 i lunghi periodi di lontananza dalla dimora coniugale, i suoi sempre pi\u00f9 frequenti occasionali rapporti con altre donne, i suoi continui sbalzi di umore, dipendenti dall'abuso di farmaci, diventarono la fonte di continui diverbi con la moglie Priscilla. In seguito il protrarsi di questa situazione spinse poi la stessa Priscilla, che normalmente non lo seguiva durante lo svolgimento dei suoi interminabili tour e che nel frattempo aveva imbastito una relazione sentimentale con un altro uomo, a chiedere ed ottenere la separazione da lui, nel febbraio del 1972.\nL'abuso di farmaci.\nCon il passare degli anni Elvis, allo scopo di reggere meglio il serrato ritmo della sua stressante attivit\u00e0 concertistica, increment\u00f2 paurosamente il consumo di farmaci quali stimolanti e anfetamine. Parimenti, allo scopo di forzare poi il suo successivo riposo aument\u00f2 smodatamente anche il consumo di farmaci quali barbiturici e tranquillanti: il letale mix di farmaci che era solito assumere sempre con maggior frequenza e in quantit\u00e0 sempre pi\u00f9 rilevanti, suscit\u00f2 in lui una forma di grave dipendenza, e fin\u00ec per incidere poi in modo negativo anche sulla sua salute. I ricoveri in ospedale divennero allora frequenti. Inoltre, a quella che sembrava la continua crescita di uno stato ipocondriaco, si aggiunsero poi le conseguenze di un'alimentazione eccessiva e disordinata, che portarono il cantante a ingrassare vistosamente e a sottoporsi poi, nel tentativo di recuperare un minimo di forma fisica, a spossanti diete dimagranti a base di medicinali.\nIl divorzio dalla moglie e lo stato depressivo.\nIl 9 ottobre del 1973, nella citt\u00e0 di Santa Monica venne sancito ufficialmente il divorzio tra Elvis e Priscilla e, sebbene, nonostante la fine del loro matrimonio, essi abbiano mantenuto in seguito buoni rapporti di amicizia che perdurarono sino al suo decesso, l'accaduto contribu\u00ec al profilarsi in lui di un periodo di acuta depressione. Risale a quel periodo la pubblicazione di un brano dal quale fu tratto un singolo di carattere fortemente autobiografico, dal titolo \"Always on My Mind\" (\"Sempre nella mia mente)\", che ottenne un certo successo e del quale un notissimo gruppo in auge negli anni ottanta, i Pet Shop Boys, produsse nel 1987 un rifacimento in chiave dance, che godette a sua volta di un ottimo riscontro di carattere commerciale.\nIl suddetto stato depressivo e il conseguente abuso di farmaci posto in essere dal cantante allo scopo di combatterlo incise inevitabilmente sul suo gi\u00e0 precario equilibrio psicologico. In conseguenza di ci\u00f2, egli inizi\u00f2 a manifestare i segni di una volubilit\u00e0 e di un'irritabilit\u00e0 notevoli: questo stato di cose fin\u00ec per incrinare i suoi rapporti con i membri del suo entourage. Animati dal risentimento, essi successivamente scrissero e fecero pubblicare un libro pesantemente diffamatorio nei suoi confronti, dal titolo \"\" (\"Elvis, cosa \u00e8 successo?\"). Tale biografia venne scritta congiuntamente da Red West, Sonny West e Dave Hebler, che per quasi un ventennio erano stati i \"membri storici\" della cosiddetta \"Memphis Mafia\". Ovviamente il cantante venne a conoscenza del libro, se ne procur\u00f2 una copia e lo lesse: ci\u00f2 contribu\u00ec ulteriormente all'aggravarsi dello stato depressivo che gi\u00e0 lo affliggeva da tempo.\nGli ultimi anni di vita.\nIl divorzio divenne effettivo nell'ottobre del 1973. In quel periodo la salute del cantante cominci\u00f2 a declinare rapidamente. Durante quello lo stesso anno fu ricoverato due volte per overdose da farmaci: la prima volta aveva trascorso tre giorni in coma nella suite d'hotel dove alloggiava, mentre nel secondo episodio, avvenuto alla fine dell'anno, fu ricoverato in ospedale in stato di coma per overdose da petidina. Secondo il suo medico di fiducia George C. Nicophoulos, Elvis pensava \"di non essere come un drogato che compra la roba in strada per il fatto che prendeva farmaci prescritti da un medico\". Nei tre anni successivi produsse sei album di canzoni che incontrarono alterni giudizi di critica e pubblico; cinque di questi album entrarono nella \"top five\" per qualche tempo e tre raggiunsero il primo posto. I diversi singoli ebbero un certo successo senza per\u00f2 raggiungere le cime della classifica.\nUn segnale di problematiche legate alla salute del cantante era che, malgrado egli continuasse a impegnarsi in un gran numero di concerti, la durata di questi era ridotta, e di regola non duravano pi\u00f9 di un'ora, a volte 50 minuti. Nonostante i problemi che lo afflissero, il cantante continu\u00f2 a esibirsi in molte tourn\u00e9e, la maggior parte negli Stati Uniti senza fermarsi, e non modificava lo stile di vita nonostante gli avvertimenti dei medici. John Wilkinson, chitarrista che lavor\u00f2 negli ultimi anni con Presley, lo ritrasse in particolari inquietanti: \nPur alternando condizioni fisiche spesso critiche, in alcune occasioni non manc\u00f2 di prodursi in performance di indubbio livello, come la sua esibizione a Rapid City al Rushmore Plaza Civic Center il 21 giugno 1977, durante la quale esegu\u00ec una sentita e vocalmente valida interpretazione del pezzo \"Unchained Melody\", brano utilizzato in seguito negli anni ottanta come colonna sonora del film \"Ghost\" nella versione del 1965 incisa dai The Righteous Brothers. Si esib\u00ec con continuit\u00e0 fino a poco prima del decesso, tenne il suo ultimo concerto il 26 giugno 1977 al Market Square Arena di Indianapolis davanti a un pubblico composto da 18 000 persone (spezzoni della colonna sonora tratta da quell'ultima esibizione sono contenuti nel CD pubblicato nel 2002 e intitolato \"\").\nL'\"Elvis in Concert\".\nNel corso del 1977 venne prodotto dalla CBS uno speciale televisivo, realizzato assemblando una serie di riprese effettuate durante lo svolgimento di alcune delle ultime esibizioni in concerto del cantante. Gli spezzoni di filmato utilizzati allo scopo di assemblare il prodotto finale successivamente trasmesso, della durata di circa un'ora, evidenziarono l'immagine di un artista ormai sfatto, a volte in stato confusionale, palesemente invecchiato, paurosamente in sovrappeso, e nel complesso in pessima forma fisica. Tali condizioni sono maggiormente apprezzabili visionando dei filmati amatoriali girati all'epoca, dietro le quinte, prima dell'ingresso in scena del cantante, che sono visibili sui vari siti internet dedicati all'enorme mole di memorabilia attinente al personaggio.\nDurante lo svolgersi delle esibizioni egli interpret\u00f2 come al solito quello che era considerato il suo repertorio pi\u00f9 classico, riproponendo alcune versioni dei suoi successi discografici, talvolta corredandole di varianti che le condizioni fisiche in cui versava resero inevitabilmente ridicole e grottesche. La registrazione di tali esibizioni rappresenta comunque l'ultima testimonianza mediatica della tipica attivit\u00e0 concertistica in cui egli si era prodotto per tutto il corso degli anni settanta, e venne denominato \"Elvis in Concert\". Dalla colonna sonora dello stesso speciale, fu ricavato anche un album, pubblicato successivamente al decesso del cantante, che all'epoca raggiunse posizioni di un certo rilievo nella classifica stilata dalla rivista \"Billboard\".\nLa vita sentimentale negli anni settanta.\nIl gossip e la vulgata imperante all'epoca attorno al personaggio gli attribu\u00ec nel corso del decennio svariate e talvolta inverosimili relazioni di natura sentimentale con un imprecisato numero di donne, nonch\u00e9 delle presunte riappacificazioni con l'ex moglie Priscilla, ma le relazioni stabili importanti di cui si ha notizia sicura furono sostanzialmente due. La prima fu quella che il cantante intrattenne con Linda Thompson, ex \"reginetta di bellezza\", a suo tempo eletta anche \"Miss Tennessee\", che egli conobbe verso la fine del 1973 e che gli rimase accanto per circa quattro anni, cercando anche di distoglierlo dalle sue poco salutari abitudini di vita. La seconda fu quella che intrattenne con Ginger Alden, modella e attrice, che incontr\u00f2 dopo la fine della relazione sentimentale intrattenuta con la compagna precedente, la quale gli fu accanto durante l'ultimo triste e travagliato periodo della sua vita. La Alden fu anche la donna che assunse il ruolo di ultima \"fidanzata ufficiale\" di Elvis, di cui rinvenne il cadavere esanime nella stanza da bagno di Graceland, il 16 agosto del 1977.\nLa morte.\nDopo un'esibizione tenuta il 15 agosto, il cantante ritorn\u00f2 a Memphis per riposare e dedicarsi ad un nuovo tour, che sarebbe dovuto iniziare attorno alla seconda met\u00e0 del mese. Il 16 agosto, poco dopo mezzanotte, egli torn\u00f2 a Graceland e, nonostante avesse gi\u00e0 assunto un'abbondante dose di barbiturici, rimase sveglio sino alle prime ore del mattino, intrattenendosi con la famiglia e il suo staff, rilassandosi e curando gli ultimi dettagli del concerto che si sarebbe dovuto svolgere a Portland, l'indomani. Alle ore 4:30 del mattino egli si mise al piano, per suonare due canzoni gospel e il brano country \"Blue Eyes Crying in the Rain\", l'ultimo pezzo che abbia mai cantato. Mezz'ora dopo si ritir\u00f2 in camera per cercare di riposare prima della partenza ma, non riuscendo ancora a dormire, decise di assumere un'ulteriore dose di barbiturici.\nAlle 9:30 prese il libro intitolato \"A scientific search for the face of Jesus\", scritto da Frank O. Adams, e si diresse verso la stanza da bagno. Dopo 4 ore, alle 13:30, venne rinvenuto nella stanza da bagno dalla compagna Ginger Alden, che diede immediatamente l'allarme. Il cantante giaceva sul pavimento. In ambulanza fu trasportato al Baptist Memorial Hospital, dove giunse alle ore 14:56, i tentativi di rianimazione messi in atto nel trasporto furono inutili e all'arrivo risult\u00f2 evidente che la morte era sopraggiunta gi\u00e0 da diverse ore. Alle 15:00 ne fu dichiarata la morte, che in un comunicato ufficiale nell'immediatezza fu attribuita ad \"arresto cardiaco\", nonostante non vi fosse ancora alcun riscontro medico-legale. Elvis Presley aveva 42 anni.\nI funerali.\nI movimenti di Presley venivano sorvegliati quotidianamente dai giornalisti, che spesso si aggiravano dinanzi alla casa. I mezzi di informazione vennero a conoscenza del fatto immediatamente e la voce della morte si diffuse con tempestivit\u00e0. Meno di un'ora dopo il decesso del cantante un migliaio di persone si erano gi\u00e0 riunite davanti al cancello di Graceland: un'ora pi\u00f9 tardi il loro numero si aggirava gi\u00e0 sui tremila. Nel pomeriggio raggiunse e super\u00f2 la cifra di ventimila, in tarda serata si raggiunsero e superarono le ottantamila presenze. Anche il successivo svolgimento delle esequie fu caratterizzato da quella forma di particolare e a volte grottesco folclore, che per tutto l'evolversi della carriera del cantante era stata alimentato dalla devozione che i suoi fan gli avevano sempre tributato.\nDa tutto il mondo piovvero enormi quantitativi di ordini ai fioristi di Memphis, ai quali venne commissionato il confezionamento di migliaia di cuscinetti floreali a forma di chitarre, in riferimento allo strumento che aveva sempre accompagnato il cantante durante lo svolgimento di tutta la sua carriera, di cagnolini, in riferimento al brano \"Hound Dog\" (\"Cane da caccia\"), di orsacchiotti, in riferimento al brano \"(Let me be Your) Teddy Bear\" (\"L'orso Teddy\"), di cuori spezzati, in riferimento al brano \"Heartbreak Hotel\" (\"Hotel dei cuori infranti\"), e corone funebri della pi\u00f9 svariata foggia, ma che si ispiravano comunque nella loro forma all'iconografia che era nata e si era successivamente sviluppata attorno all'immagine del cantante. Furono organizzati due voli speciali, allo scopo di trasportare ben cinque tonnellate di fiori dalla California e dal Colorado.\nLo svolgimento dei funerali venne anche funestato dal verificarsi di alcuni incidenti, dipendenti sia dalla enorme e caotica ressa che si era creata in quei frangenti, sia da quell'aura di fanatismo e isterismo collettivo che aveva sempre caratterizzato il rapporto che i suoi ammiratori pi\u00f9 devoti avevano intrattenuto con il loro idolo. Graceland, la maestosa tenuta acquistata dal cantante nel 1957, \u00e8 diventata un vero e proprio museo: aperta al pubblico a partire dal 1982, essa \u00e8 divenuta una sorta di santuario del rock, meta del pellegrinaggio continuo dei suoi innumerevoli fan. Graceland risulta inoltre essere la seconda dimora pi\u00f9 visitata degli Stati Uniti, con una media di oltre 10 000 presenze alla settimana, dopo la Casa Bianca, dimora storica del presidente della nazione.\nLe circostanze del decesso.\nIl rinvenimento del cadavere e le varie ipotesi sulle cause della morte.\nIl 16 agosto 1977 Elvis fu rinvenuto esanime dalla fidanzata Ginger Alden all'interno del suo bagno a Graceland, si presume deceduto a causa di un attacco cardiaco. Sono comunque state successivamente formulate una ridda di ipotesi inerenti alle cause del suo decesso, sul quale permangono dubbi e perplessit\u00e0. Secondo un noto biografo del cantante, Peter Guralnick, il suo medico personale anni dopo cos\u00ec si espresse, interpellato sulle modalit\u00e0 della sua morte: \"\u00abElvis aveva vomitato e strisci\u00f2 per qualche metro prima di morire\u00bb.\" Dopo avere effettuato l'autopsia del cadavere, nel suo corpo fu riscontrata la presenza di tracce di ben quattordici sostanze medicinali differenti, che in seguito si scoprirono essere state legalmente prescritte dal suo medico personale.\nI medici che ebbero in cura Elvis all'epoca avevano gi\u00e0 cercato di convincerlo a sostituire tale regime alimentare con uno pi\u00f9 sano e regolare, senza ottenere il bench\u00e9 minimo successo, gi\u00e0 a partire dal 1974, dunque circa tre anni prima. Non trascurabile poi anche l'ipotesi di uno shock anafilattico, provocato da una parziale allergia alla codeina, sostanza presente in dosi elevate nei farmaci contro il mal di denti che egli stava assumendo in dosi massicce durante quei giorni.\nI dubbi sulla veridicit\u00e0 del decesso e la nascita di leggende metropolitane.\nDopo la scomparsa del cantante si diffuse immediatamente una notevole quantit\u00e0 di singolari, svariate e fantasiose illazioni, che contribuirono alla nascita e al successivo consolidarsi di una particolare leggenda metropolitana, che gode di un certo credito. Tali illazioni all'epoca sostenevano che il cantante non fosse realmente deceduto, ma che in realt\u00e0 fosse ancora vivo e che la sua dipartita fosse solo una messa in scena, posta in essere allo scopo di consentirgli una specie di fuga definitiva dall'esistenza troppo logorante che egli, ormai totalmente schiavo dello show business, era stato costretto a condurre.\nA partire dalla data del suo decesso, la presenza del cantante \u00e8 stata segnalata un po' ovunque, nelle pi\u00f9 svariate localit\u00e0 del mondo. Nel corso degli anni sono giunti a conoscenza delle varie cronache una moltitudine di diversificati, spesso inverosimili e talvolta ridicoli avvistamenti di Elvis. Esiste un discreto numero di associazioni, in modo particolare statunitensi, impegnate nel sostenere a oltranza e con convinzione queste teorie. Tra le ipotesi pi\u00f9 inverosimili fra tutte quelle che sono state formulate nel corso degli anni, spiccano per esempio quella che palesa la possibile origine aliena del cantante. Tale ipotesi viene citata anche durante lo svolgimento delle scene finali del film \"Men in Black\" e si fa riferimento a essa anche in una canzone interpretata dal complesso dei Dire Straits dal titolo \"Calling Elvis\".\nUn'altra ipotesi \u00e8 quella secondo la quale la scomparsa del cantante fu in realt\u00e0 l'esito inevitabile del suo inserimento forzato in un programma posto in atto dal Federal Bureau of Investigation (FBI) e riguardante la \"protezione dei testimoni\". Fra le pi\u00f9 strane storie che sono nate anche grazie a quella particolare aura di mistero che ha sempre gravitato attorno al personaggio, non va poi dimenticata quella che gli attribuisce anche il suo coinvolgimento nel complotto che nel corso degli anni sessanta ebbe come conseguenza l'omicidio del presidente statunitense John Fitzgerald Kennedy."}
{"id": "54752", "revid": "1132780", "url": "https://it.wikipedia.org/wiki?curid=54752", "title": "WGS84", "text": "WGS84, (World Geodetic System 1984, conosciuto anche come EPSG:4326) \u00e8 un sistema di coordinate geografiche geodetico, mondiale, basato su un ellissoide di riferimento elaborato nel 1984. \nEsso costituisce un modello matematico della Terra da un punto di vista geometrico, geodetico e gravitazionale, costruito sulla base delle misure e delle conoscenze scientifiche e tecnologiche disponibili al 1984. \nI \"datum\" della geodesia classica possono essere definiti locali o regionali, approssimando bene il geoide solo in un intorno del punto di emanazione, mentre il datum globale WGS84 utilizza lo standard EGM96, che approssima il geoide nel suo complesso ed \u00e8 valido per tutto il mondo.\nIl sistema convenzionale terrestre WGS84.\nDal punto di vista geometrico, il WGS84 \u00e8 un particolare sistema terrestre convenzionale (CTS Conventional Terrain System), ovvero un sistema di riferimento cartesiano usato per descrivere la Terra, le cui caratteristiche sono:\nEllissoide.\nAl sistema CTS WGS84 \u00e8 associato l'ellissoide WGS84, descritto dai seguenti parametri:\nRappresentazione cartografica.\nIl sistema WGS84 non ha associata una rappresentazione cartografica ufficiale, ma comunemente viene utilizzata la rappresentazione UTM, che assume la denominazione UTM-WGS84.\nUtilizzo.\nGPS.\nIl sistema satellitare di navigazione GPS utilizza il WGS84.\nNavigazione aerea.\nDal 2000 \u00e8 obbligatorio l'utilizzo del WGS84 come standard per la navigazione aerea. \nIn Italia sia l'Aeronautica Militare che l'ENAV, la societ\u00e0 nazionale di assistenza al volo, hanno terminato la conversione dei dati aeronautici dai vecchi standard Roma 40 e ED50 al WGS84, nel rispetto dei nuovi standard internazionali emanati dall'ICAO."}
{"id": "54760", "revid": "287204", "url": "https://it.wikipedia.org/wiki?curid=54760", "title": "Nube molecolare", "text": "Una nube molecolare \u00e8 un tipo di nube interstellare in cui la densit\u00e0 e la temperatura permettono la formazione di idrogeno molecolare (H2) a partire da singoli atomi di idrogeno.\nGli addensamenti di idrogeno molecolare rappresentano meno dell'1% del volume del mezzo interstellare di una galassia, pur costituendone la porzione a maggiore densit\u00e0. Sulla base delle dimensioni vengono suddivise in \"giganti\", piccole (\"globuli di Bok\") e \"ad alta latitudine\". Dal momento che l'idrogeno molecolare \u00e8 difficile da individuare all'osservazione infrarossa e radio, la molecola pi\u00f9 frequentemente utilizzata per tracciare la presenza di H2 \u00e8 il monossido di carbonio (CO), con cui \u00e8 in un rapporto di 10.000:1 (una molecola di CO ogni 10.000 di H2).\nLe nubi molecolari costituiscono il luogo d'elezione per la nascita di nuove stelle.\nFormazione.\nSi ipotizza che le nubi molecolari, in quanto luogo di nascita delle stelle, facciano parte del \"ciclo del mezzo interstellare\", secondo cui i gas e le polveri passano dalle nubi alle stelle e, al termine dell'esistenza di queste ultime, tornino a far parte delle nubi, costituendo la materia prima per una nuova generazione di stelle.\nIl mezzo interstellare \u00e8 inizialmente rarefatto, con una densit\u00e0 compresa tra 0,1 e 1 particella per cm3 e normalmente circa il 70% della sua massa \u00e8 composto da idrogeno neutro monoatomico (H I), mentre la restante percentuale \u00e8 in prevalenza elio con tracce di elementi pi\u00f9 pesanti, detti, in gergo astronomico, \"metalli\". La dispersione di energia, che si traduce in un'emissione di radiazione nell'infrarosso lontano (meccanismo questo assai efficiente) e dunque in un raffreddamento del mezzo, fa s\u00ec che la materia si addensi in nubi distinte, le regioni H I; man mano che il raffreddamento prosegue, le nubi divengono sempre pi\u00f9 dense. Quando la densit\u00e0 raggiunge le 1000 particelle al cm3, la nube diviene opaca alla radiazione ultravioletta galattica; tali condizioni permettono agli atomi di idrogeno di combinarsi in molecole biatomiche (H2), tramite meccanismi che vedono coinvolte le polveri in qualit\u00e0 di catalizzatori; la nube diviene ora una nube molecolare, che pu\u00f2 contenere al suo interno anche complesse molecole organiche, come amminoacidi ed IPA. Queste si formano in seguito a reazioni chimiche tra alcuni elementi (oltre all'idrogeno, carbonio, ossigeno, azoto e zolfo) che si verificano grazie all'apporto energetico fornito dai processi di formazione stellare che avvengono all'interno delle nubi.\nQualora la quantit\u00e0 di polveri all'interno della nube sia tale da bloccare la radiazione luminosa visibile proveniente dalle regioni retrostanti, essa appare nel cielo come una nebulosa oscura.\nDiffusione.\nIn una tipica galassia spirale, come la Via Lattea, le nubi molecolari rappresentano meno dell'1% del volume del mezzo interstellare, anche se costituiscono la frazione a maggiore densit\u00e0. Nella nostra Galassia, le nubi molecolari rappresentano approssimativamente la met\u00e0 di tutta la massa del mezzo interstellare presente all'interno dell'orbita del Sole intorno al centro galattico; la maggior parte di esse \u00e8 distribuita in un anello disposto tra 3,5 e 7,5 kiloparsec (circa 11400 - 24500 anni luce) dal centro galattico (il Sole dista mediamente 8,5 kiloparsec, circa 27800 a.l.). Mappe a larga scala dell'emissione del CO mostrano che l'idrogeno molecolare si dispone prevalentemente in corrispondenza dei bracci della spirale galattica, ove il moto di rotazione della galassia ha convogliato buona parte della materia che la costituisce. Il fatto che il gas si disponga principalmente lungo i bracci di spirale induce a ritenere che le nubi molecolari si formino e si dissocino in una scala temporale inferiore a 10 milioni di anni, il tempo che si stima necessario alla materia per transitare lungo questa regione.\nPerpendicolarmente al disco galattico, il gas molecolare si dispone in un piano intermedio del disco galattico con una caratteristica \"altezza di scala\", \"Z\", di circa 50\u201375 parsec, che appare molto pi\u00f9 sottile rispetto alla componente gassosa atomica fredda (\"Z\"=130\u2013400\u00a0pc) e calda ionizzata (\"Z\"=1000\u00a0pc) del mezzo interstellare. Fanno eccezione rispetto alla distribuzione dei gas ionizzati le regioni HII, bolle di gas caldo ionizzato che si originano nelle nubi molecolari dall'intensa radiazione ultravioletta emessa dalle giovani stelle massicce di classe spettrale O e B e che dunque hanno approssimativamente la stessa distribuzione verticale dei gas molecolari.\nQuesta distribuzione dei gas \u00e8 tutto sommato uniforme lungo ampie distanze, tuttavia la distribuzione su piccola scala \u00e8 altamente irregolare, con gran parte dei gas accumulati in nubi distinte e complessi di nubi.\nLa quantit\u00e0 di mezzo interstellare va via via diminuendo man mano che si procede lungo la sequenza di Hubble, fino a raggiungere i valori minimi nelle galassie ellittiche; conseguentemente, man mano che si riduce la quantit\u00e0 di mezzo interstellare vien meno la possibilit\u00e0 che si formino strutture nebulari diffuse, a meno che la galassia carente non acquisisca materiale da altre galassie con cui eventualmente venga ad interagire.\nTipologie di nubi molecolari.\nNubi molecolari giganti.\nI maggiori esemplari di queste strutture sono le nubi molecolari giganti o complessi molecolari (GMC, acronimo dell'inglese \"Giant Molecular Cloud\"), che possiedono densit\u00e0 tipiche dell'ordine delle 102\u2013103 particelle al cm3, diametri di oltre 100 anni luce, masse superiori a 6 milioni di masse solari (M\u2609) ed una temperatura media, all'interno, di 10\u00a0K. Le sottostrutture presenti all'interno di queste nebulosit\u00e0 costituiscono un complesso motivo fatto di filamenti, foglietti gassosi, bolle e macchie irregolari.\nLe porzioni pi\u00f9 dense dei filamenti e degli agglomerati di gas prendono il nome di \"nuclei molecolari\", i pi\u00f9 densi dei quali sono detti \"nuclei molecolari densi\"; la loro densit\u00e0 si aggira sulle 104\u2013106 particelle per cm3 ed occasionalmente vi si osservano tracce di monossido di carbonio ed ammoniaca (quest'ultima principalmente nei nuclei densi). La concentrazione delle polveri \u00e8 normalmente sufficiente a bloccare la luce proveniente dalle stelle retrostanti, il che le fa apparire come dei bozzoli oscuri. Questi frammenti, formatisi per gerarchica frammentazione della nube, hanno dimensioni comprese tra 6.000 e 60.000 UA e contengono una quantit\u00e0 di materia variabile, con un intervallo di masse assai ampio, ma maggiormente rappresentato dalle masse pi\u00f9 piccole.\nLe nubi molecolari giganti hanno un'ampiezza tale da coprire una frazione significativa della costellazione in cui sono visibili, al punto da prendere il nome da quello della costellazione stessa.\nSi stima che circa la met\u00e0 della massa complessiva del mezzo interstellare della nostra Galassia sia contenuta in queste formazioni, suddivisa tra circa 6.000 nubi molecolari ciascuna con pi\u00f9 di 100.000 masse solari di materia al proprio interno.\nPiccole nubi molecolari.\nPiccoli aggregati isolati di gas molecolare e polveri molto simili ai nuclei delle GMC prendono il nome di globuli di Bok, che si possono formare indipendentemente o in associazione al collasso di nubi molecolari pi\u00f9 vaste e sono reperiti spesso nelle regioni H II. Oltre la met\u00e0 dei globuli di Bok noti contengono al loro interno almeno un oggetto stellare giovane.\nUn tipico globulo di Bok ha una massa di poche centinaia di masse solari ed un diametro di un anno luce circa. I globuli di Bok finiscono in genere per produrre stelle doppie o multiple.\nNubi molecolari diffuse ad alta latitudine.\nNel 1984 il satellite IRAS identific\u00f2 una particolare tipologia di nube molecolare, che appare costituita da filamenti diffusi visibili ad elevate latitudini galattiche, dunque all'esterno del piano galattico. Tali nubi, dette \"cirri infrarossi\" per via della loro morfologia nell'infrarosso affine all'omonima tipologia di nube terrestre, possiedono una densit\u00e0 della materia tipica di 30 particelle al cm3.\nFenomeni di formazione stellare.\nAlla luce delle attuali conoscenze, gli unici luoghi in cui avviene la formazione di nuove stelle nell'Universo sono le nubi molecolari, o comunque le strutture che da esse derivano (come le regioni H II e le nubi oscure).\nLa nube molecolare rimane in uno stato di equilibrio idrostatico finch\u00e9 l'energia cinetica del gas, che genera una pressione verso l'esterno, \u00e8 equilibrata dall'energia potenziale della gravit\u00e0 interna che tenderebbe a farla collassare. Dal punto di vista matematico questa condizione si esprime tramite il teorema del viriale, che stabilisce che, per mantenere l'equilibrio, l'energia potenziale gravitazionale deve essere uguale al doppio dell'energia termica interna.\nTuttavia quando quest'equilibrio si rompe a vantaggio della gravit\u00e0, la nube inizier\u00e0 a manifestare dei fenomeni di instabilit\u00e0 che ne provocheranno il collasso gravitazionale. La massa limite oltre la quale la nube andr\u00e0 incontro al collasso \u00e8 detta massa di Jeans, che \u00e8 direttamente proporzionale alla temperatura ed inversamente proporzionale alla densit\u00e0 della nube, ma equivale normalmente a decine di migliaia di volte la massa solare; questo valore coincide con la massa tipica di un ammasso aperto di stelle, che \u00e8 spesso il prodotto finale del collasso della nube. Per una densit\u00e0 di 100.000 particelle al cm3 il limite di Jeans \u00e8 pari a una massa solare a una temperatura di 10 K.\nIl processo di condensazione di grandi masse a partire da locali addensamenti di materia all'interno della nube, dunque, pu\u00f2 procedere solo se questi possiedono gi\u00e0 una massa sufficientemente grande. Il verificarsi o meno di tale contrazione dipende dalla temperatura del gas presente in essa e dalla sua densit\u00e0 centrale: quanto pi\u00f9 bassa \u00e8 la temperatura e quanto pi\u00f9 alta la densit\u00e0, tanto minore \u00e8 la quantit\u00e0 di massa necessaria perch\u00e9 possa avvenire tale processo. Infatti, via via che le regioni pi\u00f9 dense, avviate al collasso, inglobano materia, localmente si raggiungono masse di Jeans meno elevate, che portano quindi a una suddivisione della nube in porzioni gerarchicamente sempre pi\u00f9 piccole, sinch\u00e9 i frammenti non raggiungono una massa stellare formando i \"nuclei molecolari\". Il processo di frammentazione \u00e8 agevolato anche dal moto turbolento delle particelle e dai campi magnetici che si vengono a creare.\nNon sempre il collasso si instaura spontaneamente, a causa delle turbolenze interne del gas, oppure per via della diminuzione della pressione interna del gas a causa del raffreddamento o della dissipazione dei campi magnetici. Anzi, pi\u00f9 spesso, come dimostra la maggioranza dei dati osservativi, \u00e8 necessario l'intervento di qualche fattore che dall'esterno comprima la nube, causando le instabilit\u00e0 locali e promuovendo dunque il collasso: gli energici super-flare di una vicina stella in formazione oppure la pressione del vento di una stella massiccia vicina o la sua intensa emissione ultravioletta, che pu\u00f2 regolare i processi di formazione stellare all'interno delle regioni H II; le onde d'urto generate dallo scontro di due nubi molecolari o dall'esplosione di una supernova nelle vicinanze; le forze di marea che si instaurano a seguito dell'interazione tra due galassie, che innescano una violenta attivit\u00e0 di formazione stellare definita \"starburst\", all'origine, secondo alcuni astronomi, degli ammassi globulari.\nComportamento fisico.\nLa fisica delle nubi molecolari \u00e8 per gran parte oggetto di dibattito scientifico. Da un punto di vista fisico si tratta di un gas freddo magnetizzato caratterizzato da moti turbolenti interni altamente supersonici, ma comunque raffrontabili alla velocit\u00e0 dei disturbi magnetici. Si sa che questo stato \u00e8 particolarmente prono a perdere energia, dunque necessita di un rifornimento energetico costante ad opera di fenomeni di collasso gravitazionale.\nInoltre, \u00e8 noto che le nubi in cui \u00e8 attiva la formazione stellare subiscono un processo di distruzione, causato molto probabilmente dalla radiazione o dai venti delle stelle massicce formatesi all'interno, prima che una frazione significativa della massa della nube abbia dato luogo a stelle.\nUn gran numero di informazioni sulla capacit\u00e0 delle nubi molecolari di dar luogo a stelle \u00e8 fornito dall'analisi delle emissioni delle molecole che le costituiscono, in particolare nella banda della radiazione millimetrica e submillimetrica. Le molecole emettono radiazione nel momento in cui spontaneamente cambiano il loro livello energetico rotazionale. Dal momento che l'idrogeno molecolare \u00e8 difficile da individuare all'osservazione infrarossa e radio, si utilizza come tracciante la molecola pi\u00f9 diffusa dopo l'H2, il monossido di carbonio (CO), con cui \u00e8 normalmente in un rapporto di 10.000:1, ovvero 10.000 molecole di per molecola di CO. Utilizzando la temperatura come sinonimo dell'energia, il primo livello energetico rotazionale giace a 5 K sopra lo stato basale; di conseguenza la molecola viene facilmente eccitata da urti con le molecole vicine, solitamente con l'H2 in quanto pi\u00f9 abbondante. Quando la molecola di CO torna allo stato basale, emette un fotone in ossequio al principio di conservazione dell'energia. Dal momento che il gap energetico tra lo stato basale e il primo livello \u00e8 piuttosto piccolo, il fotone porta con s\u00e9 una piccola quantit\u00e0 di energia; in particolare, per questa particolare transizione, il fotone viene emesso alla lunghezza d'onda di 2,6\u00a0mm (equivalente ad una frequenza di 115 GHz), che ricade nella banda delle microonde.\nInoltre, le nubi molecolari, e specialmente le GMC, sono spesso sede di maser, con caratteristici schemi di pompaggio che risultano da transizioni multiple in molte specie chimiche: ad esempio, il radicale ossidrile (\u00b0OH) possiede emissioni maser a 1612, 1665, 1667, 1720, 4660, 4750, 4765, 6031, 6035 e 13\u00a0441\u00a0MHz. Assai frequentemente sono riscontrati in tali regioni anche maser ad acqua, metanolo e, pi\u00f9 di rado, a formaldeide ed ammoniaca."}
{"id": "54762", "revid": "1543377", "url": "https://it.wikipedia.org/wiki?curid=54762", "title": "Fourr\u00e9e", "text": "Un fourr\u00e9e \u00e8 una moneta, per lo pi\u00f9 una contraffazione, che \u00e8 fatta partendo da un tondello di metallo non prezioso (per lo pi\u00f9 bronzo) ricoperto da metallo prezioso per avere l'aspetto di una moneta regolare. Si parla anche di moneta suberata, dal latino \"subaeratus\", cio\u00e8 con il bronzo (\"aes\") che si trova sotto, all'interno.\nIl termine \u00e8 normalmente applicato alle monete antiche di argento placcate come il denario romano o la dracma greca, ma si applica anche ad altre monete placcate.\nStoria.\nCicerone cita il fatto che M. Mario Gratidiano, un pretore romano degli anni 80 a.C., fu molto elogiato per aver sviluppato dei metodi per identificare le monete false, e rimuoverle dalla circolazione. Gratidiano fu per\u00f2 ucciso durante le proscrizioni di Silla, che introdusse la sua legge contro le falsificazioni (\"lex Cornelia de falsis\"), reintrodusse i denari serrati, una misura anticontraffazione provata in precedenza.\nI denari serrati, che avevano circa 20 tacche incise sul bordo della moneta, furono prodotti per cercare di dimostrare l'integrit\u00e0 della moneta. Questo sforzo fu inutile, come attestato dal ritrovamento di fourr\u00e9e serrati.\nProduzione.\nLa produzione di fourr\u00e9e inizi\u00f2 quasi contemporaneamente a quella delle prime monete in Asia Minore nel VII secolo a.C. Queste monete furono prodotte da persone che volevano trarre un profitto producendo una contraffazione con un contenuto minore di metallo prezioso rispetto al suo valore facciale.\nIl metodo pi\u00f9 comune di produrre un fourr\u00e9e era di prendere un tondello di rame, avvolgerlo con una lamina di argento, scaldarlo e batterlo con il conio. Se la moneta \u00e8 stata scaldata sufficientemente e battuta con forza sufficiente, si crea una lega \"eutettica\" (una lega al 72% di argento e 28 % di rame che ha il pi\u00f9 basso punto di fusione rispetto ad ogni altro rapporto reciproco tra questo due metalli), fondendo insieme i due strati. A volte la lega eutettica era spruzzata fusa tra i due strati per migliorare il loro legame, anche se \u00e8 difficile determinare su quali monete \u00e8 stato usato questo metodo. \nLa rilevazione della frode era spesso dovuto all'usura degli strati superiori o all'umidit\u00e0 rimasta fra gli strati che hanno portato il rivestimento a creare bolle ed a rompersi a causa della corrosione del nucleo centrale.\nUn metodo successivo per creare i fourr\u00e9e \u00e8 con l'aggiunta dell'argento al metallo non prezioso dopo che il tondello era gi\u00e0 stato battuto. Questo metodo ha permesso di usare ancor meno argento, ed \u00e8 diventato pi\u00f9 importante per creare contraffazioni vantaggiose quando le monetazioni ufficiali hanno diminuito la loro percentuale di metallo prezioso. Il metodo esatto con cui queste monete sono state argentate \u00e8 poco chiaro anche se i metodi possibili includono immergere la moneta in argento fuso, spazzolando le monete con argento fuso, o impolverando la moneta con argento in polvere e riscaldandola fino a che l'argento fonde.\nRilevazione.\nIl modo pi\u00f9 facile per identificare un fourr\u00e9e \u00e8 con il peso, poich\u00e9 un fourr\u00e9e con un nucleo di rame dovrebbe pesare notevolmente di meno che una moneta d'argento pieno a causa della densit\u00e0 pi\u00f9 bassa di rame. Il contrario dovrebbe essere per un fourr\u00e9e con un nucleo di piombo.\nUn altro metodo per determinare se una moneta \u00e8 placcata, \u00e8 ascoltare il suono prodotto lasciando cadere la moneta su una superficie dura: se la moneta \u00e8 di argento pieno produce un suono caratteristico. Anche se questo metodo era in uso fino a poco tempo fa, non \u00e8 suggerito su una moneta antica poich\u00e9 potrebbe essere danneggiata, particolarmente poich\u00e9 col tempo le monete d'argento possono diventare fragili se l'argento comincia a cristallizzare.\nIl modo pi\u00f9 ovvio per rilevare una moneta placcata sarebbe se il nucleo fosse danneggiato, rivelando il metallo non prezioso. Ci sono spesso contrassegni di taglio o punzonature sulle monete d'argento antiche fatte per tentare di determinare se una moneta fosse di argento pieno. Questi \"contrassegni del banchiere\" sono pi\u00f9 comuni su denari romani del I secolo a.C. e del I secolo d.C.\nDurante la crisi del III secolo le guerre costanti hanno richiesto di emettere una grande quantit\u00e0 di monete, portando a una notevole diminuzione della quantit\u00e0 di metallo prezioso nella coniazione. L'antoniniano \u00e8 stato talmente degradato che i tondelli sono stati prodotti con l'argento a circa il 5% ed immersi in bagno di acido per togliere il rame dalla superficie producendo una superficie spugnosa di argento quasi puro. Quando questi tondelli sono battuti, la forza produce uno strato lucido e sottile di argento sulla superficie, che andr\u00e0 rapidamente via con l'usura. Queste monete \"argentate\" non sono considerati fourr\u00e9e, poich\u00e9 non sono realmente placcate visto che hanno la stessa percentuale ovunque e non sono state fabbricate per ingannare.\nFourr\u00e9e \u00e8 scritto con o senza l'accento (\u00e9), con una o due \"r\", e con una o due \"e\". Il termine latino per una moneta di bronzo placcata con l'argento \u00e8 \"subaeratus\" e quello greco \u00e8 \"hypochalkos\": entrambi significano \"rame sotto \"."}
{"id": "54768", "revid": "2567", "url": "https://it.wikipedia.org/wiki?curid=54768", "title": "Grampasso", "text": ""}
{"id": "54770", "revid": "88740", "url": "https://it.wikipedia.org/wiki?curid=54770", "title": "Un indovino mi disse", "text": "Un indovino mi disse \u00e8 un libro di Tiziano Terzani.\nTrama.\nNel 1976, ad Hong Kong, un indovino cinese predice a Terzani che nel 1993 correr\u00e0 un grande rischio di morire. In particolare gli raccomanda di non prendere mai l'aereo. Giunto alla fine del 1992, Terzani si ricorda della profezia e decide, pi\u00f9 per gioco che per paura, di tenerne conto: trascorrer\u00e0 quindi l'intero 1993 senza mai utilizzare aerei ed elicotteri. Ottenuto dal giornale per il quale lavora (il settimanale tedesco \"Der Spiegel\") il permesso di vivere un anno muovendosi solo per terra e mare, cosa inconsueta per un giornalista, Terzani festeggia il capodanno 1993 in Laos, dove si trova per motivi professionali, e si appresta a trascorrere l'anno rispettando la profezia, ma anche incontrando ogni sorta di indovini e astrologi a cui chiedere conferme sulla profezia.\nAnalisi.\n\"Un indovino mi disse\" \u00e8 la cronaca dell'anno in cui Terzani riscopre i viaggi in treno ed in nave per l'Asia (Laos, Thailandia, Birmania, Cina, Singapore, isole Malesi, Mongolia e Russia). \u00c8 l'occasione per riscoprire la vera Asia: non quella dei ministri, degli ambasciatori e delle grandi personalit\u00e0, ma quella della gente comune. Il libro \u00e8 ricco di leggende, di descrizioni di vita quotidiana nei paesi asiatici, e delinea il contrasto tra i paesi in fase di sviluppo accelerato (Cina, Thailandia, Singapore) e quelli ancora legati alle tradizioni e al passato (Laos, Birmania), descrivendo gli incontri con indovini, astrologi e stregoni. "}
{"id": "54771", "revid": "1227270", "url": "https://it.wikipedia.org/wiki?curid=54771", "title": "Jaco Pastorius", "text": "Suonava generalmente un basso elettrico \"fretless\", sul palco aveva anche un basso provvisto di tasti. Nonostante la brevit\u00e0 della sua carriera, ha determinato una rivoluzione totale per quanto riguarda il suo strumento: con il suo stile particolare \u00e8 riuscito a caratterizzare il basso come solista e ridefinire il ruolo del basso elettrico nella musica, suonando simultaneamente melodie, accordi, armonici ed effetti percussivi. Per numerosi bassisti anche non inerenti al jazz (dal pop al rock) \u00e8 un importante punto di riferimento.\nBiografia.\nOrigini.\nJaco nacque il 1\u00ba dicembre 1951 a Norristown in Pennsylvania, primogenito di Jack Pastorius, di origini tedesche, e di Stephanie Haapala, di origini finlandesi. Il primo musicista in famiglia era stato suo nonno John Francis Pastorius Sr. che nel tempo libero si esibiva come batterista nella banda locale a Bridgeport, una cittadina vicino a Filadelfia.\nIl padre di Jaco, Jack, segu\u00ec le orme del nonno iniziando a suonare la batteria in giovane et\u00e0. Fece il musicista per tutta la vita compiendo vari tour in giro per l'America facendo parte di un quartetto jazz per poi stabilirsi nel 1949 a Norristown dove poco tempo dopo nacque Jaco.\nInfanzia.\nJack, anche dopo la nascita di Jaco, continu\u00f2 ad esibirsi in giro per la Pennsylvania e quindi trascorse poco tempo con la famiglia ma nel 1953 e nel 1955 nacquero altri due figli. I ragazzi crebbero in un ambiente in cui la musica era la priorit\u00e0: il padre quando era a casa insegnava loro come suonare la batteria e a volte li portava con s\u00e9 ai suoi spettacoli incoraggiandoli a salire sul palco per esibirsi. Jaco era l'unico dei tre fratelli ad essere entusiasta di questa opportunit\u00e0 e cantava brani di Frank Sinatra. Aveva una personalit\u00e0 esuberante e scherzosa, sembrava sempre pronto a esibirsi al pubblico. Questa caratteristica lo accomunava al padre con il quale strinse un ottimo legame.\nAlla fine dell'estate del 1959 la famiglia si trasfer\u00ec in Florida a Fort Lauderdale. Jaco e gli altri fratelli erano felici di questo cambiamento perch\u00e9 adoravano il luogo, guadagnavano distribuendo giornali. I genitori in questo periodo divorziarono a causa delle lunghe assenze per i tour e per la forte dipendenza da alcol del padre; tuttavia Jack cerc\u00f2 di rimanere presente nella vita dei figli, soprattutto in quella di Jaco.\nIl soprannome Jaco nacque in questi anni. Fu Jaco stesso ad attribuirselo traendo spunto dal nome del noto arbitro di baseball Jocko Conlan, riadattato in Jaco a causa dell'errore di un suo amico spagnolo che in una lettera utilizz\u00f2 erroneamente la grafia \"Jaco\" perch\u00e9 aveva paragonato il nome a quello spagnolo di \"Paco\". A Jaco piacque e da quel momento decise di utilizzarlo.\nAdolescenza.\nJaco frequent\u00f2 la scuola primaria di St. Clement's Church, si iscrisse alla squadra di baseball ottenendo ottimi risultati. Secondo il fratello Gregory, che lo defin\u00ec \u201cun gran combattente\u201d, era portato per tutti gli sport.\nA dodici anni Jaco, nonostante suonasse gi\u00e0 da tempo la batteria, inizi\u00f2 a suonare (da autodidatta) anche la chitarra prendendola in prestito dal fratello. A tredici anni form\u00f2 il suo primo gruppo musicale assieme ai suoi compagni di scuola suonando come batterista. Nell'autunno del 1964, quando era iscritto alla scuola superiore Northeast, si frattur\u00f2 il polso durante un allenamento di football e questo lo costrinse ad abbandonare la batteria perch\u00e9 \u201cpicchiavo e sentivo che il polso era come il vetro\u201d .\nA quindici anni, ispirato dal bassista di fama locale Kenny Neubauer che Jaco conosceva personalmente, inizi\u00f2 a suonare il basso elettrico e ne acquist\u00f2 uno con i soldi ricavati dalla consegna dei giornali. Incominci\u00f2 a suonare in maniera ossessiva trasformando il soggiorno della casa in una sala prove. Cominci\u00f2 a esibirsi a Fort Lauderdale rimanendo per\u00f2 sconosciuto. Il suo primo basso era un Fender Jazz Bass del 1960 dotato di potenziometri coassiali. Un Jazz Bass del 1962 fu il suo secondo basso che trasform\u00f2 in un fretless togliendo i tasti e riempiendo le scanalature con mastice navale per dare al suono una sfumatura vocale.\nCarriera.\nL'inizio della carriera musicale.\nNell'estate del 1968 Jaco apprese dal bassista Carlos Garcia la tecnica del muting e da Bob Bobbing quella degli armonici artificiali. Nel 1969 cre\u00f2 il suo primo gruppo funky, i \"Woodchuck\", che riscossero un notevole successo nel sud della Florida.\nNel 1970 si un\u00ec ad un gruppo soul chiamato \"Tommy Strand &amp; the Upper Hand\" e si spos\u00f2 con Tracy Lee dalla quale ebbe, sempre nello stesso anno, una figlia. Per mantenere la famiglia, dovette aumentare i suoi guadagni e quindi per un periodo lavor\u00f2 come musicista a bordo di navi da crociera.\nSi un\u00ec poi ai C.C. Riders, gruppo che offr\u00ec a Jaco la sua prima esperienza professionale: la band faceva numerosi tour in tutta America. Jaco suonava circa cinque ore al giorno durante le esibizioni e si esercitava costantemente sul pullman durante gli spostamenti. Quando il capo del gruppo, Brent, nel 1973 si ritir\u00f2, Jaco divenne il nuovo capo ma non dur\u00f2 molto e fu costretto a lasciare. Torn\u00f2 in Florida a suonare in giro per i locali come turnista; nello stesso anno nacque il suo secondo figlio John.\nNel 1974 fece la conoscenza del pianista jazz Paul Bley che lo ingaggi\u00f2 a suonare per un mese al jazz club di New York. Qui Jaco suon\u00f2 con un gruppo composto da Bley, dal chitarrista Pat Metheny e dal batterista Bruce Ditmas, registrando l'album Jaco che non riscosse molto successo nell'immediato.\nA nome di Pat Metheny e con Bob Moses alla batteria incisero un album, \"Bright Size Life\", per la ECM che oggi \u00e8 considerato di straordinaria importanza.\nAlla fine di quell'estate Jaco conobbe Bobby Colomby il quale gli offr\u00ec un contratto discografico con l'azienda Epic che Jaco firm\u00f2 nel 1975. Cos\u00ec incise il suo primo album da solista intitolato \"Jaco Pastorius\". Era stato realizzato con la partecipazione di diversi musicisti tra cui David Sanborn, Lenny White, i fratelli Brecker e Herbie Hancock. Nel brano di apertura \"Donna Lee\" Jaco afferma in un'intervista \u201c \"Non avevo mai sentito prima una linea melodica suonata interamente con il basso ... ... il problema \u00e8 imparare a far sentire l'armonia originale suonando soltanto il tema. Musicisti come Wayne Shorter, Sonny Rollins, Herbie Hancock lo fanno. Volevo riuscirci anch'io\"\u201d . Il disco venne pubblicato nel 1976.\nCon i Weather Report.\nNel 1975 a Miami Jaco incontr\u00f2 Joe Zawinul, il tastierista dei Weather Report, a cui chiese di poter entrare a far parte del gruppo. Zawinul rifiut\u00f2 perch\u00e9 aveva gi\u00e0 un bassista, ovvero Alphonso Johnson. Nei mesi successivi i due si mantennero comunque in contatto e nel 1976, quando Johnson lasci\u00f2 il gruppo, Jaco lo sostitu\u00ec. Joe Zawinul dichiar\u00f2 \u00ab\"C'era della magia in lui, lo stesso tipo di magia che c'era in Jimi Hendrix... ...Cominciammo a fare il tutto esaurito nelle grandi sale da concerto, ovunque andassimo\"\u00bb.\nNel primo anno collabor\u00f2 nell'album \"Black Market\" nei brani di \"Cannonball\" e \"Barbary Coast\" (composta da Pastorius stesso), imponendo cos\u00ec la sua presenza nel gruppo. Nell'album successivo, \"Heavy Weather\", Jaco contribu\u00ec con due composizioni, occupandosi inoltre del mixer e registrando molte parti strumentali con Zawinul. L'album vendette quattrocentomila copie, diventando disco d'oro, superando quindi il precedente \"Black Market\". Jaco ottenne molto denaro e l'approvazione della critica.\nIntorno al 1977 inizi\u00f2 a fare uso frequente di droghe e di alcol, perch\u00e9 gli venivano offerti in cambio della sua compagnia da groupies e da altra gente del settore. Continu\u00f2 a lavorare con il gruppo e nel 1978 fu nominato miglior bassista elettrico dai referendum della critica e dai lettori di \"Down Beat\". \"Mr. Gone\", il successivo album dei Weather Report, conquist\u00f2 il disco d'oro subito dopo la sua uscita.\nIl matrimonio con Tracy fin\u00ec nel 1978 e la custodia dei figli fu affidata alla moglie. Questo fece peggiorare le dipendenze di Jaco, che cominci\u00f2 a manifestare una forma di depressione. Nel 1979, al festival Havana Jam, Jaco alz\u00f2 il volume dell'amplificatore oltre il limite e se ne and\u00f2, facendo innervosire il pubblico e i componenti della band. Nacquero ostilit\u00e0 all'interno del gruppo nei confronti di Jaco, perch\u00e9 episodi del genere divennero sempre pi\u00f9 frequenti.\nSempre nello stesso anno Jaco si spos\u00f2 con Ingrid Hornmuller. In seguito realizz\u00f2 con i Weather Report \"\" un doppio album, che conteneva le registrazioni del recente tour mondiale. Jaco non si present\u00f2 alla prima settimana di prove ma, secondo Michael Brecker, nonostante la situazione le sue prestazioni erano arrivate all'apice della carriera.\nAll'inizio del 1980 i Weather Report realizzano l'album \"Night Passage\". Zawinul considera il brano \"Three Views of a Secret\" il miglior brano mai composto da Jaco. In questo periodo peggiorarono i rapporti con la moglie: Jaco divenne possessivo e le sue dipendenze aumentarono. Durante il tour in Giappone a malapena riusc\u00ec a suonare.\nRicevette un contratto con la Warner Bros. per un album da solista, dal titolo \"Word of Mouth\". Venne affiancato dal tecnico del suono Peter Yianilos. Jaco affront\u00f2 un rigido orario di lavoro con i collaboratori Jack DeJohnette, Michael Brecker e Herbie Hancock. Il disco usc\u00ec nell'estate del 1981 e venne acclamato dalla critica, vincendo il titolo del Golden Disc Award giapponese come miglior disco jazz dell'anno.\nNonostante questo successo, il suo ruolo nei Weather Report si era ridotto notevolmente e il rapporto con Joe Zawinul era degenerato; cos\u00ec nel 1982 Jaco lasci\u00f2 il gruppo e venne sostituito da Victor Bailey.\nLa Word of Mouth Big Band.\nPer la festa del suo trentesimo compleanno Jaco riun\u00ec tutti i componenti che avevano partecipato alla realizzazione del suo ultimo album da solista \"Word of Mouth\"; questo evento informale segn\u00f2 il debutto della nuova band di Jaco. Il debutto formale per\u00f2 avvenne nel 1982 al Savoy Theatre: fu un successo e la band decise di iniziare un tour in Giappone. Jaco venne nominato miglior bassista jazz dai lettori della rivista \"Guitar Players\" e artista jazz dell'anno da \"Swing Journal\".\nCon la nascita di due gemelli da Ingrid la salute mentale di Jaco peggior\u00f2 notevolmente. Si rifiut\u00f2 di andare in un centro per disintossicazione e le sue esibizioni divennero sempre pi\u00f9 scadenti. Il gruppo sub\u00ec notevoli sconvolgimenti e nel 1983 la Warner, preoccupata per le condizioni di salute di Jaco, sciolse il contratto. Nel 1984 al Playboy Jazz Festival Jaco alz\u00f2 il volume dell'amplificatore suonando note fuori dall'armonia; gli altri componenti della band abbandonarono il palco lasciando Jaco a suonare da solo. Bill Cosby, l'allora presidente dell'avvenimento, interruppe il concerto. Jaco in seguito a quell'episodio sciolse la band.\nGli anni della crisi.\nJaco si rec\u00f2 a New York dove per esibirsi conserv\u00f2 il nome della vecchia band ( \"Word of Mouth Big Band\" ), anche se la formazione era completamente diversa e variava da sera a sera. Il comportamento e le condizioni mentali peggiorarono notevolmente a causa dei debiti generati dalle dipendenze. Venne sfrattato da casa e interruppe l'attivit\u00e0 musicale. Nel 1985 riusc\u00ec comunque a partecipare alla realizzazione di un video didattico sull'utilizzo del basso elettrico intitolato \"Modern electric Bass\" grazie anche al fatto che fu ospitato qualche giorno in un albergo: ci\u00f2 gli permise di stare lontano dai vizi.\nTuttavia poche settimane dopo Jaco ricadde nelle sue dipendenze. Cominci\u00f2 a mendicare e a molestare i passanti presso Fort Lauderdale, cos\u00ec venne portato al reparto di psichiatria del Bellevue Hospital. Venne dimesso nel settembre del 1986 dopo sei settimane di ricovero. Una volta uscito ebbe un periodo di ripresa e partecip\u00f2 a vari tour tra cui quello in Europa, ma la morte dell'amico di liceo Alex Sadkin in un incidente automobilistico lo riport\u00f2 in crisi.\nMorte.\nLa sera dell'11 settembre 1987 Pastorius si trovava al Sunrise Musical Theatre di Fort Lauderdale al concerto dell'amico Carlos Santana.\nDurante l'esibizione, dopo un assolo del suo collega Alphonso Johnson, Pastorius sal\u00ec sul palco e sollev\u00f2 la mano del bassista alla maniera degli arbitri di pugilato quando decretano il vincitore di un incontro.\nFu per\u00f2 accompagnato all'uscita dagli addetti alla sicurezza, che non lo riconobbero.\nPastorius si diresse quindi al Midnight Bottle Club, un locale nella periferia della citt\u00e0.\nA causa del suo evidente stato di ebbrezza gli venne negato l'ingresso nel locale da parte del buttafuori esperto di arti marziali Luc Havan, un rifugiato vietnamita. Scoppi\u00f2 una rissa e quando alle quattro del mattino arriv\u00f2 la polizia, Jaco era steso a terra privo di sensi con il viso rivolto verso la pozza del suo stesso sangue. Havan, il buttafuori, sostenne di aver spinto Jaco e che quest'ultimo era caduto battendo la testa. Il verbale della polizia riporta la perdita di conoscenza per un violento trauma cranico.\nFu immediatamente trasportato al Broward County General Medical Center, dove rimase in coma fino al 19 settembre, quando un importante vaso sanguigno del cervello si ruppe causandogli la morte cerebrale. Il 21 settembre i familiari decisero di interrompere il funzionamento dei macchinari che mantenevano il corpo in vita. Il battito dur\u00f2 per altre tre ore, fino alle 21:25, orario in cui venne dichiarato il decesso. Il funerale si tenne il 24 settembre a Fort Lauderdale. Havan venne accusato di percosse aggravate e pagando una cauzione di cinquantamila dollari venne rilasciato.\nStrumentazione.\nLo strumento prediletto da Pastorius era il basso elettrico \"fretless\". Secondo il suo biografo Bill Milkowsky, Pastorius per\u00f2 fu il primo a rimuovere i tasti e riempire i solchi rimasti sulla tastiera con mastice per legno e, infine, a rivestire il manico con dieci strati di una resina epossidica marina.\nCultura di massa.\nA Jaco Pastorius \u00e8 dedicata la versione 5.2 della piattaforma software WordPress rilasciata l'8 maggio 2019.\nGli \u00e8 stato dedicato un film-documento del 2014 chiamato \"Jaco - the film\"\nDiscografia.\nDa solista.\nCon i Weather Report"}
{"id": "54772", "revid": "1762097", "url": "https://it.wikipedia.org/wiki?curid=54772", "title": "Gianduja", "text": "Gianduja (\"Giandoja\" in piemontese, IPA [\u02a4an'd\u028aja]) \u00e8 una maschera popolare torinese, che la tradizione lega al territorio astigiano. Il suo nome sembra derivare dalla locuzione piemontese \"Gioann dla doja\", ovvero \"Giovanni del boccale\".\nGianduia \u00e8 la maschera del Piemonte e nella tradizione carnevalesca si affianca a quelle di altre citt\u00e0, come Balanzone per Bologna, Pantalone per Venezia o Pulcinella per Napoli.\nLe vicende storiche.\n\u00c8 nato all'inizio del XIX secolo dalla fantasia di due burattinai torinesi, Giovanni Battista Sales e Gioachino Bellone, forse allievi di \"Gioanin \u00ebd j'Us\u00e8j\" (Giovannino degli Uccelli), burattinaio all'epoca famoso. La tradizione ha voluto che il suo vero nome fosse Umberto Biancamano, come il primo conte di Savoia; in realt\u00e0, nessun documento storico riferisce i suoi veri dati anagrafici. Sales e Bellone, come gli artisti dell'epoca, erano soliti girare in tourn\u00e9e. Erano spesso in Liguria portando in scena le avventure di \"Gir\u00f2ni\" (in italiano, Gerolamo). Il doge di Genova si chiamava in quegli anni Gerolamo Durazzo e i genovesi lo identificarono nel burattino \"Gir\u00f2ni\", che ne ridicolizzava il nome.\nSi suppone che, a questo punto, la polizia li arrest\u00f2 o li convinse a cambiare nome al burattino. Come hanno fatto notare studi accurati sui marionettisti e sui burattinai nella storia italiana, la reclusione era un pericolo concreto, un possibile rischio per tutti gli artisti dell'epoca, quasi un luogo comune. Nel caso di Sales e Bellone, l'accusa potrebbe essere stata l'ingiuria nei confronti del doge. I due artisti cambiarono dunque il nome del loro burattino: dal 1804 era gi\u00e0 chiamato sicuramente con il nome Gianduja, tanto che un breve articolo sulla \"Gazzetta Nazionale della Liguria\" del 4 marzo 1804 gi\u00e0 testimonia l'esistenza in Genova di un teatro nel quale venivano allestiti gli spettacoli di \"Gianduja piemontese\".\nSales e Bellone si stabilirono a Torino, nel teatrino di San Rocco, che fu con il tempo ribattezzato Teatro Gianduja. Sales inaugur\u00f2 successivamente il circo che port\u00f2 il suo nome, ma travagliato dai problemi economici mor\u00ec in miseria. Bellone si era nel frattempo ritirato dalle scene. Gianduja divenne cos\u00ec protagonista di nuovi spettacoli di altre compagnie, in particolar modo quella dei marionettisti ferraresi Lupi. Specialmente grazie alle recenti ricerche di Alfonso Cipolla e di Giovanni Moretti, autori di un'ampia bibliografia sulla storia delle marionette, \u00e8 stato possibile riscoprire l'importanza dei Lupi nella Torino risorgimentale. La loro abilit\u00e0 artistica affascin\u00f2 anche autori del calibro di Edmondo De Amicis. Successivamente, i Lupi legarono il loro nome al teatro d'Angennes, nel quale si trasferirono nel 1884, che fu dopo pochi anni ribattezzato Teatro Gianduja.\nLa tradizione popolare di Callianetto.\nAttorno a Gianduja sorse per\u00f2 una fiorente leggenda popolare, che lega ancora oggi il personaggio a Callianetto, in provincia di Asti. Secondo questa tradizione, che ha un certo risalto nel folklore locale, a Genova, dopo l'intervento della polizia, le marionette furono bruciate con la baracca e Sales e Bellone furono espulsi dalla citt\u00e0 e accusati di lesa maest\u00e0. Prima di andarsene si fecero intagliare nuovi burattini dal celebre scultore Pittaluga, e coi novelli personaggi i due tornarono a Torino ed impiantarono un teatrino nel cortile dell'Albergo del Pastore, in via Dora Grossa, oggi via Garibaldi.\nSi dice che qui presentarono \u201c\"La storia di Artabano 1\u00b0, ossia il Tiranno del Mondo, con Gerolamo suo confidente e re per combinazione\"\u201d. Si scaten\u00f2 il finimondo: le battute erano spassose, ma il reverendo Baudissone, deputato a controllare le licenziosit\u00e0 della citt\u00e0, le interpret\u00f2 come gravi offese al fratello di Napoleone, che, come il doge di Genova, si chiamava pure lui Gerolamo. I due poveri burattinai furono nuovamente denunciati per lesa maest\u00e0 ed esiliati. \nRaggiunsero Asti e chiesero aiuto alla famiglia De Rolandis di Castell'Alfero, ancora fortemente provata per la morte di Giovanni Battista De Rolandis che a Bologna, con Luigi Zamboni, aveva cercato di sollevare la citt\u00e0 distribuendo coccarde tricolore, simbolo di una nuova Italia. Bellone e Sales furono ospitati e nascosti a Callianetto, piccola frazione di Castell'Alfero, in un cascinale isolato, \nQui i due avrebbero scritto un nuovo canovaccio e cambiato il pericoloso nome di Gir\u00f2ni in \"Giandoja\" e mutarono anche il suo linguaggio che riassunse il carattere del popolo piemontese, alquanto conservatore (da un'interpretazione letterale di \"bogianen\", ovvero immobile), ma di ottimo umore, fedele al dovere e alla parola data. Non pi\u00f9 battute in libert\u00e0, come recitava \"Gioanin dij'Osej\", ma una chiara critica politica, per portare avanti l'idea del Risorgimento e dell'Unit\u00e0 d'Italia anche attraverso il teatrino dei burattini. Il nuovo Gianduja aveva un viso rubicondo e la parrucca col codino volto all'ins\u00f9, vestito con un giubbetto color marrone orlato di rosso, panciotto giallo, calzoni verdi e corti fino al ginocchio, calze rosse e scarpe basse con fibbia d'ottone. Era la fine del 1807. Sul tricorno era ben visibile la coccarda tricolore, la stessa conservata oggi nel museo dell'Universit\u00e0 di Bologna, la medesima che a Reggio Emilia e a Modena era stata applaudita nel 1797 come vessillo della nuova Italia\nIl burattino patriota.\nGianduia da allora \u00e8 rimasto sulle scene con quel suo fare sornione, col boccale pieno di vino, il volto rubicondo, il sorriso benevolo. Attraverso la penna del caricaturista Casimiro Teja e di tanti altri, gli scritti di Angelo Brofferio, Gec (Enrico Gianeri), Fulberto Alarni, e con l'avvento dei giornali satirici \"L'Aso\" (l'asino), \"Il Fischietto\", \"L'Armonia\", \"Il Bastone\", \"Il Soldo\", \"Il Pasquino\", \"'l Caval d' Brons\", i supplementi della \"Gazzetta del Popolo\", le edizioni della \"Famija turin\u00e8isa\", Gianduia stimol\u00f2 realmente le decisioni del Parlamento Subalpino, mettendosi in continua contrapposizione con personaggi del calibro di Cavour, Mazzini e d'Azeglio. La sua gloriosa storia richiam\u00f2 fortemente l'evoluzione della Penisola, e un continuo incitamento per gli italiani all'unit\u00e0 nazionale, tutti partecipi ad una medesima patria.\nEtimologia.\nMolti autori hanno cercato di dare un significato al nome \u201cGianduia\u201d. Tra le ipotesi pi\u00f9 attendibili: \"Giandoja\" come contrazione di \"Gioanin dla doja\" (\"doja\" \u00e8 il recipiente per il vino in lingua piemontese). In passato qualcuno avanz\u00f2 anche l'ipotesi che si trattasse di una contrazione di \"Gens de la joie\". \u00c8 stato anche suggerito che il suo nome si possa collegare alla tradizione degli Zanni tramite un francese \"Jean Andouille\" (Zan Salsiccia). Sembra invece impossibile che si tratti di un gentile atto di riguardo di Sales verso l'amico Bellone, il quale si diceva un tempo essere originario di Oja, frazione di Racconigi: Bellone, infatti, era nativo di Torino.\nIl carattere.\nMolti sono stati i personaggi che hanno indossato i panni di Gianduja nel periodo di carnevale simulando nella quotidianit\u00e0 la tradizione folcloristica. Allegro e godereccio, incarna lo stereotipo piemontese del \"galantuomo\" coraggioso, assennato, incline al bene e fedele alla sua inseparabile compagna Giacometta, che lo affianca nei balli ricchi di coreografia, ma soprattutto nelle opere di carit\u00e0 e di partecipazione.\nNella settimana che precede l'inizio della Quaresima, Gianduja visita ospizi, ricoveri, ospedali per bambini, distribuendo le tipiche caramelle rotonde e piatte, avvolte in un cartoccio esagonale, con impresso il suo profilo mai disgiunto dal tricorno delle armate piemontesi ottocentesche alle quali si deve l'Unit\u00e0 del Paese.\nIn piazza Castello, in occasione dei festeggiamenti del patrono di Torino (la sera del \"Far\u00f2\" di san Giovanni), la maschera sfila insieme al popolo. Essa \u00e8 stata interpretata dal 1964 al 2015 dal presidente della \"Associassion Piemonteisa\", Andrea Flamini.\nIspirazioni.\nDal suo nome deriva quello della cioccolata di tipo gianduia e del relativo cioccolatino gianduiotto con la quale \u00e8 confezionato, entrambi specialit\u00e0 torinesi. I cioccolatini venivano distribuiti dalla maschera durante il carnevale, festa in cui venivano altres\u00ec lanciate tra la folla le \"caramelle di Gianduja\", a forma di cialda e incartate in caratteristici involucri esagonali."}
{"id": "54774", "revid": "466539", "url": "https://it.wikipedia.org/wiki?curid=54774", "title": "Apertura (scacchi)", "text": "L'apertura indica nel gioco degli scacchi la prima fase della partita. Si tratta di una fase molto importante in quanto tutti i pezzi sono presenti sulla scacchiera e i guadagni di spazio, posizione e pezzi determineranno in maniera significativa lo sviluppo del mediogioco e lo svolgimento della partita nel suo complesso. Come regola, il giocatore che muove i pezzi bianchi d\u00e0 inizio alla partita muovendo per primo.\nObiettivi dell'apertura.\nL'obiettivo dell'apertura \u00e8 disporre i propri pezzi in modo che questi possano controllare il maggior numero di case possibili e nello stesso tempo contrastare la disposizione dei pezzi avversari che cercheranno di fare altrettanto. Nonostante la vasta gamma di aperture possibili, l'apertura viene effettuata cercando di perseguire i seguenti obiettivi:\nControllo e occupazione del centro.\nFondamentale \u00e8 il settore centrale della scacchiera, individuato dalle case d4, e4, d5, e5. Per il bianco occupare con i pedoni le case d4 ed e4 fa s\u00ec che questi possano controllare le case c5-d5-e5-f5 impedendo che queste case possano essere occupate da pezzi avversari. Analogamente per il nero l'occupazione delle case d5 ed e5. Ad esempio un cavallo bianco posto nella casa d5 sostenuto da un pedone in e4, controlla quasi tutta la scacchiera, controllando le case b4, c3, e3, f4, f6, e7, c7 e b6. Da una posizione cos\u00ec centrale pu\u00f2 in poco tempo essere trasferito in qualsiasi zona della scacchiera.\n\u00c8 buona norma, in apertura, procedere all'occupazione delle case centrali e/o al loro controllo (ovvero a muovere un pezzo o un pedone in modo tale che minacci una casa centrale). L'occupazione delle case centrali, infatti, permette anche di costruire una \"barriera\" dietro la quale sviluppare i propri pezzi o anche di creare un \"avamposto\" per le successive fasi della partita (ad esempio il sopra citato cavallo in d5).\nNegli scacchi moderni oltre all'occupazione delle case centrali ha assunto molta importanza anche il puro controllo delle stesse, lasciando all'avversario la possibilit\u00e0 di occupare le case centrali per primo ponendo nel contempo sotto pressione lo schieramento nemico con i pezzi e riservandosi di attaccare il centro nemico in un secondo tempo.\nSviluppo dei pezzi.\nNelle fasi iniziali della gara \u00e8 considerata buona norma sviluppare i propri pezzi in modo tale che attacchino i pezzi avversari e/o le case centrali e contemporaneamente difendano i propri. Il bianco tender\u00e0 a posizionare i pedoni in d4 e in e4, il nero, che muove per secondo e in qualche modo deve \"rispondere\" all'apertura avversaria, tenter\u00e0 di contrastare questo sviluppo e di perseguire il proprio obiettivo di posizionare egli stesso i propri pedoni nelle case d5-e5. Il bianco cercher\u00e0 di sviluppare i cavalli in c3 ed f3 dove controllano rispettivamente le case centrali d5-e4 e d4-e5 e il nero cercher\u00e0 di fare altrettanto con i suoi cavalli in c6 e f6 dove potranno controllare le case centrali d4-e5 e d5-e4.\nAnalogamente gli alfieri verranno sviluppati in modo da avere una influenza sul settore centrale. Gli ultimi pezzi a essere sviluppati saranno solitamente le torri e la donna, pezzi a lungo raggio che hanno bisogno di spazio per muoversi e che solitamente entrano in gioco quando sono stati cambiati gli altri pezzi e pedoni e sono state aperte colonne e traverse in modo che possano sviluppare la massima mobilit\u00e0 possibile.\nCatalogo delle aperture.\nVista la loro importanza per i giocatori, le possibilit\u00e0 di apertura di partita, pi\u00f9 le varianti che possono verificarsi, sono state studiate a fondo per decenni, e in alcuni casi per secoli.\nLe aperture per molto tempo sono state catalogate assegnando a esse un nome, solitamente il nome del primo giocatore che ha giocato tale apertura in torneo (difesa Alekhine, difesa Nimzo-indiana, difesa Gr\u00fcnfeld, sistema Colle, difesa Pillsbury, ecc.), oppure il luogo dove tale apertura \u00e8 stata studiata a fondo per la prima volta (gambetto lettone, partita italiana, partita spagnola) o ancora il luogo dove \u00e8 stata giocata per la prima volta (difesa Cambridge Springs).\nSolitamente la nomenclatura delle aperture segue questo schema:\nI diversi tipi di apertura sono stati negli anni catalogati in maniera capillare e hanno dato origine a una nomenclatura caratteristica con cui vengono identificate.\nUna prima storica classificazione deriva dalle due pi\u00f9 comuni mosse utilizzate come prima mossa del bianco:\nConsiderando anche la prima risposta del nero, le aperture possono essere raggruppate per comodit\u00e0 in questi gruppi:\nLe altre prime mosse giocate pi\u00f9 frequentemente dal bianco sono:\nesse danno origine alle cosiddette aperture laterali.\nTutte le altre aperture possibili vengono definite aperture irregolari.\nOggi il punto di riferimento per lo studio delle aperture \u00e8 l'Enciclopedia delle aperture scacchistiche, il cui sistema di classificazione \u00e8 entrato universalmente in uso. Ogni apertura quindi \u00e8 contraddistinta da un codice ECO formato da una lettera maiuscola (da A ad E) che indica il gruppo, un numero a due cifre che indica il sottogruppo e un eventuale numero aggiuntivo a due cifre che indica la variante specifica. Per esempio l'apertura detta \"Partita Spagnola\" nella sua variante \"Difesa Steinitz\" (1.e4 e5 2.Cf3 Cc6 3.Ab5 d6) ha codice ECO C62. \nLe singole mosse, invece, sono trascritte secondo la consueta notazione algebrica.\nAlcune aperture importanti e molto giocate nei tornei:\nAltre, poco meno giocate ma molto importanti, sono:"}
{"id": "54778", "revid": "7", "url": "https://it.wikipedia.org/wiki?curid=54778", "title": "Baccanali", "text": ""}
{"id": "54780", "revid": "36426", "url": "https://it.wikipedia.org/wiki?curid=54780", "title": "Warhammer Fantasy Roleplay", "text": "Warhammer Fantasy Roleplay prodotto dalla Games Workshop e ambientato nel mondo del wargame tridimensionale \"Warhammer Fantasy\", ideato da Richard Halliwell, Rick Priestley, Graeme Davis, Jim Bambra e Phil Gallagher. Le prime due edizioni del gioco sono state tradotte e pubblicate in italia dalla Nexus Editrice. La prima edizione \u00e8 stata pubblicata col nome Martelli da guerra, dalla seconda edizione in poi \u00e8 stato scelto di mantenere il titolo originale anglofono \"Warhammer Fantasy Roleplay\" anche nell'edizione italiana.\n\u00c8 un gioco contemporaneamente fantasy e horror. La sua ambientazione, nota come Vecchio Mondo (\"Old World\"), comprende molte nazioni fra cui l'Impero (che ricorda quello tedesco di Carlo V) costantemente minacciato dalle oscure Orde del Caos che si assiepano ai suoi confini settentrionali. Il Mondo Conosciuto \u00e8 alla base anche di altri giochi e di alcuni romanzi e racconti.\nSistema di gioco.\nOgni personaggio pu\u00f2 scegliere una carriera, dal mendicante, al cacciatore di streghe, assassino, spia, uccisore di giganti, stregone, ecc... La prima edizione proponeva gi\u00e0 nel primo manuale oltre 60 carriere base pi\u00f9 36 carriere avanzate); Ogni carriera gli conferisce bonus in alcune caratteristiche e l'accesso a pi\u00f9 di 130 abilit\u00e0, in maniera simile alle classi, ma sono previste maniere esplicite per terminare una carriera e iniziarne un'altra.\nIl materiale di gioco nella sua prima incarnazione prevedeva, oltre al manuale, due dadi a 10 facce e un set di dadi a 4, 6, 8 e 12 facce.\nLa seconda versione del gioco mantiene il sistema di abilit\u00e0 e carriere ma lo razionalizza, modifica profondamente il sistema di magia e riduce il numero di dadi necessari al gioco ai soli D10.\nLa terza edizione abbandona il tradizionale sistema basato sul d100 e adotta una nuova meccanica di risoluzione, che utilizza sette tipi di dadi: Caratteristica, Fortuna, Sfortuna, Maestria, Difficolt\u00e0, Prudenza e Avventatezza.\nStoria editoriale.\nAlcune semplici regole per giocare di ruolo erano gi\u00e0 comprese nella prima edizione del wargame \"Warhammer Fantasy Battle\" (Bryan Ansell, Rick Priestley e Richard Hailliwell, 1983), ma questo ben presto si concentr\u00f2 sull'aspetto wargamistico le edizioni successive del regolamento non compresero pi\u00f9 il gioco di ruolo. La prima edizione del gioco di ruolo vero e proprio fu pubblicata nel 1986 e ottenne una buona accoglienza, sia per il sistema di combattimento brutale, sia per la ricca e dettagliata ambientazione, un Rinascimento fantasy abbastanza originale rispetto alle tipiche ambientazioni medievali del fantasy, che attingeva al materiale prodotto per il wargame. Oltre al manuale base la Games Workshop pubblic\u00f2 una serie di supplementi, tra cui una serie di avventure collegate a formare la campagna \"The Enemy Within\". Annunci\u00f2 anche la pubblicazione di un manuale dedicato alla magia, \"Realms of Sorcery\", che avrebbe dovuto rimpiazzare il sistema magico ritenuto troppo semplicistico della prima edizione, ma alla fine rifiut\u00f2 la bozza scritta da Ken Rolston. La bozza comunque filtr\u00f2 su Internet.\nPer la fine degli anni novanta la Games Workshop si stava ormai concentrando esclusivamente sulle sue linee di wargame tridimensionali e aveva chiuso tutte le linee di giochi di ruolo ad esclusione di \"Warhammer Fantasy Battle\", che fu ceduto in gestione alla sussidiaria Flame Publication. Nel 1991 dopo aver pubblicato solo alcuni supplementi la Flame Publication fu chiusa e la linea editoriale terminata.\nLa licenza per la pubblicazione di \"Warhammer Fantasy\" fu concessa nel 1994 a James Wallis, che fond\u00f2 appositamente la Hogshead Publishing. La Hogshead inizi\u00f2 ristampando vecchie avventure e materiale gi\u00e0 comparso su \"White Dwarf\", ma prosegu\u00ec pubblicando anche nuove avventure e supplementi, tra cui nel 2001 il rinnovato sistema di magia di \"Realms of Sorcery\". Nel 2002 la Hogshead Publishing chiuse le pubblicazioni e la licenza torn\u00f2 alla Games Workshop.\nNel 2005 grazie a un accordo fra la Games Workshop e la Green Ronin Publishing il gioco speriment\u00f2 una seconda giovinezza grazie alla seconda edizione, sviluppata dalla Green Ronin (che si occupava anche della distribuzione nel continente americano) e pubblicata e distribuita (in Europa) dalla GW tramite la suddivisione Black Industries, \"filiazione\" della Black Library che si occupava di stampare e pubblicare romanzi e fumetti ispirati ai mondi di \"Warhammer Fantasy\" e \"Warhammer 40.000\". L'accordo cess\u00f2 nel gennaio 2008 quando la Games Workshop decise di chiudere le Black Industries poich\u00e9 nonostante il successo della seconda edizione di \"Warhammer Fantasy\" e di \"Dark Heresy\" (il gioco di ruolo ambientato nell'universo tecno-gotico di \"Warhammer 40.000\") queste linee erano comunque molto meno redditizie di quelle legate ai wargame tridimensionali. \nIn ultimo la Fantasy Flight Games compr\u00f2 dalla GW le licenze di \"Warhammer Fantasy\" e \"Dark Heresy\", continuando la pubblicazione del materiale gi\u00e0 uscito, dando alle stampe volumi completati dalla Green Ronin ma mai realizzati dalle Black Industries e promettendo nuove uscite per il futuro.\nNell'agosto 2014 la Fantasy Fligh Games annunci\u00f2 la chiusura della terza edizione\nL'ambientazione.\nIl mondo dentro il quale i personaggi si muovono e vivono le loro avventure \u00e8 frutto di una storia lunga e travagliata, che si ritrova nell'ambientazione fantasy di Warhammer Fantasy Battle.\nInizialmente quello che diventer\u00e0 noto come Mondo Conosciuto era un pianeta sterile con poche forme di vita che lo popolassero, e sarebbe rimasto cos\u00ec se non fosse intervenuto un evento esterno inconsueto: l'arrivo del popolo degli \"Antichi Slann\". Questo antico popolo solcava gi\u00e0 da tempi immemori le stelle con i propri vascelli interplanetari alla ricerca di nuovi pianeti da colonizzare; essi erano detentori di una tecnologia incredibilmente avanzata, che gli permise di raddrizzare l'asse del pianeta, favorendo cos\u00ec le condizioni per la vita su di esso. Inoltre, furono eretti ai poli del pianeta due enormi portali che costituivano i punti d'accesso per nuove navi spaziali. I portali si aprivano su un'altra dimensione chiamata \"Warp\" e viaggiando attraverso essa era possibile coprire in poco tempo le immense distanze siderali tra le stelle.\nSubito dopo iniziarono gli esperimenti che portarono alla creazione di nuove forme di vita. A parte gli animali e la vegetazione, i primi ad essere modificati geneticamente furono i progenitori della razza elfica, seguiti dai progenitori della razza nanica.\nEssi, infatti, erano presenti prima dell'arrivo degli Antichi Slann, ma erano stanziati solo vicino all'equatore del mondo e vivevano in comunit\u00e0 estremamente primitive. Dopo l'arrivo degli Antichi Slann ed il conseguente cambiamento delle condizioni del pianeta, inizi\u00f2 una migrazione di questi popoli verso nord che li port\u00f2 nelle terre dell'attuale Vecchio Mondo e permise loro di prosperare.\nQuando si arriv\u00f2 alla migrazione dei primi uomini si verific\u00f2 la catastrofe. Per cause sconosciute il portale al polo nord collass\u00f2. Non avendo pi\u00f9 modo di controllare l'accesso al Warp tramite di esso, gli Antichi Slann videro riversarsi sul mondo la materia dell'altra dimensione, che prese in seguito il nome di \"Mutapietra\".\nGli effetti furono immediati: la sostanza extradimensionale alterava tutto ci\u00f2 con cui veniva in contatto, creando orrori e mostruosit\u00e0. Non da ultimo, le neonate razze furono contaminate. Nacquero gli Elfi oscuri, i Nani del Caos, gli uomini-bestia e i mutanti.\nLa situazione fu ulteriormente aggravata dal fatto che entit\u00e0 a lungo rimaste imprigionate nel Warp trovarono il modo di entrare nel mondo; tali entit\u00e0 presero la forma di demoni e quelle pi\u00f9 potenti di divinit\u00e0. Le pi\u00f9 importanti sono quelle che diventeranno note come \"Dei del Caos\": Tzeentch, Nurgle, Slaanesh e Khorne.\nSopraffatti, gli Antichi Slann provarono un ultimo esperimento che port\u00f2 alla creazione dei Mezzuomini, i quali avevano una forte resistenza al potere della mutapietra, ma scarsa forza fisica. Gli Antichi Slann furono dunque costretti a fuggire lasciando il Mondo Conosciuto in balia delle forze del Caos. Senza controllo, croll\u00f2 anche l'altro portale del polo sud, aumentando la stretta delle forze caotiche.\nA questo punto inizi\u00f2 la guerra tra le forze del Caos e le razze che abitavano il mondo, prima fra tutte gli Elfi. L'arrivo del Caos aveva generato, tra l'altro, la nascita della magia, e gli Elfi furono presto in grado di manipolarla. Fu proprio questo che permise di mutare le sorti della guerra. Quando tutto sembrava ormai perduto, i pi\u00f9 potenti maghi elfici svolsero un complesso rituale al centro del proprio continente natale; si cre\u00f2 un vortice che risucchi\u00f2 la maggior parte del potere caotico per rigettarlo nel Warp, e con esso molte delle entit\u00e0 demoniache. Gli eserciti del Caos furono respinti fino alle regioni polari, ma non sconfitti del tutto.\nAncora oggi, a distanza di migliaia di anni, il vortice continua a risucchiare energia, la quale esce comunque in continuazione dai portali. Ma le forze del Caos stentano ad allearsi per formare un'unica compagine, poich\u00e9 le divinit\u00e0 caotiche provano odio anche tra di loro. Questo ha portato ad un sostanziale stato di equilibrio, con ripetute ondate d'attacco da parte del Caos che, finora, sono sempre state respinte. Ma il Caos \u00e8 sempre alle porte e i popoli (e soprattutto gli avventurieri) dovranno stare all'erta contro la sua sempre incombente minaccia.\nIn seguito all'evento \"La Fine dei Tempi\", Archaon il Prescelto Eterno, il pi\u00f9 grande condottiero del Caos, ha invaso l'Impero e, giunto a Middemheim, ha attivato un oscuro artefatto che ha risucchiato l'intero pianeta, portando di fatto l'Apocalisse e decretando la vittoria finale dei quattro dei del Caos. Tuttavia, Sigmar \u00e8 riuscito a sopravvivere e, dopo aver vagato a lungo nel cosmo, ha creato un nuovo pianeta, gettando le basi della nuova ambientazione Fantasy della GamesWorkshop, la Age of Sigmar, correlata con un nuovo regolamento notevolmente semplificato. I fan della vecchia ambientazione tuttavia giocano ancora, in tempi precedenti alla Fine dei Tempi oppure assumendo semplicemente che Archaon non abbia mai vinto, e questa parte dell'hobby viene comunemente indicata col nome di Oldhammer, che oggi ha ancora un vastissimo seguito."}
{"id": "54782", "revid": "1543377", "url": "https://it.wikipedia.org/wiki?curid=54782", "title": "Cyberpunk 2020", "text": "Cyberpunk 2020 \u00e8 un gioco di ruolo di ambientazione cyberpunk pubblicato originariamente dalla R. Talsorian Games e in Italia dalla Stratelibri. Generalmente ci si riferisce al gioco con il nome della seconda edizione della serie, in modo da distinguerlo dal genere di appartenenza.\nL'ambientazione \u00e8 stata concessa in licenza due volte per giochi di carte collezionabili. La prima volta per il gioco \"Netrunner\" di Richard Garfield pubblicato dalla Wizards of the Coast nel 1996 e quindi per il \"Cyberpunk CCG\" pubblicato dalla Social Games.\nGeneralit\u00e0.\nBasato sulle opere degli scrittori William Gibson, Bruce Sterling ed altri del movimento cyberpunk o \"mirrorshades\", il gioco vuole essere indirizzato ad enfatizzare pi\u00f9 lo stile che la sostanza, in quella che pu\u00f2 essere considerata una maniera distintiva degli anni ottanta. La cronologia storica dell'ambientazione identifica chiaramente l'et\u00e0 in cui \u00e8 stato scritto il gioco, anteriore alla dissoluzione dell'Unione Sovietica (di cui tuttavia si d\u00e0 conto nella cronologia della versione italiana). Inoltre alcuni aspetti della vita del XXI secolo (come l'elevata tecnologia della rete telematica e la modesta diffusione della telefonia cellulare) presentano aspetti notevolmente divergenti rispetto alla tendenza attuale.\nIl gioco tende ad enfatizzare di pi\u00f9 alcuni aspetti dell'ambientazione di ispirazione rispetto ad altri. \"Cyberpunk 2020\" pone l'accento sull'aspetto estremo e grottesco di queste ambientazioni piuttosto che sulla riflessione sociologica presente in molte delle opere di questo genere, ma non trascura gli aspetti psicologici conseguenti alla disumanizzazione degli individui in una societ\u00e0 sempre pi\u00f9 cibernetizzata. Inoltre, molta attenzione viene data al combattimento, alle armi ad alta tecnologia, agli innesti cybernetici ed al cyberspazio (una rete telematica globale chiamata Rete, un mondo parallelo rischioso non meno del mondo reale). Nella Rete gli hacker, chiamati \"netrunner\", si confrontano con le difese telematiche dei sistemi aggrediti, con le IA (intelligenze artificiali) poste a guardia dei medesimi e coi loro rivali umani. Viceversa viene in certa misura scoraggiato l'uso di droghe - concepite per uso ricreativo o per migliorare le prestazioni - da parte dei personaggi giocanti; l'uso della clonazione ricopre un ruolo marginale ed \u00e8 menzionato soltanto di sfuggita.\nIl gioco si snoda particolarmente sulla frenesia dell'ambientazione e sul fatto che i personaggi siano sempre \"edgerunners\", ovvero corridori \"sul filo del rasoio\", sovente ricercati da potenti individui facenti capo a spietate megacorporazioni. In un'epoca in cui il potere dei governi centrali si indebolisce sempre pi\u00f9, le corporazioni sono vere padrone del mondo, capaci di scatenare guerre e regolare ogni aspetto dei mercati, i giocatori trovano spunto per collaborare o scontrarsi in un mondo irto di pericoli, dove feroci bande di assassini rivendicano la loro porzione di sangue negli \"sprawl\", le sterminate periferie delle megalopoli americane, dove milioni di diseredati lottano ogni giorno per la loro sopravvivenza.\nRegolamento.\nI tipi di personaggi interpretabili possono andare dal mercenario cyberpotenziato, dotato di armi collegate neurologicamente e riflessi potenziati, al corporativo yuppie in completo firmato Armani in grado di cancellare intere economie nazionali con un colpo di penna, al netrunner dotato di interfacce neurali con le quali infiltrarsi in ogni sistema informatico, al poliziotto costretto a fronteggiare da solo una criminalit\u00e0 efferata e senza freni. \u00c8 possibile anche impersonare un Rocker in grado di raccogliere folle sterminate di fan osannanti o un Nomade, girovago che basa la propria sopravvivenza sui rapporti di collaborazione e di parentela. Altre classi possibili sono il tecnico, \"smanettone\" tuttofare o medico esperto in cibernetica, il reporter televisivo o il Solitario, super-esperto nell'uso delle armi e nel combattimento a mani nude.\nIl sistema di regole, tuttavia \u00e8 abbastanza versatile da permettere di creare classi personalizzate, come ad esempio il politico (prendendo elementi sia del Rocker sia del Corporativo). Nei supplementi al manuale base ci sono regole per queste classi \"non standard\".\nIl sistema di regole base di \"Cyberpunk 2020\" (chiamato Interlock system) \u00e8 basato sulle abilit\u00e0 invece che sui livelli di esperienza. I giocatori devono scegliere per il proprio personaggio una classe tra quelle proposte, che prevede un'abilit\u00e0 preclusa alle altre classi; gli stessi personaggi possono poi essere personalizzati assegnando un ammontare di punti nelle \"abilit\u00e0 professionali\" (una lista di abilit\u00e0 connaturate alla classe del personaggio) e un altro ammontare di punti - minore del precedente - nelle \"abilit\u00e0 opzionali\" (qualsiasi abilit\u00e0 non compresa nella prima lista, eccezion fatta per le abilit\u00e0 esclusive sopra citate). Al termine delle avventure ai giocatori vengono assegnati punti da spendere per incrementare le abilit\u00e0 dei personaggi.\nUna gran parte del sistema \u00e8 inoltre dedicata alla possibilit\u00e0 dei personaggi di potenziarsi con cybertecnologia: ci\u00f2 che provoca una conseguente perdita di empatia dovuta alla progressiva disumanizzazione del personaggio. Ogni nuovo miglioramento aggiunto diminuisce il valore di umanit\u00e0 del personaggio in misura direttamente proporzionale al relativo impatto psicologico. Man mano che l'empatia diminuisce il personaggio trova sempre pi\u00f9 difficile relazionarsi con le persone, \u00e8 a suo agio solo con le macchine; finch\u00e9, quando la sua empatia raggiunge lo zero, diventa totalmente intollerante verso gli esseri umani e esplode in una furia omicida interpretata dal Master fin quando non viene abbattuto o, se catturato vivo, \"rieducato\".\nUn'altra caratteristica apprezzata dai giocatori e dai Master \u00e8 il costante rischio di morte, caratteristico della letteratura cyberpunk ed enfatizzato dal sistema di combattimento, battezzato FSS, \"Febbre del Sabato Sera\" (FNFF, \"Friday Night FireFight\" in originale). A differenza di quanto avviene in altri sistemi di combattimento, nella FSS il rischio di morte non \u00e8 soggetto a drastici cambiamenti man mano che il personaggio acquisisce esperienza: indipendentemente dal personaggio, un unico scontro a fuoco - persino un'unica pallottola - pu\u00f2 essere letale. Questo favorisce un gioco pi\u00f9 tattico e accorto e permette combattimenti ad alto tasso di letalit\u00e0, conformi all'etica spietata propria del genere letterario.\nEdizioni.\nPrima edizione: \"Cyberpunk\".\nPubblicati dalla R.Talsorian Games:\nSeconda edizione: \"Cyberpunk 2020\".\nPubblicati dalla R.Talsorian Games:\nTerza edizione: \"Cyberpunk V3.0\".\nPubblicati dalla R. Talsorian Games, la linea temporale viene avanzata al 2030 e il sistema di gioco diventa \"Fuzion\":\nQuarta edizione: \"Cyberpunk Red\".\nPubblicati dalla R. Talsorian Games, ambientato nel 2045, segue gli eventi di \"Cyberpunk 2020\" e funge da prequel al videogioco Cyberpunk 2077 di CD Projekt RED.\nLanciato alla Gen Con 2019 una prima versione denominata Cyberpunk Red Jumpstart Kit e pubblicato in Italia da Need Games! Al suo interno troviamo il Rule Book, un volumetto di quarantaquattro pagine contenente il regolamento semplificato di Cyberpunk Red, e il World Book, un volumetto di cinquantuno pagine contenente le informazioni essenziali sull\u2019ambientazione di Cyberpunk Red, oltre a una serie di consigli per il master, un\u2019avventura gi\u00e0 pronta e una serie di spunti per costruire altre avventure.\nAmbientazioni alternative.\nHardwired.\nAmbientazione alternativa basata sul romanzo \"Guerrieri dell'interfaccia\" di Walter Jon Williams.\nCybergeneration.\nLinea temporale alternativa di \"Cyberpunk 2020\" ambientata nel 2027 basata pesantemente sul concetto e sull'applicazione della nanotecnologia. Una nanopiaga sta mutando e modificando i giovani, che vengono spinti ai margini della comunit\u00e0 dalle paure di una societ\u00e0 che ne teme drammaticamente i poteri. Originariamente fu pubblicato come un supplemento per \"Cyberpunk 2020\" ma pi\u00f9 tardi fu ripubblicato come gioco a s\u00e9 stante.\nWhen Gravity Falls.\nAmbientazione alternativa basata sul romanzo \"Senza tregua\" di George Alec Effinger:\nStarblade Battalion.\n\"Starblade Battalion\", \u00e8 un'ambientazione correlata al gioco Mekton della R. Talsorian, situata in un futuro pi\u00f9 distante (il 2180) di quello dell'ambientazione standard di \"Cyberpunk 2020\" in cui la tecnologia delle tute potenziate si \u00e8 evoluta in robot giganti alti 15 metri. Nel periodo trascorso la Terra ha sofferto un disastro ecologico chiamato \"Ecocollapse\" ed \u00e8 ora controllata da un governo totalitario chiamato \"United Stellar States Alliance\". Le colonie interstellari dell'umanit\u00e0 sono controllate da un manipolativo governo corporativo chiamato \"Pleiades Confederacy\"'. L'ambientazione di \"Starblade Battalion\" ha diverse somiglianze con quella classica di Gundam, particolarmente nel fatto che nessuno dei due gruppi antagonisti \u00e8 particolarmente \"buono\" e che la divisione primaria \u00e8 \"la mia fazione\" e \"la loro fazione.\"\nEdizioni italiane.\nLa Stratelibri ha pubblicato la serie in due volumi \"Solitario di Ventura\" (edizione italiana di \"Solo of Fortune\"), strutturata sulla falsariga di una rivista specializzata: raccoglie approfondimenti sulle armi e sulla classe del Solitario. Sono anche stati pubblicati vari volumi di spunti per avventure e avventure pre-costruite, quasi tutti da Stratelibri, tra gli altri: \"Forlhorn Hope\" (traduzione italiana di \"Tales from the Forlorn Hope\") dal nome di un locale nella fittizia Night City in cui si svolge gran parte dell'azione del manuale base e \"Libera Prigione di Valle della Morte\", dedicato ad un penitenziario nel deserto.\nSempre la Stratelibri ha pubblicato \"Creature della Notte\" un supplemento in cui vengono introdotti nel mondo di Cyberpunk 2020 vampiri e licantropi.\nNel 2008 Stratelibri ha pubblicato l'edizione V3 del regolamento.\nNathan Never Cyberpunk 2020.\n\"Nathan Never Cyberpunk 2020\" \u00e8 un supplemento al gioco originale \"Cyberpunk 2020\" edito da Stratelibri, che permette di ambientare le proprie avventure nel mondo di Nathan Never, personaggio della Bonelli, cos\u00ec come concepito dagli autori del supplemento sulla base delle informazioni note all'epoca. Questo modulo introduce nuove classi, nuovi veicoli e due avventure pronte da giocare. Le nuove classi sono quattro: l'Agente Alfa, Il Tecnico Alfa, il Pilota di Esoscheletri e il Pilota Interplanetario. Le armi e i veicoli di Nathan Never, compresi i flyer e gli esoscheletri potenziati, sono stati introdotti al fianco di un regolamento utile a gestire gli scontri tra queste macchine, tratto dall'originale espansione inglese \"Maximum Metal\". Le due avventure sono: \"L'Esame\" e \"Guerra alla Yakuza\", una lunga avventura con Nathan Never stesso tra i protagonisti.\nVideogiochi.\nAll'E3 del 2012 la software house CD Projekt RED STUDIO ha annunciato la lavorazione di un videogame basato su \"Cyberpunk2020\" denominato \"Cyberpunk 2077\" con la collaborazione dell'autore Mike Pondsmith. \u00c8 stato pubblicato il 10 gennaio 2013 il primo teaser trailer sul videogioco, per poi essere rilasciato il 10 dicembre 2020 su Xbox One, PlayStation 4, Google Stadia, Microsoft Windows e successivamente su Xbox Series X/S e PlayStation 5."}
{"id": "54784", "revid": "1318658", "url": "https://it.wikipedia.org/wiki?curid=54784", "title": "Morbihan", "text": "Il Morbihan (pronunzia in francese: ; \"Mor-Bihan\", ) \u00e8 un dipartimento francese della regione amministrativa della Bretagna.\nIl nome del dipartimento deriva dal bretone: Morbihan \u00e8 infatti l'unione di \"mor\" (mare) e di \"bihan\" (piccolo). Il nome fa riferimento alla collocazione del territorio sulla costa dell'Oceano Atlantico, su cui forma il cosiddetto Golfo di Morbihan. \u00c8 l'unico dipartimento dello stato a non avere un nome francese. Il territorio corrisponde essenzialmente al regno, divenuto successivamente contea, di Bro\u00ebrec e pi\u00f9 anticamente alla citt\u00e0 di V\u00e9n\u00e8tes. L'INSEE e la Poste gli attribuiscono il codice 56. La prefettura \u00e8 Vannes.\nStoria.\nIl dipartimento \u00e8 stato creato in seguito alla Rivoluzione francese, il 4 marzo 1790, su applicazione della legge del 22 dicembre 1789, a partire da una porzione dell'antica provincia di Bretagna: esso risulta edificato per 4/5 della sua estensione sulle terre dell'antica diocesi di Vannes, fondata nel V secolo (ad esclusione di due piccole parti a nord, una ad est e un'altra a ovest). Il dipartimento confina a est con la Cornovaglia francese, a sud con la diocesi di Saint-Brieuc, a sud-ovest con quella di Saint-Malo e a nord-ovest con quella di Nantes.\nIl dipartimento \u00e8 stato creato per decisione del tribunale di giustizia dell'Ancien R\u00e9gime di Vannes da una soppressione del siniscalcato di Quimperl\u00e9 e la met\u00e0 nord di quello di Plo\u00ebrmel, ai quali si and\u00f2 ad aggiungere parte del siniscalcato di Gourin.\nI comuni della Cornovaglia morbihannaise (l'antico siniscalcato di Gourin), che non facevano parte del dipartimento del Morbihan, avevano richiesto l'annessione a Finisterre, senza successo. Alcune petizioni circolarono a pi\u00f9 riprese ma, solamente il comune di Locunol\u00e9 riuscir\u00e0 a ottenere l'ammissione nel 1847.\nDal 1791 al 1793, i nuovi distretti (Auray, Le Faou\u00ebt (Morbihan), Hennebont, Josselin, Pontivy, La Roche-Bernard, Rochefort (Morbihan) e Vannes) del distretto del Morbihan, fornirono quattro battaglioni di soldati volontari nazionali.\nGeografia.\nIl dipartimento del Morbihan fa parte della regione della Bretagna. Esso confina:\nLa superficie del dipartimento \u00e8 di con di coste.\nLa superficie del Morbihan copre una decima parte del Massiccio armoricano.\nDescrizione.\nLe principali citt\u00e0, oltre al capoluogo Vannes/Gwened, sono Lorient/An Oriant, Pontivy/Pondi, Auray, Hennebont e Plo\u00ebrmel\nLa regione fu popolata dai Veneti nell'Et\u00e0 del ferro.\nI Gallo-Veneti controllavano il commercio verso le isole britanniche e dominavano la confederazione armoricana. L'Aremorica \"(il paese) davanti al mare\" si stendeva dall'imboccatura della Loira (che la divideva dall'Aquitania) a quella della Senna dove confinava con la Belgica. La preminenza e la potenza venete costituirono un ostacolo serio alla conquista della Gallia da parte di Giulio Cesare, che dopo varie sconfitte fu costretto ad allearsi con i Namneti (Nantes/Naoned) e i Picti (Poitiers) per la costruzione di una flotta capace di opporsi a quella dei Veneti. Nel 56 a.C. finalmente, sconfisse la flotta veneta e fece vendere i prigionieri al mercato degli schiavi di Roma dopo aver fatto ammazzare i membri del Senato e vietato la produzione di sale. Per controllare i Gallo-Veneti Cesare insedi\u00f2 veterani romani sulle punte strategiche della regione (Locmariaquer/Lokmaria-Kaer, allo sbocco dell'attuale Mor-Bihan) e cre\u00f2 la citt\u00e0 di Darioritum (futura Vannes/Gwened). Come sempre, i Romani favorirono i loro alleati a danno dei loro antichi nemici. Cos\u00ec Nantes/Naoned e Rennes/Roazhon (in tempi diversi) sostituirono Vannes/Gwened come principale citt\u00e0 armoricana.\nIl dipartimento \u00e8 stato creato in seguito alla Rivoluzione francese, il 4 marzo 1790, grazie all'applicazione di una legge del 22 dicembre 1789 che aveva lo scopo di suddividere le province francesi in istituzioni territoriali. Il territorio del dipartimento corrisponde essenzialmente alla \"civitas\" dei Gallo-Veneti che divenne con l'invasione bretone Reame, poi Contea di Bro\u00ebrec/Broereg e successivamente Baliato di Vannes/Gwened. Corrisponde alla diocesi di Vannes/Gwened.\nNel dipartimento \u00e8 ancora molto diffusa la lingua bretone, che viene insegnata anche nelle scuole dell'obbligo bilingui."}
{"id": "54787", "revid": "1632387", "url": "https://it.wikipedia.org/wiki?curid=54787", "title": "Lingua greca", "text": "Il greco (in greco moderno: , \"ellinik\u00e1\"; , \"ellinik\u00ed gl\u00f3ssa\", \"lingua greca\") \u00e8 un ramo indipendente della famiglia delle lingue indoeuropee, nativa della Grecia e altre parti del Mediterraneo dell'est e del Mar Nero. Ha la pi\u00f9 lunga storia documentata - circa 34 secoli - di ogni altra lingua indoeuropea vivente. Il suo sistema di scrittura \u00e8 stato l'alfabeto greco per la maggior parte della sua storia; altri sistemi, come la lineare B e il sillabario cipriota sono stati usati precedentemente. L'alfabeto (di tipo fonetico) nacque da un adattamento della scrittura fenicia, e fu a sua volta la base degli alfabeti etrusco e poi latino, copto, cirillico, gotico (per tramite dell'alfabeto latino) e molti altri sistemi di scrittura, oltre ad aver esercitato influenza su altri, quale armeno.\nOccupa un posto importante nella storia del mondo occidentale e del cristianesimo; il canone della letteratura greca antica include opere nel canone occidentale, come i poemi epici \"Iliade\" e \"Odissea\". Il greco \u00e8 anche la lingua nella quale sono composti molti dei testi fondamentali della scienza, specialmente astronomia, matematica e la logica, e la filosofia occidentale, come i dialoghi platonici e le opere di Aristotele. Il Nuovo Testamento della Bibbia cristiana \u00e8 stato scritto in koin\u00e8. In alcune scuole secondarie di secondo grado in Occidente, soprattutto il liceo classico in Italia, il greco antico rappresenta un'importante materia di studi insieme al latino.\nDurante l'antichit\u00e0, il greco era una lingua franca ampiamente diffusa nel mondo mediterraneo, nell'Asia occidentale e in molti altri luoghi. Sarebbe quindi diventata la lingua ufficiale dell'Impero bizantino sviluppandosi nel greco medievale. Nella sua forma moderna, la lingua greca \u00e8 la lingua ufficiale in due Paesi, Grecia e Cipro, una minoranza linguistica riconosciuta in altri sette Paesi, ed \u00e8 una delle 24 lingue ufficiali dell'Unione europea. La lingua \u00e8 parlata da almeno 13,1 milioni di madrelingua (2019) in Grecia, Cipro, Italia, Albania, Turchia e la diaspora greca. Le radici greche sono spesso usate per coniare nuove parole per altre lingue; greco e latino sono le fonti predominanti del vocabolario scientifico internazionale.\nStoria.\nIl greco fu parlato nella penisola balcanica da circa il 3\u00ba millennio a.C., o possibilmente prima. La prima testimonianza scritta \u00e8 stata una tavoletta in lineare B trovata a Messenia che risale fra il 1450 e il 1350 a.C., rendendo il greco la lingua vivente pi\u00f9 antica registrata al mondo. Tra le lingue indoeuropee, la sua data di prima attestazione scritta \u00e8 eguagliata soltanto dalle lingue anatoliche, ora estinte.\nPeriodi.\nLa lingua greca \u00e8 convenzionalmente divisa nei seguenti periodi:\nDiglossia.\nNell'era moderna, la lingua greca entr\u00f2 in uno stato di diglossia: la coesistenza delle forme scritte vernacolari e arcaiche del linguaggio. Ci\u00f2 che divenne nota come questione della lingua greca fu una polarizzazione fra le due variet\u00e0 del greco moderno: il demotico, forma idiomatica della lingua greca, e la kathar\u00e9vousa, che significa \"purificata\", un compromesso fra il demotico e il greco antico, che fu sviluppata all'inizio del XIX secolo, e fu usata per scopi letterari e ufficiali nello stato greco appena formato. Nel 1976, il demotico fu dichiarata la lingua ufficiale della Grecia, avendo incorporato caratteristiche della kathar\u00e9vousa e dando vita al greco moderno standard, che \u00e8 utilizzato per tutti gli scopi ufficiali e nell'istruzione.\nL'unit\u00e0 storica.\nL'unit\u00e0 storica e l'identit\u00e0 continua tra le varie fasi della lingua greca \u00e8 spesso sottolineata. Anche se il greco ha sub\u00ecto cambiamenti morfologici e fonologici paragonabili a quelli visti in altre lingue, mai dall'antichit\u00e0 classica la sua tradizione culturale, letteraria e ortografica \u00e8 stata interrotta nella misura in cui si pu\u00f2 parlare di una nuova lingua emergente. Oggi i parlanti greci tendono a considerare le opere letterarie dell'antico greco come parte della loro lingua piuttosto che come una lingua straniera. Spesso si afferma anche che i cambiamenti storici sono stati relativamente lievi rispetto ad altre lingue. Secondo una stima, \"il greco omerico \u00e8 probabilmente pi\u00f9 vicino al demotico di quanto l'inglese medio del XII secolo sia all'inglese parlato moderno.\"\nDistribuzione geografica.\nIl greco \u00e8 parlato da circa 13 milioni di persone, principalmente in Grecia, cos\u00ec come a Cipro nella parte non turca, ma anche l\u00ec dove esiste la diaspora greca moderna.\nVi sono insediamenti e localit\u00e0 dove \u00e9 parlata da una minoranza o per motivi diversi la lingua greca, nei paesi limitrofi di Albania, Bulgaria e Turchia, cos\u00ec come in diversi paesi nell'area del Mar Nero, come Ucraina, Russia, Romania, Georgia, Armenia, e Azerbaigian, e nel mar Mediterraneo, l'Italia meridionale (Grecia salentina e Bovesia), la Siria, Israele, l'Egitto, il Libano, la Libia e antiche citt\u00e0 costiere lungo il Levante. La lingua \u00e8 parlata anche dalle comunit\u00e0 di emigranti greci in molti paesi dell'Europa occidentale, in particolare nel Regno Unito e in Germania, Canada, Stati Uniti, Australia, Argentina, Brasile, Cile, Sudafrica e altri.\nStatus ufficiale.\nIl greco \u00e8 la lingua ufficiale della Grecia, dove \u00e8 parlato da quasi tutta la popolazione. \u00c8 anche la lingua ufficiale di Cipro (nominalmente a fianco del turco). A causa dell'adesione di Grecia e Cipro nell'Unione europea, il greco \u00e8 una delle 24 lingue ufficiali dell'organizzazione. Il greco \u00e8 ufficialmente riconosciuto come lingua minoritaria in Armenia, in Romania, in Italia, in Albania, in Ucraina e in Ungheria nel quadro della Carta europea delle lingue regionali o minoritarie. Non \u00e8 lingua tutelata in Turchia.\nCaratteristiche.\nLa fonologia, la morfologia, la sintassi e il vocabolario della lingua mostrano tendenze sia conservatrici sia innovative attraverso l'intera attestazione della lingua dal periodo antico a quello moderno. La divisione in periodi convenzionali \u00e8, come con tutte queste periodizzazioni, relativamente arbitraria, specialmente perch\u00e9 in tutti i periodi il greco antico ha goduto di un alto prestigio e il colto ne prese fortemente spunto.\nFonologia.\nNel corso della sua storia, la struttura sillabica del greco \u00e8 cambiata poco: il greco mostra una struttura sillabica mista, che consente complesse iniziali sillabiche ma code molto ristrette. Ha solo vocali orali e un insieme abbastanza stabile di contrasti consonantici. I principali cambiamenti fonologici sono avvenuti durante il periodo ellenistico e romano (vedi la fonologia della koin\u00e9 greca per i dettagli):\nMorfologia.\nIn tutte le sue fasi, la morfologia del greco mostra un ampio insieme di affissi di derivazione produttiva, un sistema limitato ma produttivo di parole composte e un ricco sistema flessionale. Sebbene le sue categorie morfologiche siano state abbastanza stabili nel tempo, i cambiamenti morfologici sono presenti ovunque, in particolare nei sistemi verbali e nominali. Il principale cambiamento nella morfologia nominale dalla fase classica \u00e8 stato il disuso del caso dativo (le sue funzioni sono state largamente prese in prestito dal genitivo). Il sistema verbale ha perso l'infinito, il futuro formato sinteticamente, i tempi perfetti e l'ottativo. Molte sono state sostituite da forme perifrastiche (analitiche).\nNomi e aggettivi.\nI pronomi mostrano distinzioni nella persona (1\u00b0, 2\u00b0 e 3\u00b0), nel numero (singolare, duale e plurale nell'antica lingua, soltanto singolare e plurale nelle successive fasi) e nel genere (maschile, femminile e neutro) e nel declino per il caso (da sei casi nelle prime forme attestate a quattro nella lingua moderna). I nomi, gli articoli e gli aggettivi mostrano tutte le distinzioni tranne che per la persona. Sia gli aggettivi attributivi sia quelli predicativi concordano con il nome.\nVerbi.\nAllo stesso modo, le categorie flessive del verbo greco sono rimaste sostanzialmente le stesse nel corso della storia della lingua, ma con cambiamenti significativi nel numero di distinzioni all'interno di ogni categoria e nella loro espressione morfologica. I verbi greci hanno forme flessive sintetiche per:\nGrammatica del greco moderno.\nLa grammatica della lingua greca moderna \u00e8 semplificata rispetto al greco antico. La costruzione della frase \u00e8 in linea di massima simile all'italiano e per analogia all'inglese e al francese, poich\u00e9 segue lo schema \"soggetto\" - \"verbo\" - \"complemento oggetto\". La presenza delle declinazioni, tuttavia, consente una certa libert\u00e0 che viene sfruttata soprattutto per ragioni stilistiche. Allo stesso modo dell'italiano si possono costruire frasi composte da pi\u00f9 espressioni concatenate da avverbi. Nei casi in cui il complemento oggetto sia un verbo sostantivato, nel greco moderno si usa il congiuntivo al posto dell'infinito usato in italiano.\nI sostantivi si dividono in tre generi, maschile, femminile e neutro; il genere del sostantivo non sempre ne determina il sesso: alcune parole di genere neutro, ad esempio, hanno valore femminile oppure maschile. Un esempio di questa particolarit\u00e0 \u00e8 \u03c4o \u03ba\u03bf\u03c1\u03af\u03c4\u03c3\u03b9, che significa \"la ragazza\", dove il termine ragazza \u00e8 neutro e si coniuga con articolo neutro '\u03c4o' anche se secondo logica dovrebbe essere femminile. Nel caso di \u03ba\u03bf\u03c1\u03af\u03c4\u03c3\u03b9 il motivo \u00e8 spiegabile: in origine era \u03ba\u03cc\u03c1\u03b7, femminile, cui \u00e8 stato aggiunto un suffisso diminutivo (-\u03c4\u03c3\u03b9\u03bf\u03bd, con caduta della terminazione, come in molti altri sostantivi) che, avendo desinenza neutra, crea sostantivi neutri; questo stesso procedimento, e alla stessa parola, si ritrova anche in tedesco e in olandese: il tedesco \"das M\u00e4dchen\" (ragazza) \u00e8 neutro, ma deriva dall'antico \"die Mad\", femminile, cui \u00e8 stato aggiunto il suffisso diminutivo \"-chen\", che \u00e8 sempre neutro; in olandese, nello stesso identico modo, ma con qualche evoluzione fonetica in pi\u00f9, abbiamo \"het meisje\" /'m\u025b\u026a\u0283\u0259/ (ragazza) derivato da un antico \"de meid\", femminile.\nOgni sostantivo si declina a seconda del caso e del numero. Per la numerosit\u00e0 ci sono desinenze singolari e desinenze plurali. Per quanto riguarda i casi, ne esistono solamente cinque, di cui uno utilizzato molto raramente. I casi sono indicati dalla desinenza del sostantivo:\nEsiste inoltre qualche residuo del dativo utilizzato soltanto nella lingua colta e in alcune frasi fatte; nella lingua comune \u00e8 del tutto scomparso ed \u00e8 sostituito dal genitivo (\"\u039c\u03bf\u03c5\" \u03ad\u03b4\u03c9\u03c3\u03b5 \u03ad\u03bd\u03b1 \u03b2\u03b9\u03b2\u03bb\u03af\u03bf = Mi ha dato un libro) oppure, esattamente come in italiano, da un complemento di moto a luogo figurato (\u0388\u03b4\u03c9\u03c3\u03b5 \"\u03c3'\u03b5\u03bc\u03ad\u03bd\u03b1\" \u03ad\u03bd\u03b1 \u03b2\u03b9\u03b2\u03bb\u03af\u03bf = Mi ha dato un libro).\nI sostantivi acquisiti da lingue straniere normalmente non vengono declinati e il loro caso si desume dal contesto nella frase o meglio dall'articolo che li accompagna. Molti sono i termini stranieri presenti nella lingua neogreca, soprattutto francesi; es. \u03c1\u03b1\u03bd\u03c4\u03b5\u03b2\u03bf\u03cd (francese: rendez-vous = appuntamento), ecc.\nGli articoli sono obbligatori come in italiano. Esistono gli articoli determinativi \u03bf, \u03b7, \u03c4\u03bf (come, in italiano, \"il\"/\"lo\", \"la\") e indeterminativi \u03ad\u03bd\u03b1\u03c2, \u03bc\u03af\u03b1, \u03ad\u03bd\u03b1 (come \"un\"/\"uno\", \"una\"); nella flessione viene escluso il vocativo che per definizione \u00e8 sempre determinato e non ha bisogno di articolo determinativo. L'unica preposizione articolata (sing. \u03c3\u03c4\u03bf(\u03bd), \u03c3\u03c4\u03b7(\u03bd), \u03c3\u03c4\u03bf; plur. \u03c3\u03c4\u03bf\u03c5\u03c2, \u03c3\u03c4\u03b9\u03c2, \u03c3\u03c4\u03b1) si forma con la preposizione di moto a luogo o locativa \u03c3\u03b5 unita all'accusativo (la quasi totalit\u00e0 delle preposizioni regge oggi l'accusativo); gli articoli indeterminativi non si possono invece fondere le preposizioni. Es: \"\u03a0\u03ac\u03bc\u03b5 \"\u03c3\u03b5 \u03b5\u03bd\u03b1\" \u03be\u03b5\u03bd\u03bf\u03b4\u03bf\u03c7\u03b5\u03af\u03bf\" - Andiamo a un albergo - \"\u03a0\u03ac\u03bc\u03b5 \"\u03c3\u03c4\u03bf\" \u03be\u03b5\u03bd\u03bf\u03b4\u03bf\u03c7\u03b5\u03af\u03bf\" andiamo all'albergo.\nI verbi sono anch'essi semplificati rispetto al greco antico; vi sono due coniugazioni e l'ausiliare \u00e8 uno, \u03ad\u03c7\u03c9 avere, utilizzato nella costruzione di diversi tempi. \nClassificazione.\nIl greco costituisce un ramo autonomo della famiglia indoeuropea, ma la sua esatta posizione nell'albero genealogico rimane oggetto di discussione. Essa infatti appartiene alle lingue centum, ma presenta numerose caratteristiche proprie di una lingua satem. Accanto ad accostamenti con lingue illiriche e della Tracia, troppo poco conosciute per poter trarre conclusioni certe, si \u00e8 ipotizzata una particolare vicinanza tra il greco e la lingua armena.\nTra le lingue indoeuropee \u00e8 la seconda lingua pi\u00f9 antica per attestazione, dopo la lingua ittita, e quella in assoluto documentata per il pi\u00f9 ampio arco di tempo.\nDialetti.\nIl greco in tutte le sue fasi ha conosciuto ampie diversificazioni dialettali, ed essi vanno considerati in un ambito cronologico preciso. Si distinguono allora due fasi:\nLa forma di scrittura nota per il greco \u00e8 la lineare B, derivata a sua volta dalla lineare A, usata dai minoici, che si ritiene non parlassero una lingua indoeuropea. Si tratta di un sistema di scrittura prevalentemente sillabico, corredato da una certa quantit\u00e0 di ideogrammi, usato esclusivamente per scopi amministrativi, strutturalmente inadatto per la scrittura di una lingua come il greco: in esso infatti non era possibile distinguere le consonanti occlusive in sorde, sonore e sorde aspirate, che venivano rese tutte con uno stesso segno, e non c'era modo di contrassegnare i gruppi consonantici o le consonanti finali. L'uso di questa forma di scrittura fu abbandonato con il crollo della civilt\u00e0 micenea.\nSolo alcuni secoli dopo, nell'VIII secolo a.C., dopo un periodo di alcuni secoli in cui mancano testimonianze scritte, i Greci svilupparono un nuovo sistema di scrittura, adattando alla propria lingua l'alfabeto fenicio con l'introduzione di simboli distinti per le vocali: nasceva cos\u00ec l'alfabeto greco. Di tale alfabeto esistettero in et\u00e0 arcaica numerose varianti, ma a partire dal V secolo a.C. l'alfabeto ionico si impose, divenendo in et\u00e0 ellenistica l'unico alfabeto del mondo greco. Questo alfabeto, seppure con piccole modifiche rispetto agli esempi pi\u00f9 antichi, \u00e8 quello tuttora usato per il greco moderno.\nInfluenza sulle altre lingue.\nLa lingua greca classica \u00e8 alla base di molte parole moderne delle lingue indoeuropee, soprattutto di quelle romanze. Molte parole composte italiane del lessico scientifico e no\u00a0\u2013 in medicina quasi tutti i nomi delle patologie (termine stesso coniato dal greco) \u2013 sono state coniate da essa. Vari esempi: \"geografia\", \"astronomia\", \"democrazia\", \"filosofia\", \"retorica\", \"etica\", \"politica\", \"monarchia\", \"chiesa\", \"geologia\", \"biologia\", \"citoplasma\", \"cromosoma\", \"mitocondrio\", \"linfocita\", \"macrofago\", \"anatomia\", \"fisiologia\", \"tiroide\", \"esofago\", \"stomaco\", \"pancreas\", \"botanica\", \"zoologia\", \"matematica\", \"geometria\", \"fisica\", \"chimica\", \"atomo\", \"ione\", \"stechiometria\", \"metallo\", \"idrogeno\", \"ossigeno\", \"azoto\", \"grammatica\", \"fonetica\", \"ortografia\", \"lessico\", \"sintassi\", \"antropologia\", \"psicologia\", \"pedagogia\", \"archeologia\", \"paleontologia\", \"architetto\", \"musica\", \"cinema\", \"fotografia\", \"spinterogeno\", \"metafisica\", \"odontoiatria\", \"gastroenterologia\", \"endocrinologia\", \"farmacologia\", \"otorinolaringoiatria\", \"oncologia\", \"ematologia\", \"chirurgia\", \"isterectomia\", \"orchiectomia\", \"esofagoscopia\", \"emorragia\", \"morfologia\", \"governo\", \"nomofilachia\", \"sinallagma\", \"economia\", \"ecologia\", \"metallurgia\", \"siderurgia\", \"elettronica\", \"elettrotecnica\", \"meccanica\", \"aeronautica\", \"automa\", \"telefono\", \"tecnologia\". Ma nella lingua italiana sono presenti anche moltissime parole non composte di origine greca, diffusesi spontaneamente e non coniate, poich\u00e9 alcuni idiomi parlati localmente nella penisola italica, come i dialetti campani, derivano dal sovrapporsi del latino sull'osco e sul greco (con influenze esercitate anche dal castigliano, dal francese medioevale e dai dialetti franchi). Alcuni di questi termini a loro volta sono entrati a formar parte del toscano, poi divenuto fonte della lingua italiana. Le stesse parole \"idioma\" e \"dialetto\" sono di origine greca.\nGreco classico e greco moderno.\nIn Italia, uno dei pochi Stati europei in cui \u00e8 diffuso lo studio delle lingue classiche nell'ambito dell'istruzione secondaria, si tende a chiamare semplicemente \"greco\" il greco classico e a utilizzare l'aggettivo \"moderno\" per indicare la lingua oggi ufficiale della Grecia. Non a caso i vocabolari di greco classico si chiamano semplicemente \"vocabolari di greco\", mentre sulle copertine di quelli di greco moderno viene aggiunto l'aggettivo \"moderno\".\nLa pronuncia del greco moderno \u00e8 caratterizzata dal cosiddetto itacismo, che prende il nome dalla pronuncia del grafema \"\u03b7\" (che si chiama \"ita\" e si legge i), mentre la maggior parte dei grecisti ritiene che la pronuncia del greco classico corretta, o quantomeno pi\u00f9 vicina a quella originale, sia quella cosiddetta etacistica, in cui appunto il grafema \"\u03b7\" si chiama \"eta\" e si legge e (aperta). La pronuncia etacistica \u00e8 quella utilizzata per lo studio del greco classico ovunque, tranne che nella Grecia stessa, dove la lingua antica viene studiata adoperando la stessa pronuncia di quella moderna, per via della ininterrotta trasmissione testuale che dall'epoca antica arriva fino a oggi per tramite della fase bizantina. Pertanto, \u00e8 molto difficile risalire alla pronuncia effettivamente in uso in et\u00e0 classica, specie se consideriamo che la lingua greca classica non \u00e8 altro che un insieme di dialetti (eolico, dorico, ionico e ionico-attico fra i maggiori) unificati da Alessandro Magno con la \"\u03ba\u03bf\u03b9\u03bd\u1f74 \u03b4\u03b9\u03ac\u03bb\u03b5\u03ba\u03c4\u03bf\u03c2\" (\"koin\u00e8 di\u00e1lektos\", idioma comune)."}
{"id": "54790", "revid": "124386228", "url": "https://it.wikipedia.org/wiki?curid=54790", "title": "Stretto di Gibilterra", "text": "Lo stretto di Gibilterra \u00e8 il tratto di mare delimitato a nord dall'estremit\u00e0 meridionale della penisola iberica e a sud dal continente africano. Le acque dello stretto bagnano le coste del Marocco, della Spagna e di Gibilterra. Ha un'ampiezza minima di circa 32 km ed una lunghezza di circa 60 km, e mette in comunicazione l'oceano Atlantico con il mar Mediterraneo. La sua larghezza minima \u00e8 di 14 km, mentre quella massima \u00e8 di 44 km. Nell'antichit\u00e0 le due localit\u00e0 che si fronteggiavano ai due lati dello stretto (le Colonne d'Ercole) si chiamavano Calpe e Abyla. Per alcuni anni i governi della Spagna e del Marocco volevano costruire un tunnel sotto lo stretto. Il progetto includeva un doppio tunnel lungo 38.7 km di cui 28 di questi sono sott'acqua. Lo stretto di Gibilterra (in inglese \"Strait of Gibraltar\", in spagnolo \"Estrecho de Gibraltar\",in arabo \"\u0645\u0636\u064a\u0642 \u062c\u0628\u0644 \u0637\u0627\u0631\u0642\") mette in comunicazione l'oceano Atlantico e il mar Mediterraneo.\nDescrizione.\nGeograficamente \u00e8 delimitato a nord dall'estremit\u00e0 meridionale della penisola iberica e a sud da un'exclave spagnola nella parte pi\u00f9 settentrionale del Marocco, la citt\u00e0 di Ceuta; prende il nome dalla rocca di Gibilterra, promontorio della penisola iberica attualmente possedimento del Regno Unito, che si trova all'imboccatura orientale dello stretto.\nLa sua larghezza minima \u00e8 di 14 km tra punta de Tarifa e Punta Cires, quella massima \u00e8 di 44 km; la lunghezza \u00e8 circa 60 km. La profondit\u00e0 massima \u00e8 di circa 900 m. Lo stretto costituisce il punto di maggior vicinanza tra l'Europa (intesa come continente a s\u00e9 stante, non come Eurasia) e l'Africa.\nStoria.\nNegli ultimi 6 milioni di anni lo stretto si \u00e8 chiuso e riaperto per circa 16 volte, a causa della subduzione tettonica e/o del livello del mare, che \u00e8 dipendente dalla situazione climatica planetaria; per lo spostamento di 2,5 cm/anno della zolla tettonica africana verso l\u2019Europa, lo stretto si chiuder\u00e0 nuovamente in circa 500.000 anni.\nNell'antichit\u00e0 le due localit\u00e0 che si fronteggiano ai due lati dello stretto (le Colonne d'Ercole) si chiamavano Calpe e Abyla, rispettivamente gli importanti porti odierni Gibilterra e Ceuta.\nPrima dell'apertura del canale di Suez lo stretto di Gibilterra costituiva l'unico sbocco del Mediterraneo, rivestendo grande importanza militare e commerciale.\nAttualit\u00e0.\nDa alcuni anni i governi di Spagna e Marocco studiano il modo di costruire un tunnel sotto lo stretto. Nel 2012 \u00e8 stato definito l'aggiornamento della soluzione di attraversamento nel punto meno profondo tra Tangeri e Tarifa, con fine dei lavori prevista in origine per il 2025. Lo studio \u00e8 affidato a un gruppo di ingegneri svizzeri, spagnoli, italiani e marocchini. Il progetto include un doppio tunnel di 38,7 km, dei quali 28 sott'acqua, con un tunnel intermedio di sicurezza e servizio, simile al noto Tunnel della Manica. Recenti studi hanno rivelato due paleo-canali, profondi pi\u00f9 di 600 metri, che intersecano in due punti la traiettoria del tunnel, riempiti con depositi di brecce argillose di tipo flysch. Le condizioni geologiche e idrogeologiche lungo il percorso sono ancora fonte di incertezza, nonostante le ampie indagini svolte. Il tunnel ferroviario trasporter\u00e0 treni passeggeri, merci, ad alta velocit\u00e0 e speciali.\nIn alternativa, un gruppo di ingegneri statunitensi e britannici ha studiato la possibilit\u00e0 di costruire un ponte sopra lo stretto, tuttavia la profondit\u00e0 e le forti correnti della zona non lo consentono."}
{"id": "54794", "revid": "287204", "url": "https://it.wikipedia.org/wiki?curid=54794", "title": "Cab Calloway", "text": "Gli inizi.\nFu grazie alle donne della sua famiglia che Cab Calloway si avvi\u00f2 alla carriera musicale. Prima la madre, che gli fece prendere lezioni di canto lirico (come tenore drammatico), poi la sorella maggiore, la cantante Blanche Calloway, che lo introdusse nell'ambiente del jazz di Chicago. Il giovanissimo Cab Calloway - era ancora alle scuole superiori - incontr\u00f2 cos\u00ec grandi musicisti come Louis Armstrong, Chick Webb, Johnny Jones.\nDopo aver lavorato con vari gruppi come batterista e cantante, nel 1929 gli venne offerta la conduzione di una band di undici elementi, \"The Alabamians\". Poco dopo pass\u00f2 a dirigere un'altra orchestra, \"The Missourians\", pi\u00f9 tardi ribattezzata come \"Cab Calloway and His Orchestra\", che venne scritturata per sostituire Duke Ellington e la sua band nel prestigioso \"Cotton Club\" di Harlem.\nIl Cotton Club.\nIl debutto al Cotton Club fu un successo enorme e nel 1931 vi fu assunto con la sua orchestra.Gli spettacoli vennero trasmessi anche alla radio su scala nazionale. Le principali emittenti statunitensi, i grandi \"network\" che dominavano la comunicazione all'epoca, riservarono a Cab Calloway uno spazio che mai prima di allora era stato dato ad un artista afro-americano. Divenne cos\u00ec uno dei jazzisti pi\u00f9 conosciuti del periodo.\nNegli anni trenta Cab Calloway fu il direttore della famosa orchestra del \"Cotton Club\". Durante la sua conduzione, suonarono nella band elementi del calibro dei trombettisti Doc Cheatham e Dizzy Gillespie, il bassista Milt Hilton, il sassofonista Chu Berry, il batterista Cozy Cole. Fu la prima orchestra afro-americana ad effettuare una \"tourn\u00e9e\" nel sud degli Stati Uniti, nel 1931. Nel 1935 fecero una lunga \"tourn\u00e9e\" in Europa, con concerti a Londra, Amsterdam, Parigi ed altre citt\u00e0.\nAl periodo del \"Cotton Club\" risale la canzone pi\u00f9 nota di Cab Calloway: \"Minnie the Moocher\", incisa nel 1931, uno splendido esempio della tecnica scat, di cui fu uno dei pi\u00f9 grandi interpreti. Fu il primo album jazz a vendere un milione di copie. Originariamente la canzone fu usata nei cartoni animati di Betty Boop.\nGli anni Quaranta e Cinquanta.\nNel 1940 il \"Cotton Club\" chiuse i battenti. Cab Calloway e i suoi musicisti si trasferirono inizialmente in un altro locale, il \"Club Zanzibar\", poi cominciarono a viaggiare, facendo concerti in varie citt\u00e0 degli Stati Uniti ed anche all'estero.\nNel corso degli anni quaranta ci furono diversi cambi di formazione nella band di Cab Calloway. In quel periodo si unirono a lui il trombettista Jonah Jones e i sassofonisti Hilton Jefferson, Illinois Jacquet e Ike Quebec.\nNell'aprile del 1948 Cab Calloway prese la decisione di sciogliere l'orchestra. Non se la sentiva pi\u00f9 di dover garantire uno stipendio fisso a tutti i suoi musicisti. Avrebbe ricostituito la band solo per singoli concerti o per le \"tourn\u00e9e\", ingaggiando i musicisti \"a gettone\".\nSenza l'impegno della band, Cab Calloway pot\u00e9 dedicarsi maggiormente ai suoi progetti solisti. Gi\u00e0 dai tempi del \"Cotton Club\", comunque, aveva lavorato per la radio e per il cinema, apparendo in numerosi film musicali. Negli anni cinquanta si dedic\u00f2 anche ai musical, ed apparve pure in televisione. Fece diverse \"tourn\u00e9e\" all'estero, in Europa (fra l'altro, con il trio vocale femminile The Peters Sisters), in Centro e Sud America, ma dopo gli anni Cinquanta ridusse notevolmente la sua attivit\u00e0 concertistica.\nIl 12 giugno 1994, Cab Calloway sub\u00ec un grave ictus. Mor\u00ec cinque mesi dopo, il 18 novembre 1994, all'et\u00e0 di 86 anni. Il suo corpo venne cremato e le sue ceneri furono date alla sua famiglia. Alla morte di sua moglie Zulme \"Nuffie\" Calloway, il 13 ottobre 2008, le sue ceneri furono sepolte accanto a lei nel mausoleo Rosewood a Ferncliff Cemetery di Hartsdale, New York.\nIl musical.\nA partire dagli anni Cinquanta Cab Calloway si dedic\u00f2 anche al musical.\nDal 1951 al 1954 fu impegnato con \"Porgy and Bess\" di Gershwin, prima a Broadway, poi in tourn\u00e9e per due anni negli Stati Uniti e in Europa.\nUn altro suo successo a Broadway fu con \"Hello Dolly\" del 1967, che lo tenne impegnato per tre anni con repliche in varie citt\u00e0.\nIl cinema.\nNella sua carriera artistica Cab Calloway si dedic\u00f2 anche al cinema, interpretando numerosi film di genere musicale.\nDa ricordare il ruolo da protagonista in \"Stormy Weather\" del 1943 e la partecipazione in \"The Blues Brothers\" nel 1980, con il suo cavallo di battaglia \"Minnie the Moocher\" premiato nel 1999 con il Grammy Hall of Fame Award.\nL'apparizione in \"The Blues Brothers\" rinverd\u00ec la fama dell'allora settantenne Cab Calloway, e lo fece scoprire alle nuove generazioni, che non avevano conosciuto l'epoca d'oro del jazz. Seguirono diversi concerti dal vivo e collaborazioni con cantanti e musicisti ben pi\u00f9 giovani di lui.\nNel 1993 Cab Calloway fu premiato con la \"National Medal of Arts\" dall'allora presidente degli Stati Uniti Bill Clinton. L'anno seguente Cab Calloway mor\u00ec per un attacco cardiaco. Nel 1995 la sua memoria fu onorata con l'inserimento nella \"International Jazz Hall of Fame\"."}
{"id": "54795", "revid": "310175", "url": "https://it.wikipedia.org/wiki?curid=54795", "title": "Frodo", "text": ""}
{"id": "54796", "revid": "729019", "url": "https://it.wikipedia.org/wiki?curid=54796", "title": "Coma", "text": "Il coma (dal greco \u03ba\u1ff6\u03bc\u03b1, \"sonno\") \u00e8 uno stato di assenza di coscienza conosciuto fin dai tempi pi\u00f9 antichi. Con questo termine, Ippocrate indicava \"\"Il cadavere in sonno letargico\", riferendosi a quei soggetti in coma, che apparivano in uno stato di sonno profondo dal quale non si poteva risvegliarli. Successivamente, nel 1966, Fred Plum e Jerome Posner, neurologi statunitensi, definiscono cos\u00ec il coma: \"Unarousable unresponsiveness in which the subjects lie with eyes closed\"\" (Paziente non risvegliabile, non responsivo, che giace a occhi chiusi).\nDescrizione.\nIn neurologia, si definisce coma un profondo stato di incoscienza che pu\u00f2 essere provocato da intossicazioni (stupefacenti, alcool, tossine), alterazioni del metabolismo (ipoglicemia, iperglicemia, chetoacidosi) o danni e malattie del sistema nervoso centrale (ictus, traumi cranici, ipossia): fra tutte, le pi\u00f9 comuni cause di coma sono le alterazioni del metabolismo.\nIn Unit\u00e0 di Terapia Intensiva, a volte, pu\u00f2 essere necessario indurre un coma artificiale temporaneo per mezzo di farmaci, per ridurre l'edema cerebrale dopo un danno encefalico subito e adattare il paziente alla ventilazione meccanica.\nNei dipartimenti di emergenza (in Italia, Pronto soccorso) degli ospedali di III livello, i medici che vi lavorano, per trattare adeguatamente e in tempi rapidi il malato critico, devono essere abili nel riconoscere uno stato di coma, distinguendo le varie condizioni di alterazione dello stato di coscienza: il coma (nessuna apertura degli occhi dopo stimolo doloroso), lo stato stuporoso (apertura degli occhi dopo stimolo doloroso) e lo stato soporoso (apertura degli occhi dopo stimolo verbale).\nLa gravit\u00e0 dello stato di coma si misura mediante numerose scale di misura: la scala semplificata, le scale a livelli, le scale a punteggio. La pi\u00f9 diffusa, tra le scale a punteggio, \u00e8 la Glasgow Coma Scale (scala GCS), proposta, nel 1974, dai neurochirurghi Graham Teasdale e Bryan Jennet. La scala, in base alle risposte del paziente a vari stimoli (dolorosi, verbali), stabilisce un grado di alterazione dello stato di coscienza, con un punteggio da 3 (coma profondo) a 15 (paziente sveglio e cosciente).\nL'uso della scala richiede di valutare l'apertura degli occhi (\"Eyes, score 1 - 4\"), la risposta motoria (\"Motor, score 1 - 6\"), la risposta verbale (\"Verbal, score 1 - 5\"). Un paziente con score della GCS \u2264 8 (E 1, M 5, V 2) \u00e8 un paziente in coma, che non apre gli occhi dopo stimolo verbale o doloroso. Questi malati devono essere intubati e sottoposti a ventilazione meccanica in terapia intensiva, perch\u00e9 privi dei riflessi di protezione delle vie aeree, situazione indotta dal danno a carico del tronco dell'encefalo.\nLa GCS \u00e8 stata, inizialmente, utilizzata per valutare il livello di coscienza dopo un trauma cranico. In seguito, il suo uso si \u00e8 esteso a tutti i pazienti acuti, sia con patologie di natura medica, sia di natura traumatica. Negli ospedali, in Unit\u00e0 di Terapia Intensiva, la GCS \u00e8 usata nel monitoraggio delle condizioni cliniche neurologiche dei pazienti con danno encefalico acuto.\nDifferenze fra il coma e altri stati.\nLa differenza fra il coma e lo stato soporoso e stuporoso \u00e8 l'incapacit\u00e0, di un soggetto in coma, di aprire gli occhi dopo uno stimolo verbale o doloroso. Nel paziente in stato soporoso, lo stato di incoscienza recede dopo stimolo verbale (apertura degli occhi), nel paziente in stato stuporoso lo stato di incoscienza recede dopo stimolo doloroso. \nIl coma \u00e8 anche diverso dallo stato vegetativo che a volte pu\u00f2 susseguire ad esso. Un paziente in stato vegetativo ha perso le funzioni neurologiche cognitive e la consapevolezza dell'ambiente intorno a s\u00e9, ma mantiene quelle non-cognitive e il ciclo sonno/veglia; pu\u00f2 avere movimenti spontanei e apre gli occhi se stimolato, ma non parla e non obbedisce ai comandi.I pazienti in stato vegetativo possono apparire in qualche modo normali: di tanto in tanto possono fare smorfie, ridere, piangere o russare.\nIl coma non \u00e8 indice di morte cerebrale, cio\u00e8 di cessazione irreversibile di tutte le funzioni del cervello e pu\u00f2 accadere che un paziente in coma sia in grado di respirare da solo.\n\u00c8 diverso dal sonno, che \u00e8 un processo che si autolimita, mentre non \u00e8 possibile \"svegliare\" a piacere una persona in stato di coma.\nConseguenze del coma.\nI possibili esiti di uno stato di coma possono variare dalla completa guarigione alla morte, a seconda della posizione, della gravit\u00e0 e dell'estensione del danno cerebrale che ha causato il coma stesso.\nUn paziente pu\u00f2 uscire dal coma con una serie di difficolt\u00e0 motorie, intellettive e psichiche che possono richiedere particolari trattamenti: di solito il recupero avviene gradualmente, e un po' per volta il paziente recupera la sua capacit\u00e0 di risposta.\nAlcuni recuperano solo poche abilit\u00e0 di base, ma nella gran maggioranza dei casi il recupero \u00e8 completo e il paziente ritorna alla piena coscienza.\nIl coma vero e proprio dura di solito da 4 a 8 settimane, raramente di pi\u00f9. Dopo questo periodo, pu\u00f2 evolvere in stato vegetativo. I pazienti in stato vegetativo possono recuperare in modo variabile. Possono riacquisire un certo grado di consapevolezza mantenendo gravi difficolt\u00e0 motorie. In alcuni casi possono avere un recupero pi\u00f9 importante con un ritorno ad una vita quasi normale, alcuni invece possono restare in tale stato per anni o per decenni. La causa di morte pi\u00f9 comune per pazienti in stato vegetativo sono le infezioni, come la polmonite.\nA volte si definisce risveglio l'uscita dal coma o dallo stato vegetativo. In realt\u00e0, se dal coma (2-4 settimane dall'evento acuto) si recupera lo stato di coscienza rapidamente in modo simile al risveglio dal sonno, il recupero della coscienza da uno stato vegetativo avviene in modo lento e graduale, oppure pu\u00f2 non avvenire mai.\nQuestioni etiche.\nCi sono state e ci sono tuttora, a volte, controversie e cause legali sulla decisione se tenere in vita persone da lungo tempo in coma o in stato vegetativo, con l'ausilio di macchine per il supporto vitale, praticando l'accanimento terapeutico o se staccarle da tali ausili e praticare ad esse, nei fatti, una forma di eutanasia, stante la difficolt\u00e0 di previsione di un risveglio anche solo parziale.\nIl caso di Karen Ann Quinlan ha fatto emergere il ruolo del talamo nei processi di coscienza."}
{"id": "54797", "revid": "580", "url": "https://it.wikipedia.org/wiki?curid=54797", "title": "Montaggio", "text": "Il montaggio cinematografico \u00e8 una delle fasi di realizzazione del film e delle opere audiovisive in genere. Il montaggio \u00e8 altres\u00ec la prima e principale fase della cosiddetta post produzione, che nell'iter del film comprende tutto ci\u00f2 che si svolge al termine delle riprese.\nIl montaggio viene eseguito dal montatore cinematografico, si attua tramite procedure e prassi tecniche e d\u00e0 luogo a realizzazioni espressive e linguistiche. \nPer molti teorici del cinema (Sergej \u0116jzen\u0161tejn in primis) il montaggio \u00e8 considerato lo \u201cspecifico filmico\u201d, ovvero la disciplina propria esclusivamente del cinema e che la contraddistingue da altre forme espressive. Il montaggio \u00e8 l'elemento fondante dell\u2019istanza narrante filmica, ed al contempo il montaggio \u00e8 strumento dell'istanza narrante filmica per costruire la narrazione.\nMontaggio e regia sono intrinsecamente legati, in quanto entrambi concorrono nella costruzione espressiva del racconto filmico. \u00c8 con Il \"d\u00e9coupage\" che il montaggio inteso come momento concettuale esce dalla Moviola e \"anticipa s\u00e9 stesso\" durante la scrittura della sceneggiatura e durante le riprese. Il \"d\u00e9coupage\" segmenta gli eventi narrativi ed attribuisce ad ogni segmento determinate scelte tecniche ed artistiche (o per meglio dire \u201cespressive\u201d) orientate alla costruzione complessiva del film.\nStoria.\nIl primo ad utilizzare tecniche di montaggio fu uno dei pionieri del cinema, Georges M\u00e9li\u00e8s, il quale comprese che tagliando ed incollando tra loro spezzoni di diverse riprese si potevano creare dei rudimentali effetti speciali (definite vedute d'azione). Fu invece David W. Griffith a rendere evidenti le potenzialit\u00e0 del montaggio ai fini narrativi.\nNel film \"La nascita di una nazione\" del 1915, egli teorizz\u00f2 gli elementi alla base del \"linguaggio cinematografico\": inquadratura, scena e sequenza. Nel 1920, il regista russo Lev Vladimirovi\u010d Kule\u0161ov comp\u00ec un importante esperimento (poi chiamato effetto Kule\u0161ov): altern\u00f2 col montaggio il primo piano dell'attore Ivan Moz\u017euchin con riprese di vario tipo (un piatto di minestra, una bambina in una bara, una donna su un divano), e sebbene l'espressione del viso dell'attore non cambiasse, il pubblico percepiva i suoi differenti stati d'animo (fame, paura, tenerezza). Questo esperimento permise in seguito a Sergej M. Ejzen\u0161tejn, e agli esponenti dell'espressionismo tedesco e del surrealismo, di dare una dimensione nuova al montaggio: attraverso la correlazione o l'opposizione di due immagini in sequenza, si ottenevano significati e simbolismi che travalicavano il contenuto delle singole inquadrature.\nIn seguito, con l'avvento del sonoro e l'eliminazione delle didascalie, il montaggio divenne pi\u00f9 fluido: la transizione fra le inquadrature aveva ora una maggiore continuit\u00e0, potendo utilizzare dialoghi e suoni in aggiunta a dissolvenze ed inserti (piccole inquadrature di raccordo o esplicative, spesso riguardanti un dettaglio). A partire dagli anni cinquanta, i registi iniziarono ad aumentare il ritmo dei film, eliminando i tempi morti, introducendo l'ellissi, dando maggiore importanza al fuori campo e modificando la continuit\u00e0 temporale del film con pi\u00f9 libert\u00e0. Si prestava ora maggior attenzione al significato dell'intera scena, ai rapporti di causa ed effetto, all'interpretazione degli attori, tralasciando i particolari non strettamente necessari.\nIl lavoro del montaggio.\nLa lingua inglese distingue in due diverse discipline quello che in italiano chiamiamo montaggio: il \"cutting\" e l\"editing\": il primo \u00e8 l'insieme di operazioni pratiche (taglio, giunzione, messa in ordine...), mentre l\"'editing\" \u00e8 il processo ideologico e intellettuale volto alla costruzione di senso e di narrazione. Questa disambiguazione non \u00e8 presente in italiano, dove quindi pu\u00f2 capitare di confondere le due attivit\u00e0, che in ogni caso sono svolte entrambe dal montatore o dall'\u00e9quipe del montaggio.\nDa un punto di vista tecnico il montaggio (nell'accezione del \"cutting\") \u00e8 il momento in cui le varie riprese (dette \"girato\") vengono messe \"in\" \"sequenza\" ovvero secondo la consecuzione temporale prevista in sceneggiatura cos\u00ec da dare luogo al racconto del film. La fase del montaggio inizia con la visione analitica del \"girato\", la scelta delle inquadrature (teniamo presente che usualmente ogni inquadratura viene girata pi\u00f9 volte, al fine proprio di giungere al montaggio con un ventaglio di scelte) e la loro disposizione in sequenza. Nella prassi, accade spesso che al montaggio la consecuzione degli avvenimenti (e quindi lo svolgimento narrativo) viene modificata rispetto a quanto previsto in sceneggiatura.\nLa \"composizione\" del film avviene attraverso tagli e unioni per mezzo di attrezzature meccaniche (come la Moviola e la pressa Catozzo) o computer (workstation o software di montaggio come Avid Media Composer, LightWorks Apple Final Cut Pro 7, BlackMagic Design DaVinci nel caso del cinema e Adobe Premiere, Sony Vegas Pro nel caso del video, giusto per citare alcuni dei prodotti pi\u00f9 diffusi). In particolare, nel cinema per montaggio si intende soprattutto il cosiddetto \"montaggio scena\", in cui ci si occupa principalmente della \"scena\", cio\u00e8 delle immagini; il \"montaggio scena\" \u00e8 seguito dal montaggio del suono, che si occupa della rielaborazione dell'audio, nelle sue diverse tracce. Fase preliminare del montaggio \u00e8 la sincronizzazione, ovvero l'accoppiamento delle immagini ai rispettivi suoni, registrati separatamente in fase di ripresa.\nIl montatore.\nMontare un film significa, secondo una affermazione consolidata nel mondo del cinema, riscriverlo. Non nell'accezione letterale, ma nel senso che montare un film significa costruire da capo la narrazione, la significazione e l'enunciazione che erano state stabilite in fase di scrittura della sceneggiatura. Il lavoro del montatore \u00e8 quello di portare a termine questa riscrittura. Per fare questo il montatore del film deve dare luogo ad una complicata ma imprescindibile dicotomia: egli deve essere pienamente immerso nelle questioni tecniche, artistiche ed espressive del film, ma al contempo deve mantenere costantemente la verginit\u00e0 dello spettatore. Ovvero: il montatore per poter tirare le fila della matassa che costituisce il film (pensiamo alla coerenza e comprensibilit\u00e0 della trama, alla giusta rappresentazione dei personaggi, alle problematiche tecniche, alla enunciazione dell'idea di fondo, la tesi) deve esserne completamente immerso e coinvolto. Ma deve anche vedere il frutto del suo lavoro con la freschezza e l'ingenuit\u00e0 dello spettatore, di colui cio\u00e8 che vedr\u00e0 quel film senza avere a priori idea delle problematiche contenute.\nDal punto di vista tecnico, il montatore fa parte di una \"equipe\" di lavoro che lo coadiuva. Avr\u00e0 a sua disposizione un aiuto ed un assistente che svolgeranno il lavoro di \"cutting\", di organizzazione e catalogazione del girato, e poi altri assistenti specifici (montaggio dei dialoghi, effetti...). All'atto pratico, il \"cutting del\" film consiste nel tagliare il materiale a disposizione, isolando singoli elementi, spezzoni pi\u00f9 o meno lunghi per poi congiungerli a formare una scena, ossia quella particolare parte del film che si svolge in un determinato luogo e lasso di tempo. Montando tra loro le scene, si ottengono le sequenze, ovvero i \"capitoli\" del film. Mettendo in fila le sequenze si completa il montaggio.\nLe attrezzature.\nMontaggio ai tempi del digitale: on-line e off-line.\nPer montaggio \"on-line\" si intende un montaggio eseguito utilizzando apparecchiature della stessa classe di quelle utilizzate per la ripresa, cio\u00e8 pellicola, videoregistratori professionali e centraline di classe alta. Per montaggio \"off-line\" si intende un montaggio eseguito riversando il girato su un supporto di lavoro, spesso economico, o acquisendolo in un sistema di montaggio a bassa risoluzione. Eseguito il montaggio, si ha a disposizione una lista di operazioni (detta \"Edit Decision List\" o \"EDL\") che, usando il timecode o il numero di piedaggio sulla pellicola, pu\u00f2 pilotare macchine online per eseguire il montaggio vero e proprio sui supporti di origine.\nCinema.\nIl montaggio cinematografico viene eseguito a partire dal 1924 con una Moviola, la quale consente varie operazioni, compresa la sincronizzazione dell'audio. La Moviola permette di eseguire un montaggio \"diretto\", giuntando direttamente le immagini di una copia di lavorazione una dopo l'altra. Se nella parte di film gi\u00e0 montata si ha la necessit\u00e0 di apportare delle modifiche [inserire o togliere un'immagine, allungare o accorciare un'inquadratura, oppure aggiungere o levare un'intera scena] con la Moviola \u00e8 possibile: si disfa la giunta dove si vuole procedere alla modifica, come da esigenze, e si rifanno le nuove giunte, che sono eseguite con apposito strumento. Dopo le modifiche apportate il montato non conserver\u00e0 la stessa durata originale.\nNella storia del montaggio, fu fondamentale l'introduzione della cosiddetta \"pressa Catozzo\" inventata da Leo Catozzo, uno dei montatori che lavorarono con Federico Fellini. La pressa \u00e8 una giuntatrice che utilizza del nastro adesivo per unire i due lembi di pellicola. Viene utilizzata ancora oggi dai proiezionisti per unire i rulli in cui \u00e8 divisa la pellicola prima della proiezione.\nNella pratica moderna, si va sempre pi\u00f9 diffondendo un montaggio off-line, cio\u00e8 usando sistemi video su cui sono stati riversati i girati, oppure un procedimento interamente digitale eseguito in maniera \"non lineare\", utilizzando dei software specifici (come alcuni di quelli prodotti da Sony Vegas Pro o After Effects): si pu\u00f2 procedere ad assemblare il film con grande libert\u00e0, limando ed aggiustando progressivamente il risultato ottenuto. Tutto il materiale girato (o solo le riprese \"buone\"), \u00e8 digitalizzato e memorizzato su hard disk, dando la possibilit\u00e0 di intervenire facilmente in qualsiasi punto (senza nastri o pellicole da riavvolgere in continuazione). Si ha inoltre la possibilit\u00e0 di effettuare pi\u00f9 facilmente la correzione del colore, l'inserimento degli effetti speciali e la sincronizzazione della colonna sonora.\nUna via di mezzo tra Moviola e montaggio digitale \u00e8 costituita dai sistemi di marcatura della pellicola, con telecinema in grado di leggere un particolare timecode impresso sul bordo della pellicola durante le riprese. Questo consente una maggiore precisione e velocit\u00e0 nel lavoro rispetto alla Moviola, poich\u00e9 il materiale viene acquisito e lavorato come se fosse nativamente digitale.\nAl termine del montaggio, qualunque sia il sistema utilizzato si ricava di solito una EDL che verr\u00e0 utilizzata per tagliare direttamente il negativo e assemblare la copia per la stampa cinematografica dei positivi da proiezione. I sistemi di montaggio non lineare sono in grado di pilotare le apparecchiature di stampa per adattare cos\u00ec le correzioni di colore e realizzare gli effetti speciali.\nVideo e televisione.\nL'avvento dei sistemi non lineari ha rivoluzionato gran parte del lavoro di montaggio anche nel video e in televisione: i sistemi di editing possono acquisire digitalmente il video nel loro formato nativo preservandone il formato originale, trasferendolo nel sistema senza alcun tipo di deterioramento. Tutto il lavoro di montaggio e l'effettistica viene realizzato direttamente sul sistema, ed esportato alla fine richiedendo al massimo un passaggio di rendering per gli effetti e le correzioni applicate. Una volta terminato, il filmato montato \u00e8 anche gi\u00e0 pronto per la messa in onda senza richiedere un successivo riversamento.\nIl montaggio: atto di creazione linguistica.\n\"Passare da un'immagine a due immagini, significa passare dall'immagine al linguaggio\", questa affermazione del teorico Christian Metz rivela molto sulle implicazioni linguistiche del montaggio. Come perspicacemente nota Giovanni Oppedisano, \"i dispositivi linguistici che consentono al cinema di rappresentare il mondo \u201cfisico\u201d e \u201cimmaginario\u201d, di produrre senso, emozioni, idee, sono costituiti da un sistema di segni del tutto originale, sulla cui origine e natura \u00e8 ancora vivo un dibattito culturale che coinvolge le pi\u00f9 diverse discipline. In questa dialettica occorre analizzare il funzionamento dei complessi processi di significazione del linguaggio cinematografico in relazione alle modalit\u00e0 percettive dell\u2019immagine filmica. Il fenomeno della rappresentazione delle \u201ccose del mondo\u201d colte nel loro divenire, e esaminato dal punto di vista dell\u2019autore e dello spettatore alla luce delle dinamiche linguistiche e psicologiche che agiscono nella visione dell\u2019opera cinematografica. Attraverso la distinzione tra significato e significante, il montaggio cinematografico va ritenuto, nelle varie fasi della sua evoluzione, come l\u2019atto compositivo che fa del cinema un\u2019arte metonimica: il momento di convergenza e sintesi delle problematiche espressive che sono alla base dei processi evolutivi del linguaggio cinematografico\". Il montaggio costituisce l'aspetto strutturale ed estetico del film, essendo il momento di congiunzione e sintesi di tutti i linguaggi coinvolti nell'edificazione dell'opera filmica.\nTra le peculiarit\u00e0 del montaggio troviamo la costruzione dello spazio e del tempo. Il montaggio, nella gestione delle inquadrature, nella possibilit\u00e0 di disporle a piacimento e di alterare la durata reale delle riprese e quindi delle azioni del film, va a creare i cosiddetti spazio e tempo cinematografici. Il montaggio consente di allungare, ripetere, oppure accorciare ed elidere i tempi, e parimenti pu\u00f2 mostrare con apparente continuit\u00e0 (la cosiddetta continuit\u00e0 cinematografica) spazi e luoghi in realt\u00e0 assolutamente non continui o non esistenti. Lo spazio-tempo reale e diegetico viene scardinato dal montaggio, che crea uno spazio-tempo assolutamente irreale ma al contempo visibile, realmente visibile sullo schermo. Si evince come il montaggio sia l'elemento fondante dell\u2019istanza narrante filmica, ed al contempo il montaggio \u00e8 strumento dell'istanza narrante filmica per costruire la narrazione.\nStrettamente connesso ai concetti di spazio-tempo cinematografico e di narrazione filmica si pone il concetto del ritmo. Il ritmo \u00e8 scaturito da una serie di elementi che il montaggio unisce e modifica. Il montaggio quindi \u00e8 il fattore dal quale dipende la percezione da parte dello spettatore del ritmo della narrazione. \nUn elemento linguistico importante nella costruzione narrativa ed espressiva del film, e che viene maneggiato nel montaggio, \u00e8 la ocularizzazione. Con questo termine lo studioso Fran\u00e7ois Jost definisce \"la relazione che si instaura tra ci\u00f2 che la macchina da presa (o l'istanza narrante) mostra e ci\u00f2 che si presume il personaggio veda\". La ocularizzazione consiste di due registri: un primo registro prevede che l'immagine mostrata sullo schermo sia ci\u00f2 che l'istanza narrante mostra allo spettatore, una sorta di sguardo assoluto; il secondo registro invece prevede che la visione dello spettatore sullo schermo sia pienamente combaciante con lo sguardo di un determinato personaggio. Nel primo caso lo sguardo dello spettatore \u00e8 lo sguardo della macchina da presa e i due punti di vista coincidono: sullo schermo troviamo ci\u00f2 che lo spettatore vede in quanto \"testimone oculare\" della vicenda narrata. In termini tecnici queste inquadrature vengono dette oggettive, e di prassi sono le prevalenti in un film, se non le uniche. Nel secondo caso lo sguardo dello spettatore \u00e8 lo sguardo della macchina da presa che a sua volta \u00e8 lo sguardo del personaggio in questione: sullo schermo lo spettatore trova ci\u00f2 che il personaggio vede, cio\u00e8 lo spettatore guarda con gli occhi del personaggio. Tecnicamente questa inquadratura detta inquadratura \u00e8 detta soggettiva. La gestione sapiente della ocularizzazione \u00e8 alla base del processo di immedesimazione dello spettatore nella vicenda e nei personaggi.\nFacendo riferimento ai principi della narratologia, il montaggio \u00e8 il momento di costruzione e manipolazione tanto del dato fabula quanto del dato intreccio, e del loro reciproco discostamento con analessi e prolessi (in inglese rispettivamente flashback e flashforward).\nLe scelte artistiche.\nDa un punto di vista artistico ed espressivo, si tratta di dare un ritmo al film, e ci\u00f2 dipende dalla struttura narrativa del film e dall'impianto registico. La vulgata, purtroppo spesso viva anche tra professionisti e studiosi del cinema, vuole che il ritmo del film sia correlato da una parte alla lunghezza delle inquadrature (affermazione semplicistica e superficiale) e dall'altra dal genere di trama; ad esempio, sostenere che un film romantico avr\u00e0 un montaggio meno frenetico di un film d'azione significa innanzitutto non aver compreso la natura fondante del montaggio e del ritmo nell'istanza narrante, e dall'altra non aver visto molti film, non aver avuto modo di studiare tutta la \"casistica\" di soluzioni registiche possibili per raccontare con il cinema. L'industria cinematografica nordamericana (Hollywood per intenderci) ha mostrato presto il bisogno di imbrigliare in regole produttive quello che altrimenti sarebbe un \"incontrollabile\" processo creativo: l'industrializzazione prevede se non proprio delle catene di montaggio, quanto meno dei flussi produttivi prestabiliti e standardizzati. L'industria hollywoodiana ha provato a far ci\u00f2, e si \u00e8 creata una serie di regole molto azzeccate e funzionanti codificate sotto il nome di grammatica della regia e del montaggio. Tale termine, a voler essere puntuali, rappresenta in realt\u00e0 una contraddizione in termini, dato il cinema come un linguaggio e non una lingua, ed essendo la distinzione tra i due proprio l'assenza di grammatica del primo rispetto al secondo; ma queste sono sottigliezze da studiosi di linguistica e semiotica.\nVediamo alcuni esempi di queste convenzioni hollywoodiane che hanno segnato il montaggio del cinema classico americano ed ancora oggi pesano pesantemente sulla costruzione linguistica dei film:\nQueste regole, come si diceva, sono spesso \"vendute\" come regole assolute, ma si tratta solamente di convenzioni, e delle pi\u00f9 trite. Il cinema e i montatori hanno dimostrato che non sono queste convenzioni i veri mattoni con cui si erige il racconto filmico."}
{"id": "54798", "revid": "212348", "url": "https://it.wikipedia.org/wiki?curid=54798", "title": "San Diego", "text": "San Diego \u00e8 una citt\u00e0 degli Stati Uniti d'America, situata nella California meridionale appena a nord del confine con il Messico, sulla costa dell'oceano Pacifico. Capoluogo dell'omonima contea, San Diego \u00e8 la seconda citt\u00e0 della California, dopo Los Angeles, e l'ottava degli Stati Uniti per numero di abitanti.\nIl clima di San Diego \u00e8 particolarmente dolce; le correnti fredde provenienti dal nord mitigano l'aria calda proveniente dal vicino deserto e le montagne circostanti riescono a bloccare le perturbazioni. Il risultato \u00e8 un clima mite tutto l'anno, mai troppo caldo d'estate e mai freddo d'inverno (a gennaio la temperatura media \u00e8 vicina ai ).\nOltre a essere uno dei pi\u00f9 importanti siti militari statunitensi, con numerose basi della Marina e dei Marines, San Diego \u00e8 una citt\u00e0 che vive per il turismo. Alcune attrazioni sono diventate famose nel mondo per la loro bellezza e la loro grandezza: il SeaWorld, il San Diego Zoo, il Balboa Park, il Wild Animal Park (situato nella vicina Escondido).\nChilometri di spiagge si estendono lungo la costa, da La Jolla a Chula Vista, passando per la penisola del Coronado; le due spiagge a nord, Ocean Beach e Pacific Beach sono le pi\u00f9 animate con numerose strutture per il surf, gli sport acquatici e i divertimenti diurni e notturni.\nOrigini del nome.\nIl nome della citt\u00e0 trae ispirazione dal nome dell'imbarcazione di uno dei primi esploratori della zona, lo spagnolo Sebasti\u00e1n Vizca\u00edno. Tra le altre cose, a tale navigatore si deve anche la prima rappresentazione grafica dettagliata, su carta, di tutta la costa occidentale degli Stati Uniti.\nStoria.\nPrima del XX secolo.\nAnche se la contea di San Diego \u00e8 abitata da moltissimo tempo, pochissimi siti hanno realmente pi\u00f9 di un secolo. La cultura dei nativi americani, che hanno abitato l'area per un lungo periodo, ha lasciato pochissimi segni tangibili, e nonostante l'abbondanza di localit\u00e0 con nomi spagnoli e di edifici in stile missione, ben poche strutture risalgono davvero ai periodi di dominazione spagnola e messicana.\nJuan Rodr\u00edguez Cabrillo fu il primo europeo a solcare le acque della baia di San Diego, nel 1542, poich\u00e9 le sue navi furono costrette a riparare nella baia durante una tempesta. Il secondo europeo a vedere San Diego fu Sebasti\u00e1n Vizca\u00edno, che entr\u00f2 nella baia nel 1602 nel giorno della festa di San Diego de Alcal\u00e1 e battezz\u00f2 cos\u00ec il luogo. Nel tardo Settecento gli spagnoli decisero finalmente di occupare la California settentrionale.\nPadre Jun\u00edpero Serra arriv\u00f2 nel 1769, accompagnato dal comandante militare Gaspar de Portola, e fond\u00f2 subito la prima missione in California, sulla collina ora conosciuta come Presidio. In breve sorse un villaggio e subito dopo nacque un piccolo pueblo (villaggio) anche ai piedi della collina, nell'area oggi chiamata \"Old Town State Historic Park\". San Diego rimase un villaggio senza pretese, con appena qualche centinaio di abitanti, fino al 1867, quando entr\u00f2 in scena Alonzo E. Horton, speculatore e affarista di San Francisco. Horton riconobbe il potenziale della citt\u00e0 come porto e, attraverso alcune creative trattative immobiliari, acquist\u00f2 385 ettari di terreni sul mare e li pubblicizz\u00f2 come la \"Nuova Citt\u00e0\". Il suo non era il primo tentativo del genere, ma stavolta la nuova lottizzazione funzion\u00f2, specialmente dopo un incendio che nel 1872 devast\u00f2 buona parte dell'originario insediamento della Old Town.\nCertamente aiut\u00f2 anche, nel 1869, la scoperta dell'oro nelle colline a est della citt\u00e0, che port\u00f2 anche la ferrovia. Ma il frenetico boom delle miniere si esaur\u00ec presto, precipitando la nascente cittadina nella depressione e riducendone la popolazione della met\u00e0, a circa abitanti. Nonostante gli sforzi dei promotori della citt\u00e0, San Diego non acquis\u00ec mai, durante il XIX secolo, una solida base industriale. L'attivit\u00e0 economica principale rimase la speculazione edilizia, che altern\u00f2 numerose fasi di espansione e caduta.\nIl XX secolo.\nDopo che San Francisco ospit\u00f2 nel 1914 la Panama-Pacific International Exposition, San Diego tenne la sua Pacific-California Exposition nel 1915-16, nella speranza di attirare gente e investimenti. Nel tentativo di promuovere un'immagine originale, gli edifici dell'esposizione furono volutamente progettati in un romantico stile spagnolo-messicano. Promotori, architetti e pubblico si affezionarono a questa moda e oggi lo stile mediterraneo, l'architettura in stile missione e la toponomastica spagnola, tipici della citt\u00e0, derivano pi\u00f9 da questo che dalla sua reale eredit\u00e0 di piccolo e remoto avamposto coloniale.\nCon l'arrivo dell'industria aeronavale, negli anni venti e trenta, l'economia di San Diego ricevette finalmente un impulso significativo. Gli introiti stabili provenienti dalle basi della Marina e dell'esercito aiutarono San Diego a superare la Grande Depressione, cos\u00ec come i progetti della Work Projects Administration, come la San Diego State University e l'ippodromo di Del Mar. Nel 1935, mentre la Depressione si andava allentando, San Diego ospit\u00f2 il suo secondo grande evento: la California-Pacific Exposition, che vide la comparsa di altre costruzioni in stile spagnolo a Balboa Park.\nDopo l'attacco di Pearl Harbor, il quartier generale della flotta statunitense del Pacifico fu trasferito a San Diego. La forte espansione dell'attivit\u00e0 avvenuta in tempo di guerra trasform\u00f2 la citt\u00e0: apparvero ampi tratti di alloggi prefabbricati; molti spazi pubblici furono trasformati in campi di addestramento, depositi e ospedali; la popolazione raddoppi\u00f2 in pochi anni. Il ruolo della citt\u00e0 durante la guerra, e la pubblicit\u00e0 che ne deriv\u00f2, contribuirono pi\u00f9 di tutto il resto a mettere San Diego sulla mappa degli Stati Uniti. Dopo la guerra, la presenza della Marina e dell'esercito rappresent\u00f2 un forte elemento di sviluppo, arrivando a occupare un quarto della popolazione attiva della citt\u00e0.\nEconomia.\nL'economia cittadina si basa su:\nInfrastrutture e trasporti.\nStrade.\nEssendo l'automobile il principale mezzo di trasporto per l'80% dei residenti, San Diego \u00e8 servita da un elevato numero di \"freeways\" (strade statali) e di \"highways\" (autostrade). Le principali sono:\nAeroporti.\nL'Aeroporto Internazionale di San Diego \u00e8 l'aeroporto commerciale pi\u00f9 importante di San Diego. \u00c8 il pi\u00f9 trafficato aeroporto statunitense tra quelli dotati di unica pista di atterraggio/decollo e garantisce il servizio a pi\u00f9 di 18 milioni di passeggeri ogni anno.\n\u00c8 posizionato sulla Baia di San Diego, a dalla Downtown.\nMobilit\u00e0 urbana.\nNella citt\u00e0 di San Diego il trasporto pubblico \u00e8 garantito dai tram, dagli autobus (gestiti dal Metropolitan Transit Service - MTS), e dai treni Coaster e Amtrak.\nLa rete tranviaria serve, principalmente, la downtown e le zone circostanti quali Mission Valley, la zona est della citt\u00e0 e la zona sud della baia. Si compone di quattro linee.\nI treni Amtrak e Coaster forniscono un servizio lungo costa e collegano San Diego con Los Angeles, Orange County, Riverside, San Bernardino, e Ventura. Esistono due stazioni Amtrak a San Diego, situate in Old Town e in Downtown.\nIl servizio autobus \u00e8 disponibile lungo tutte le strade principali; ovviamente \u00e8 garantito un elevato numero di fermate nel centro della citt\u00e0.\nEsiste infine un servizio via mare, garantito da traghetti che ogni quarto d'ora collegano il Broadway Pier a Coronado.\nAmministrazione.\nGemellaggi.\nSan Diego \u00e8 gemellata con le seguenti citt\u00e0:\nSport.\nSan Diego \u00e8 rappresentata da una squadra nella lega professionistica di baseball statunitense, la MLB di baseball. Si tratta dei San Diego Padres, che giocano al \"Petco Park\".\nLa citt\u00e0 ha avuto anche una franchigia di football americano militante in NFL, i San Diego Chargers, che per\u00f2 si sono trasferiti a Los Angeles al termine della stagione 2016 e una di basket militante in NBA, i San Diego Clippers trasferiti a Los Angeles al termine della stagione 1982."}
{"id": "54799", "revid": "125986140", "url": "https://it.wikipedia.org/wiki?curid=54799", "title": "X-Men", "text": "Gli X-Men sono un gruppo di supereroi mutanti, protagonisti di varie serie a fumetti pubblicate dall'editore statunitense Marvel Comics. Sono stati ideati da Stan Lee e dal disegnatore Jack Kirby nel 1963. Inizialmente il gruppo era formato da cinque adolescenti, mutanti a seguito di una particolare mutazione genetica detta gene-X, risultato di un'alterazione del DNA, che li dotava sin dalla nascita di straordinarie capacit\u00e0 come leggere nel pensiero o volare. Proprio per queste capacit\u00e0, i mutanti sono disprezzati ed emarginati da chi vede in loro un potenziale pericolo per la sopravvivenza della razza umana. Gli X-Men sono oggetto di un vastissimo merchandising, e hanno ispirato serie di cartoni animati, serie televisive, videogiochi e numerosi film di successo.\nStoria editoriale.\nI creatori della serie si ispirarono alla Doom Patrol, un gruppo di giovani supereroi edito dalla concorrente DC Comics che a causa dei loro superpoteri venivano emarginati proprio come i giovani mutanti della Marvel. Stessa ispirazione anche per creare il personaggio di Charles Xavier mentore nonch\u00e9 fondatore degli X-Men che corrisponde quasi perfettamente alla figura di Niles Caulder, ingegnere senza pi\u00f9 l'uso delle gambe e costretto a muoversi su una sedia a rotelle capace tuttavia di guidare i tre giovani nelle loro missioni. Partendo dalla Doom Patrol, Lee crea il suo gruppo abbassando l'et\u00e0 media dei componenti e sostituisce ai poteri ottenuti tramite incredibili incidenti quelli dovuti a mutazioni genetiche. Il tempo premi\u00f2 le scelte di Lee: gli X-Men ebbero molto pi\u00f9 successo della Doom Patrol.\nIn origine il fumetto si sarebbe dovuto intitolare \"The Mutants\" ma la proposta di Lee fu accolta da un interrogativo: \u00abChi sa cosa sono i mutanti?\u00bb. Allora venne scelto \"X-Men\" la cui caratteristica X venne poi ripresa dai vari gruppi mutanti formatisi successivamente come X-Factor, X-Force, Excalibur ed altri ancora.\nTemi centrali del fumetto furono la paura della diversit\u00e0, l'odio razziale e la discriminazione. Non a caso il primo nemico degli X-Men, Magneto, oltre a essere un mutante \u00e8 anche un ebreo che ha trascorso alcuni anni della sua infanzia in un campo di concentramento dove ha visto morire i genitori vittime della discriminazione che ora colpiscono lui e la sua specie definita dagli scienziati Homo Sapiens Superior. Negli anni il fumetto perse popolarit\u00e0 fin quando non se ne decise il rilancio nel maggio 1975 a opera di Chris Claremont che sfruttando i fondamentali ideati da Stan Lee e dai suoi successori e aggiungendo nuovi elementi come relazioni amorose e approfondimenti psicologici riusc\u00ec a far avere un enorme successo alla serie che divenne una delle pi\u00f9 vendute della Marvel. Col tempo furono introdotti nuovi personaggi e nuove testate.\nAnni '60: le origini.\nIl primo albo della prima collana dedicata al gruppo, \"The X-Men\" (vol. 1), esord\u00ec nel settembre 1963 e dal n. 114 (ottobre 1978) cambi\u00f2 il titolo in \"Uncanny X-Men\". Il primo gruppo di X-Men venne riunito dal Professor X alias Charles Xavier, scienziato e filantropo nonch\u00e9 grande telepate, per essere addestrato nell'uso responsabile dei propri poteri presso la sua tenuta al n. 1407 di Graymalkin Lane a Salem Center, citt\u00e0 della Contea di Westchester nello Stato di New York.\nIl gruppo era composto da:\nIn un secondo momento si aggiunsero:\nLee e Kirby lavorarono sulla serie da loro creata per tre anni introducendo personaggi come Magneto, Scarlet, Quicksilver e Toad appartenenti alla prima Confraternita dei mutanti e la lasciarono nel 1966, sostituiti da Roy Thomas e Werner Roth per pochi anni. Vari autori, tra cui Jim Steranko e Barry Windsor-Smith, si alternarono ai disegni senza che ci fosse uno scrittore regolare fin quando nel 1969 torn\u00f2 ai testi Roy Thomas con i disegni di Neal Adams grazie al quale le vendite aumentarono ma troppo tardi in quanto la Marvel aveva gi\u00e0 deciso di chiudere la serie. La produzione di nuove storie termin\u00f2 con il n. 66 nel 1969 e la testata continu\u00f2 ristampando vecchie storie mentre i personaggi come Uomo Ghiaccio, Bestia e Xavier comparivano in altre serie.\nAnni '70: il rilancio e l'era di Claremont.\nNonostante riproponesse ristampe di vecchie storie la testata degli X-Men continuava a vendere bene e i personaggi del gruppo apparivano frequentemente ospiti in serie come Avengers ed Amazing Spider-Man. La Marvel decise quindi nel 1975 pubblic\u00f2 un numero speciale intitolato Giant Size X-Men #1 realizzato da Len Wein e Dave Cockrum che rilanciarono e approfondirono la problematica della diversit\u00e0, argomento portante della serie fin dagli esordi, sostituendo agli adolescenti un gruppo di mutanti adulti provenienti da diversi luoghi della Terra appartenenti a etnie e culture differenti a differenza dei protagonisti della prima serie che erano comunque plasmati sul tradizionale modello supereroistico americano con caratteristiche tipicamente WASP (il \"tipico\" bianco anglosassone protestante). Xavier, per salvare il primo gruppo di X-Men prigioniero sull'isola vivente di Krakoa, part\u00ec in giro per il mondo a reclutare nuovi mutanti. Dopo la battaglia e il salvataggio quasi tutti i vecchi membri lasciarono la scuola: rimase solo Ciclope, che divenne il leader del nuovo team.\nI componenti del nuovo gruppo di X-Men, \"Tutti nuovi, tutti differenti\", come recitava lo strillo sulla copertina dello speciale, erano:\nQuesto speciale ebbe notevole successo e la Marvel decise di smettere di ristampare vecchie storie sulla serie regolare: dal #94 la testata riprese a narrare nuove avventure degli X-Men scritte da Chris Claremont e disegnate da Dave Cockrum, poi sostituito da John Byrne. Il nuovo duo cre\u00f2 alcuni degli archi narrativi pi\u00f9 famosi di sempre, come la \"Saga di Fenice Nera\" e \"Giorni di un futuro passato\". Nel corso della serie Jean Grey torn\u00f2 a far parte della squadra, e nel corso di un'avventura spaziale entr\u00f2 in contatto con l'entit\u00e0 cosmica Fenice venendovi sostituita. Per innovare ulteriormente la serie e appassionare i pi\u00f9 giovani Claremont introdusse nuovi personaggi come Shadowcat (inizialmente Sprite, poi Ariel), alias Kitty Pryde, una giovanissima mutante ebrea capace di rendersi intangibile ed attraversare i corpi solidi, la quale strinse ben presto rapporti sentimentali con Colosso e una solida amicizia con Wolverine, che divenne suo mentore e figura paterna.\nByrne che fu coautore di molte storie abbandon\u00f2 per\u00f2 la serie nel 1981 perch\u00e9 desideroso di maggiore spazio nella creazione delle storie e divenne scrittore e disegnatore regolare dei Fantastici Quattro.\nAnni '80: il successo di Claremont e il boom di nuove testate.\nNegli anni ottanta la serie visse il suo periodo d'oro grazie ad artisti come Paul Smith, John Romita Jr., Mark Silvestri, ma soprattutto grazie a Claremont, apprezzato sia dai fan che dalla critica per il suo modo di scrivere, di approfondire la psicologia dei personaggi, di imbastire trame a lunghissimo respiro, e per gli elementi da soap-opera introdotti: parenti scomparsi e ritrovati, amori impossibili e sofferti, tradimenti e intrighi. Fu in questi anni che lo scrittore inglese reintrodusse nel cast personaggi come Magneto (lasciato da Xavier alla guida degli X-Men dopo la sua decisione di partire per lo spazio), diede inizio alla sovraesposizione di Wolverine (utilizzato sempre pi\u00f9 spesso dagli autori che ne fecero un personaggio fisso all'interno di quasi tutte le testate mutanti) e mise Tempesta a capo degli X-Men al posto di Ciclope, che per un certo periodo si allontan\u00f2 dal gruppo.\nAi personaggi gi\u00e0 noti se ne aggiunsero in seguito di nuovi, tra cui:\nSpinta dal successo di Uncanny X-Men, la Marvel produsse nuove serie con protagonisti personaggi mutanti, sotto la supervisione di Claremont. Alcune erano miniserie, ad esempio \"Wolverine\" (1982), \"Magik\" (1983), \"Kitty Pryde &amp; Wolverine\" (1984), tutte composte da 4 numeri e scritte da Claremont; esse erano strettamente connesse con la serie principale, \"Uncanny X-Men\". Altre testate regolari nacquero a causa di avvenimenti interni alla serie principale, come la presunta morte degli X-Men nello spazio, che spinse Xavier a cercare nuovi studenti adolescenti, le cui avventure furono raccontate in New Mutants del 1983, scritta da Claremont. Il gruppo dei cinque X-Men originali si riun\u00ec nella serie regolare X-Factor, del 1986, scritta inizialmente da Bob Layton, poi da Louise Simonson. In seguito, la scomparsa degli X-Men in Texas indusse alcuni membri rimasti indietro (Nightcrawler, Kitty Pryde e Rachel Summers) a fondare Excalibur, gruppo avente base nel Regno Unito, formato da essi e da altri mutanti, le cui avventure furono raccontate ancora da Claremont, per i disegni di Alan Davis, sulla serie regolare omonima del 1988. Sfruttando le connessioni tra le varie serie, Claremont, conosciuto per le sue trame di lungo respiro, produsse ogni anno grandi crossover (detti anche X-Over con richiamo alla X del titolo delle serie) fra le testate, fra cui \"Massacro mutante\" (1986), \"La caduta dei mutanti\" (1988) e \"Inferno\" (1988-1989), che ripresero alcune sotto-trame costruite dallo stesso scrittore inglese nei vari anni all'interno delle testate da lui gestite, mostrandone gli effetti. Nel termine de La caduta dei mutanti, gli X-Men apparentemente morirono in diretta TV e riapparvero in Australia dove rimasero per un periodo molto travagliato, a volte definito \"era di morte e distruzione\". Nel 1989 la pubblicazione della testata divenne bimestrale permettendo a Claremont di scrivere trame parallele che coinvolgevano un gran numero di X-Men. Al termine degli anni ottanta il rilancio degli X-Men si era rivelato un'operazione perfettamente riuscita e il fumetto era divenuto un blockbuster costantemente in cima alle classifiche di vendita.\nAnni '90.\nClaremont port\u00f2 avanti le proprie trame all'inizio del nuovo decennio, orchestrando il crossover Programma Extinzione, con cui port\u00f2 a termine un lungo arco narrativo legato all'isola di Genosha, da lui inventata. Nel 1991, per\u00f2, a causa di divergenze artistico/creative con l'editor Bob Harras, che era spesso intervenuto per modificare trame di alcune storie e/o d'intere saghe, Claremont abbandon\u00f2 gli X-Men, dopo 16 anni di gestione senza interruzioni. Tir\u00f2 le fila delle proprie serie nella Saga dell'isola Muir e scrisse i primi 3 numeri della nuova testata , il cui primo numero detiene il record per il maggior numero di copie vendute di un singolo albo. Claremont dovette lasciare alcune sottotrame aperte, e nel XXI secolo scrisse una nuova serie, X-Men Forever, scollegata da tutte le altre serie contemporanee, in cui portava avanti la storia degli X-Men dal punto in cui la aveva lasciata nel 1991.\nIn contemporanea con il lancio della nuova testata, X-Men, venne rinnovata X-Factor, affidata a Peter David, che ne rese protagonista un nuovo gruppo capitanato da Havok; i cinque membri originali rientrarono negli X-Men. Avvenne dunque la divisione degli X-Men in due squadre distinte, che sarebbero state protagoniste delle due serie principali.\nIl Gold Team, o Squadra Oro, protagonista di Uncanny X-Men, era composto da:\nIl Blue Team, o Squadra Blu, protagonista di X-Men, era composto da:\nMentre le due squadre si occupavano delle minacce sul campo, Xavier, Jubilee, Banshee e Forge rimanevano alla base a gestire le operazioni e coordinare le missioni. A guidare le due serie arrivarono lo scrittore Fabian Nicieza e il disegnatore Jim Lee insieme al collega Whilce Portacio. Nel 1992 Lee e Portacio lasciarono la Marvel per fondare la Image Comics e Uncanny X-Men fu affidata a Scott Lobdell (testi) e Joe Madureira (disegni) mentre X-Men rimase nelle mani di Nicieza coadiuvato dal disegnatore Andy Kubert. Nel 1995 Nicieza lasci\u00f2 la testata, mentre Lobdell assunse il ruolo di scrittore regolare delle due serie fino al 1997, quando venne sostituito da Steven T. Seagle e Joe Kelly, a cui succedette nel 1999 Alan Davis. Negli anni in cui Davis scriveva su entrambe le testate Uncanny X-Men e X-Men queste funzionarono come un unico fumetto bi-settimanale nei quali spesso un'unica storia proseguiva da una testata all'altra. Durante la gestione Lobdell gli X-Men continuarono a incrementare le vendite e spessissimo venivano lanciate nuove miniserie. Si unirono inoltre al team Cannonball (durante una pausa dalla sua permanenza dal gruppo di X-Force) ed altri personaggi creati per l'occasione, molti dei quali presto dimenticati, come la dottoressa Cecilia Reyes, Joseph clone di Magneto, la morlock Marrow e il bizzarro Maggott. Molti crossover furono prodotti nel corso del decennio: Execuzione (1992-1993), Attrazioni fatali (1993), (1994), L'Era di Apocalisse (1995), Onslaught (1996) e (1997).\nAnni 2000.\nAll'inizio del nuovo millennio, molti autori si susseguirono sulle testate principali, ognuno con un approccio differente: furono lanciate diverse miniserie di scarso successo oltre che particolari eventi che avrebbero dovuto riportare l'antico splendore, spesso senza il successo sperato. Fu quindi deciso un nuovo rilancio delle testate legate agli X-Men in occasione del ritorno di Claremont. L'evento Revolution coinvolse tutte le testate mutanti e fu caratterizzato da un salto narrativo di sei mesi, in modo da permettere allo scrittore di ripartire da zero sulle due serie principali, potendo spiegare poi in seguito che cosa era successo nei sei mesi che non erano stati raccontati. Claremont abbandon\u00f2 molti dei mutanti che erano stati protagonisti negli ultimi anni, preferendo dedicarsi ai personaggi da lui creati, creandone poi di nuovi come Sage e Thunderbird III. Claremont per\u00f2 si attard\u00f2 nello spiegare i fatti intercorsi nei sei mesi non raccontati e si ritrov\u00f2 poi costretto a modificare i suoi piani originari, perch\u00e9 gli fu imposto di riunire i due team in modo da rendere accessibile la serie a chi avesse voluto avvicinarvisi dopo aver visto il film uscito nel 2000. Inoltre dovette dedicare alcuni numeri di entrambe le serie al tie-in di un nuovo crossover, Maximum Security, perdendo di fatto la possibilit\u00e0 di seguire il suo programma originario.\nIl nuovo editore-capo Joe Quesada chiuse molte serie e ne lanci\u00f2 di nuove tra cui Weapon X, Exiles e X-Statix proponendo a Claremont di scegliere se scrivere una sola delle due serie principali adattando le sue trame a quelle dell'altro autore o di gestire una nuova testata portando alcuni X-Men lontano dallo Xavier Institute: scelse la seconda opzione e nacque cos\u00ec X-Treme X-Men disegnata inizialmente da Salvador Larroca e poi da Igor Kordey. Uncanny X-Men fu affidata a Joe Casey mentre X-Men, rinominata New X-Men, a Grant Morrison e disegnata da Frank Quitely e vari altri artisti. In questo periodo ci furono nuovi sconvolgimenti nella composizione dei gruppi con l'introduzione di Lifeguard e del fratello Slipstream nella serie di Claremont, Stacy X, Northstar, Fenomeno e Husk entrarono a far parte della squadra di Nightcrawler e Arcangelo sulla testata guidata da Casey, Emma Frost e Xorn furono le uniche aggiunte che Morrison fece al suo ridotto cast di storici personaggi. Casey venne presto sostituito alla guida di Uncanny X-Men da Chuck Austen che enfatizz\u00f2 soprattutto le sotto-trame romantiche. New X-Men di Morrison ebbe un'enorme risposta di pubblico grazie alle trame provocatorie e fuori dagli schemi tradizionali. Anche X-Treme X-Men di Claremont vendeva molto bene grazie alla fama dello scrittore e alle trame pi\u00f9 approfondite e tradizionali. Morrison introdusse alcune fondamentali modifiche, come l'abbandono dei costumi tradizionali in favore di uniformi in kevlar dallo stampo quasi militaresco per dare un tono pi\u00f9 realistico alle serie. Inoltre la trama prese una piega inedita: si scopr\u00ec che il genere umano era destinato a estinguersi nel corso di qualche decennio per lasciare spazio alla sempre pi\u00f9 crescente popolazione mutante. Morrison ide\u00f2 una nuova minaccia per i mutanti: Cassandra Nova, malvagia sorella del Professor X che si scopr\u00ec essere anch'essa una mutante. Ella uccise con dei nuovi tipi di Sentinelle quasi tutta la popolazione dell'isola di Genosha (circa 16 milioni di mutanti). La scuola venne aperta a tutti i mutanti che desiderano entrarvi e varie X-Corporation vengono istituite in giro per il mondo in modo da assistere la popolazione mutante bisognosa d'aiuto. Lo Xavier Institute diviene ufficialmente un luogo di formazione didattica pieno di giovani dotati dei poteri pi\u00f9 disparati fornendo una cornice per la seconda serie di New Mutants lanciata nel 2003, scritta dai coniugi Nunzio DeFilippis e Christina Weir con protagonisti i nuovi studenti dell'istituto e alcuni degli ex membri dei primi Nuovi Mutanti come Danielle Moonstar, Karma e Wolfsbane ora insegnanti.\nNel 2001 esord\u00ec la serie \"Ultimate X-Men\" in cui vennero narrate le vicende di giovani adolescenti mutanti come Jean Grey, Ciclope, Tempesta, Bestia e Uomo Ghiaccio all'interno del cosiddetto Universo Ultimate, progetto editoriale dove vennero riscritte le storie dei principali personaggi Marvel. Affiancatasi a \"Ultimate Spider-Man\" e \"Ultimates\" la serie inizialmente scritta da Mark Millar e disegnata dai fratelli Andy e Adam Kubert fu subito un grande successo e propose rivisitazioni di saghe, avvenimenti e characters classici sotto la luce del nuovo millennio.\nL'iniziativa ReLoad prese il via con l'abbandono della Marvel da parte di Morrison e apr\u00ec un nuovo periodo per gli X-Men. Lo scrittore di Glasgow concluse il suo lavoro su New X-Men con il ritorno di Magneto, poi ucciso da Wolverine, la morte di Jean Grey tornata a essere Fenice e la distruzione di New York e della stessa Scuola per Giovani Dotati di Xavier. L'editor Quesada decise quindi che era giunto il momento di un nuovo rilancio per le serie colpevoli di non vendere quanto avrebbero dovuto e ci\u00f2 corrispose a un cambio dei team creativi e a una riorganizzazione delle serie e delle squadre. X-Treme X-Men chiuse i battenti e Claremont torn\u00f2 su Uncanny X-Men affiancato dal disegnatore Alan Davis, Austen assieme a Larroca pass\u00f2 su New X-Men che poi torn\u00f2 a chiamarsi X-Men per venire poi sostituito dal britannico Peter Milligan nel 2005; nacque poi la testata Astonishing X-Men scritta da Joss Whedon e disegnata da John Cassaday. A differenza di com'era avvenuto nel corso degli anni novanta le tre serie furono totalmente indipendenti l'una dall'altra e ci\u00f2 port\u00f2 spesso a incongruenze e contraddizioni. Grazie poi al grande successo di Wolverine gli autori cominciarono a farlo diventare una presenza fissa all'interno di pi\u00f9 serie contemporaneamente divenendo membro di tutte le squadre e poi anche dei Nuovi Vendicatori formatisi dopo gli eventi della saga Vendicatori divisi. L'unico autore a non allinearsi al nuovo corso fu Claremont che lo escluse dalle sue trame. Il ReLoad forn\u00ec l'occasione per rilanciare alcune serie in crisi come New Mutants rinominata New X-Men: Academy X con protagonisti alcuni studenti della scuola oppure per inserire nel mercato spin-off come District X o anche per utilizzare vecchi titoli di testate come nel caso dell'effimera Excalibur.\nHouse of M, crossover estivo del 2005 scritto da Brian Michael Bendis e disegnato da Olivier Coipel, costrinse Claremont ad abbandonare i suoi propositi quando Excalibur venne utilizzata come prequel per la saga dove Scarlet, figlia di Magneto, crea un mondo in cui la specie mutante domina sugli umani. Dopo un drammatico epilogo in cui tutti gli eroi Marvel si rivoltano contro la Casata di M, il crossover si conclude con la distruzione dell'illusione operata da Scarlet e la frase \u00abBasta mutanti\u00bb da lei pronunciata che porta direttamente al nuovo rilancio dell'universo mutante. Il volere di Scarlet fa s\u00ec che quasi tutta la popolazione mutante perda il gene-X dal proprio DNA col risultato che al mondo rimangono solo 198 mutanti (saga della Decimazione). La riduzione del numero dei mutanti fu necessaria a causa della saturazione di personaggi all'interno delle varie testate che aveva portato gli autori a creare nuovi personaggi per poi abbandonarli dimenticati dopo poco tempo non sapendo pi\u00f9 cosa farne. Fortemente voluta dall'editor Quesada serv\u00ec anche a riportare i mutanti allo status di reietti, temuti, discriminati ed emarginati dalla nuovamente dominante specie umana. Uno dei personaggi pi\u00f9 importanti a perdere l'uso dei propri poteri fu Xavier che scomparve oltre a coloro che erano legati a Scarlet come Magneto, il fratello Quicksilver e la sorellastra Polaris. Molte serie mutanti vennero chiuse mentre altre rilanciate come la nuova X-Factor sceneggiata da Peter David con protagonista l'Uomo Multiplo e New Excalibur di Chris Claremont con protagonisti Capitan Bretagna, Sage e un nuovo team residente a Londra. Vennero inoltre pubblicate alcune miniserie come Generation M che raccontava attraverso gli occhi della giornalista Sally Floyd il destino dei mutanti che persero i poteri e X-Men: The 198 che raccontava le vicende dei pochi mutanti rimasti confinati dal governo all'interno della propriet\u00e0 dello Xavier Institute.\nNel 2006 fu pubblicata Genesi letale per i trent'anni di Giant Size X-Men. La serie di sei numeri segn\u00f2 il ritorno di Xavier e svel\u00f2 come egli, prima del gruppo presentato in Giant Size X-Men #1, ne avesse assemblato un altro che per\u00f2 aveva fallito nel tentativo di salvare i primi X-Men intrappolati su Krakoa. Si cerc\u00f2 anche di rilanciare la serie New X-Men: Academy X rinominata solo New X-Men affidandola agli sceneggiatori Chris Yost e Craig Kyle che decisero di abbandonare le tematiche adolescenziali per spostare l'attenzione sulla drammaticit\u00e0 degli eventi della decimazione. Sempre nel 2006 il crossover Civil War scritto da Mark Millar e disegnato da Steve McNiven coinvolse l'intero universo Marvel riprendendo una tematica che per anni era stata affrontata principalmente nelle testate mutanti, ovvero la registrazione di esseri con superpoteri. Dopo il catastrofico incidente di Stamford nacquero due fazioni all'interno della comunit\u00e0 di super-umani, una pro-registrazione guidata da Iron Man e una contraria capeggiata da Capitan America. Fin dall'inizio gli X-Men si dichiarano neutrali anche se in segreto gli animi dei mutanti sono contrari alla registrazione. Durante la saga l'importanza data alle testate mutanti \u00e8 abbastanza scarsa e quasi tutte ne rimangono estranee. Esce soltanto una miniserie di quattro numeri intitolata Civil War: X-Men che \u00e8 essenzialmente il seguito della mini X-Men: The 198 e sceneggiata da David Hine: si narra di come alcuni membri di X-Force cerchino di far fuggire i 198 dallo Xavier Institute provocando le ire di O*N*E e delle Sentinelle a guardia della scuola e costringendo Alfiere a chiedere aiuto ai militari. Al termine della mini tutti i mutanti sopravvissuti allo M-Day evadono dallo Xavier Institute e fanno perdere le loro tracce. L'unico evento importante per il mondo mutante che si registra all'interno di Civil War \u00e8 il matrimonio di Tempesta con Pantera Nera che a detta degli editor americani era funzionale ad attirare l'attenzione del pubblico femminile e di quello afroamericano e ad apportare notevoli cambiamenti nella vita della mutante che lascia gli X-Men per rimanere in Wakanda al fianco del marito e successivamente si unisce ai Fantastici Quattro dopo che Sue Storm e Reed Richards lasciano temporaneamente il gruppo per discutere della loro relazione ed appianare le divergenze coniugali.\nSuccessivamente vennero rinnovati i team creativi: su X-Men, Milligan venne sostituito da Mike Carey mentre su Uncanny X-Men Chris Claremont venne sostituito da Ed Brubaker. Claremont per problemi di salute non pot\u00e9 portare a termine i suoi ultimi cicli narrativi su Uncanny X-Men, sulla resurrezione di Psylocke, che vennero terminati da Tony Bedard prima dell'arrivo di Brubaker; fu inoltre sostituito da Frank Tieri su New Excalibur. Su Astonishing X-Men, dopo un'interruzione riprese l'arco narrativo sceneggiato da Joss Whedon e disegnato da John Cassaday, avente lo stesso team dei primi dodici numeri con la sola aggiunta di Corazza e di Lockheed. Dopo altri dodici numeri e uno speciale Giant Size Astonishing X-Men i due autori lasciarono la serie che venne quindi affidata a Warren Ellis e Simone Bianchi. Il cast rimase pressoch\u00e9 invariato tranne per l'uscita di scena di Shadowcat e Colosso in favore dell'entrata di Tempesta.\nMessiah Complex del 2008 \u00e8 il primo crossover che intreccia le principali testate mutanti dopo Onslaught del 1996. Composto da tredici numeri preceduti da un prologo, \"Specie in estinzione\", consistente in storie brevi con protagonista Bestia pubblicate in appendice a tutte le testate mutanti. Il crossover venne sceneggiato dagli autori di tutte le serie e ebbe inizio con la nascita del primo nuovo mutante dopo l'M-Day, una bambina. Prosegu\u00ec con la battaglia per il suo possesso tra le varie squadre di X-Men, i Marauders di Sinistro e i Purificatori. Al termine di una lunga battaglia Cable port\u00f2 la bambina, Hope, nel futuro; le loro avventure proseguirono nella nuova testata di Cable scritta da Duane Swierczynski e disegnata da Ariel Olivetti. Durante la battaglia si verifica inoltre l'accidentale morte di Xavier per mano di Alfiere che porta allo scioglimento degli X-Men e alla ristrutturazione delle testate: X-Men cambi\u00f2 titolo in rimanendo sempre nelle mani di Carey affiancato dal disegnatore Scott Eaton, New X-Men venne sostituita da Young X-Men sceneggiata da Marc Guggenheim e disegnata da Yanick Paquette, con protagonista una nuova generazione di mutanti, mentre Craig Kyle e Christopher Yost si spostarono sulla nuova X-Force nata durante il crossover. X-Factor continu\u00f2, scritta da Peter David e disegnata da Valentine De Landro. Questa nuova rivoluzione all'interno delle testate e le modifiche ai team mutanti fu accompagnata dal logo di una \"X\" frammentata e dalla scritta \"Divisi resistiamo\" (Divided We Stand) e parallelamente venne anche pubblicata una miniserie omonima che si focalizzava sulle reazioni di alcuni personaggi minori alla crisi degli X-Men.\nIn occasione del #500 della testata Uncanny X-Men, Ed Brubaker narr\u00f2, nel corso dell'evento Manifest Destiny, come si riformarono gli X-Men, collocando la loro nuova base nella tollerante San Francisco dove gli X-Men non venivano pi\u00f9 considerati come criminali e degenerati da parte della popolazione e il gruppo pot\u00e9 nuovamente mostrarsi in pubblico. Brubaker abbandon\u00f2 poi gradualmente la serie rimanendo per un certo periodo coautore per poi passarla nelle mani di Matt Fraction, coi disegnatori Grag Land e Terry Dodson. Mentre le vicende di X-Force e Cable s'intrecciavano in Messiah War, gli X-Men di Fraction vennero coinvolti nell'evento Dark Reign con il crossover Utopia con i Dark Avengers, al termine del quale si trasferiscono fuori dalla giurisdizione americana in un isolotto artificiale, Utopia, poco fuori dalla Baia di San Francisco. Nello stesso periodo \u00e8 da notare la chiusura di Young X-Men dopo soli dodici numeri a causa delle scarse vendite, e la decisione della Marvel di lanciare sul mercato, utilizzando come prologo la miniserie X-Infernus, la terza serie di New Mutants sceneggiata da Zeb Wells e disegnata inizialmente da Diogenes Neves. Su X-Men Legacy Rogue prese il posto di Xavier come protagonista, sempre per i testi di Mike Carey.\nAl termine del 2009 sulle pagine di Uncanny X-Men durante l'arco narrativo Nazione X si assiste al ritorno di Magneto nuovamente in possesso dei suoi poteri, su X-Men: Legacy il ritorno alla vita di Emplate e la successiva lotta con Rogue che segna il debutto del nuovo disegnatore Daniel Acu\u00f1a mentre il ritorno in scena di un'ormai adulta Layla Miller fra le file di X-Factor fa da sfondo alla nuova numerazione del titolo che raggiunge cos\u00ec il n. 200. Utilizzando alcune sotto-trame sviluppate nel corso degli anni gli autori di X-Force Craig Kyle e Christopher Yost hanno dato vita all'arco narrativo crossover Necrosha in cui Selene stabilitasi a Genosha d\u00e0 il via alla sua ascesa alla divinit\u00e0 con l'aiuto di alcuni fedeli seguaci contro gli X-Men e chiunque le abbia arrecato un torto in passato. Importanti tie-in sono pubblicati su X-Men: Legacy dove fa il suo debutto il nuovo disegnatore Clay Mann dipingendo la trasferta di Rogue impegnata a respingere le avances di Magneto e della sua squadra all'isola Muir per investigare sul ritorno di Proteus; su New Mutants il ritorno dallo spazio di Warlock e la resurrezione di Cypher mettono a soqquadro la vita della squadra di Cannonball portandoli a scontrarsi con vecchi nemici quali i Satiri di Emma Frost, prima che Warlock utilizzi la Spada di Magik per esorcizzare il ragazzo facendolo tornare in s\u00e9.\nAnni 2010.\nDopo anni con scarse interazioni con il resto dei personaggi Marvel (con l'eccezione del crossover Utopia), dopo il crossover Secondo avvento gli X-Men vennero gradualmente reintegrati nella continuity di Terra 616 con iniziative editoriali come MMXI - The Year of the X-Men del 2011, il coinvolgimento nell'Et\u00e0 degli Eroi post Dark Reign di Norman Osborn, che li aveva costretti ad abbandonare il suolo americano per rifugiarsi sulla neo-isola di Utopia, e la pubblicazione della testata X-Men ideata con lo scopo di affiancare a rotazione al gruppo mutante alleati come l'Uomo Ragno o i Fantastici Quattro nell'ormai consolidata formula team-up.\nSecondo avvento del 2010, sceneggiato dagli autori di tutte le serie, \u00e8 un crossover in tredici parti che narra la conclusione degli sforzi di Cable per salvare Hope da Alfiere e riportarla nel presente fra gli X-Men in modo da salvare dall'estinzione tutti i mutanti. Al termine dell'evento gli X-Men registrano la nascita di cinque nuovi mutanti confermando cos\u00ec la teoria secondo cui la ragazza sarebbe stata la loro salvatrice. Utilizzando il crossover come spartiacque la Marvel ha apportato alcune modifiche alla formazione delle testate, cancellando Cable, Wolverine, Wolverine: Origins, Wolverine: Weapon X ed X-Force, e dando il via a nuove testate quali: Uncanny X-Force sceneggiata da Rick Remender per i disegni di Jerome Ope\u00f1a; X-Men sceneggiata da Victor Gischler per i disegni di Paco Medina; Daken: Dark Wolverine inizialmente sceneggiata da Daniel Way e Marjorie Liu e poi da Rob Williams per i disegni di Giuseppe Camuncoli; Namor: The First Mutant di Stuart Moore (testi) e Ariel Olivetti (disegni); Wolverine sceneggiata da Jason Aaron e disegnata da Renato Guedes; Wolverine: The Best There Is di Charlie Huston (testi) e Juan Jose Ryp (disegni); X-23 di Marjorie Liu (testi) e Will Conrad (disegni) e Generation Hope di Kieron Gillen (testi) e Salvador Espin (disegni).\nPer quanto riguarda le altre testate, al termine dell'arco narrativo \"The Five Lights\" su Uncanny X-Men lo scrittore Kieron Gillen affianca Matt Fraction prima di sostituirlo definitivamente mantenendo Greg Land e Terry Dodson come disegnatori; X-Factor al termine del tie-in con Secondo avvento \u00e8 disegnata da Emanuela Lupacchino che si alterna con Valentine De Landro sempre per i testi di Peter David; X-Men Legacy e New Mutants mantengono i loro assetti con Mike Carey e Zeb Wells come sceneggiatori e accogliendo Clay Mann e Leonard Kirk nei ruoli di disegnatori regolari.\nL'evento Scisma del 2011 segna la fine dell'amicizia e collaborazione fra Ciclope e Wolverine e con il successivo arco narrativo crossover Regenesis si delineano le fazioni: mentre Ciclope si arrocca su Utopia rimanendo convinto di salvare i mutanti schierando sul campo di battaglia anche i pi\u00f9 giovani fra loro, Wolverine decide di aprire a Westchester la Jean Grey School for Higher Learning dove insegnare agli studenti la coesistenza con gli umani. Sfruttando l'evento, la Marvel rialline\u00f2 le testate del franchise fra i due schieramenti modificando anche i team creativi. Per l'occasione Uncanny X-Men venne chiusa con il #544 (ottobre 2011) per ripartire con il #1 ad opera di Kieron Gillen (testi) con Carlos Pacheco e Greg Land (disegni); New Mutants a partire dal n. 25 venne sceneggiata da Dan Abnett e Andy Lanning con le matite di David Lopez, dopo essersi intrecciata nel crossover Age of X con X-Men Legacy, sceneggiata fino al n. 260 da Mike Carey e passata poi nelle mani di Christos Gage (testi) e David Baldeon (disegni); X-Men di Victor Gischler continu\u00f2 la formula team up con un cast pi\u00f9 stabile e ristretto, mentre Generation Hope dal n. 13 venne sceneggiata da James Asmus e disegnata da Ibraim Roberson con trame pi\u00f9 adolescenziali. Novit\u00e0 fu la testata Wolverine and the X-Men incentrata sul ruolo di preside e insegnante di Wolverine, gestita da Jason Aaron (testi) con Chris Bachalo e Nick Bradshaw (disegni); Uncanny X-Force rimase gestita da Rick Remender con vari disegnatori; al timone di X-Factor rimase Peter David con Leonard Kirk ai disegni, la testata vedr\u00e0 il ritorno di Havok e Polaris sempre rimanendo ai margini del franchise. In ultimo dopo numerosi cambi di team creativi su Astonishing X-Men a partire dal n. 48 arrivarono Marjorie Liu (testi) e Mike Perkins (disegni). A causa delle scarse vendite, X-23, Daken: Dark Wolverine, Generation Hope e Wolverine: The Best There Is chiusero i battenti lasciando il posto a Age of Apocalypse di David Lapham e Roberto De La Torre, spin-off dell'arco narrativo Angelo Nero di Uncanny X-Force. Per quanto riguarda la linea Ultimate, Nick Spencer (testi) con Paco Medina e Carlo Barberi (disegni) formano il team creativo per il rilancio dei mutanti in .\nL'evento Avengers vs. X-Men del 2012 riport\u00f2 in scena la Fenice nel suo viaggio di avvicinamento alla Terra per reclamare il suo avatar Hope Summers e mostr\u00f2 l'inevitabile guerra fra i due super gruppi per il controllo della ragazza, che si teme possa essere corrotta dal potere della Fenice, con conseguenze catastrofiche per il pianeta. Il conflitto caus\u00f2 perdite da entrambe le parti, la pi\u00f9 notevole delle quali \u00e8 quella di Charles Xavier, ucciso da Scott Summers, il quale era sotto il controllo della Fenice. Sceneggiato dai cinque \"Marvel Architects\" (Bendis, Fraction, Brubaker, Hickman, Aaron) con la collaborazione di un trio di disegnatori, l'evento fu usato come spartiacque fra l'assenza di mutanti generata dall'incantesimo di Scarlet e la loro ricomparsa grazie alla Fenice, dando cos\u00ec modo alla dirigenza Marvel di aprire una nuova fase per lo sviluppo dei personaggi affidandosi a cambi di team creativi. Sotto il rilancio Marvel NOW! le testate di tutto il Marvel Universe vennero rilanciate o cancellate: Brian Michael Bendis lanci\u00f2 All-New X-Men con Stuart Immonen e David Marquez (disegni), che si focalizzava sull'arrivo nel presente dei cinque X-Men originali a opera di Bestia, e rilanci\u00f2 Uncanny X-Men con Chris Bachalo (disegni), dedicandola a un gruppo di mutanti fuorilegge guidato da Ciclope (il secondo volume, sceneggiato da Gillen, era stato chiuso alla fine di AvX, dopo 20 numeri); X-Men: Legacy pass\u00f2 nelle mani di Simon Spurrier (testi) e Tan Eng Huat (disegni) che posero al centro delle trame Legione, figlio di Xavier, alla ricerca di un posto nella societ\u00e0 mutante. L'abbandono di Remender di Uncanny X-Force port\u00f2 al rilancio del titolo ad opera di Sam Humphries (testi) e Ron Garney (disegni) con una squadra guidata da Psylocke, e alla creazione di Cable and X-Force di Dennis Hopeless (testi) e Salvador Larroca (disegni) in cui Cable e i suoi alleati erano ricercati dalle autorit\u00e0 perch\u00e9 ritenuti terroristi. X-Treme X-Men, Age of Apocalypse e Astonishing X-Men s'intrecciarono in un crossover che si concluse con la chiusura dei primi due, mentre il terzo continu\u00f2 a essere sceneggiato da Marjorie Liu affiancata da vari artisti. Delle altre testate, New Mutants chiuse mentre sia Wolverine and the X-Men che X-Factor non vennero rilanciate ma rimasero sceneggiate rispettivamente da Aaron e David. Ultima ad essere rinnovata fu X-Men che per la prima volta propose un cast interamente femminile, con i testi di Brian Wood per i disegni di Olivier Coipel.\nPer le testate secondarie, invece, Wolverine venne affidata a Paul Cornell (testi) e Alan Davis (disegni) e affiancata da Savage Wolverine. di Frank Cho (testi e disegni). Gambit di James Asmus (testi) e Clay Mann (disegni) continu\u00f2 la narrazione in solitaria delle avventure del ladro gentiluomo; Deadpool venne rilanciato con un cambio di team creativo, con l'arrivo di Brian Posehn e Gerry Duggan (testi) con Tony Moore (disegni). Bench\u00e9 non letteralmente una testata mutante, Uncanny Avengers di Remender, John Cassaday e Daniel Acu\u00f1a (disegni) fu il primo titolo a essere pubblicato targato NOW! in cui Vendicatori e X-Men facevano squadra contro le minacce all'umanit\u00e0 per dimostrare che il sogno di Xavier era ancora possibile. Ultimate Comics: X-Men continu\u00f2 a rimanere sceneggiata da Wood per i disegni di vari artisti.\nMarvel NOW! termin\u00f2 nel 2015 con l'evento Secret Wars; tutte le testate chiusero e furono rimpiazzate da miniserie facenti parte del crossover, le quali spesso erano omaggi a saghe del passato. Dopo la fine del crossover inizi\u00f2 il rilancio chiamato All New All Different Marvel. La nuova testata \"ammiraglia\" fu Extraordinary X-Men, con un gruppo di X-Men storici riuniti. Essa era affiancata da All-New X-Men vol. 2. Dopo 20 numeri entrambe le testate chiusero, a causa dell'evento Inhumans vs X-Men del 2017 che, descrivendo il conflitto tra la famiglia reale inumana e gli X-Men, port\u00f2 alla nascita di due nuove serie: X-Men Gold e X-Men Blue. La prima prese il posto di Extraordinary X-Men, narrando di una squadra composta da Kitty Pryde, Tempesta, Colosso, Nightcrawler e altri. La seconda segu\u00ec All-New X-Men: i protagonisti erano ancora gli X-Men originali con qualche nuova aggiunta. Venne poi lanciato Astonishing X-Men, testata che segn\u00f2 il ritorno di Charles Xavier. In seguito si aggiunse X-Men Red, maxiserie di 11 numeri sceneggiata da Tom Taylor nella quale Jean Grey (risorta nella miniserie \"La Resurrezione di Fenice\") assemblava una squadra per combattere Cassandra Nova. \nTutte queste testate chiusero in seguito all'evento Extermination, al termine del quale gli X-Men originali protagonisti di X-Men Blue uscirono di scena. A gennaio 2019 venne rilanciata la serie storica Uncanny X-Men, sceneggiata da Matthew Rosenberg, Kelly Thompson e Ed Brisson. Dagli eventi del numero 10 nacquero 6 miniserie che formavano la saga \"Age of X-Man\". La serie principale and\u00f2 avanti per 22 numeri prima di essere chiusa insieme a tutte le altre serie mutanti per fare spazio a \"House of X\" e \"Powers of X\", le due miniserie che segnarono l'arrivo di Jonathan Hickman agli X-Men e il rilancio da lui progettato, nel quale Charles Xavier riun\u00ec quasi tutti i mutanti della Terra sull'isola di Krakoa, formando una nuova superpotenza economica mondiale, grazie soprattutto ai fiori di Krakoa, dotati di capacit\u00e0 curative riguardo a malattie precedentemente incurabili, e capaci anche di creare portali che permettono ai mutanti di spostarsi in ogni punto dove si trovi un portale. Alla conclusione di \"HoX\" e \"PoX\" furono lanciate nuove testate in diversi blocchi: una nuova X-Men scritta da Hickman, Marauders, Excalibur, New Mutants, X-Force e Fallen Angels (miniserie) formarono il primo blocco. In seguito nacquero Wolverine, Hellions, X-Factor, Cable.\nPubblicazioni.\nIn lingua originale (USA).\nLe principali testate in cui compaiono gli X-Men sono le seguenti:\nNel corso degli anni molti personaggi nati nelle testate principali se ne sono guadagnati una personale che, in quasi tutti i casi (eccezion fatta per quella dedicata a Wolverine), \u00e8 rimasta in vita per dodici o ventiquattro numeri per poi chiudere. Inoltre, sono nate molte testate dedicate a gruppi derivati dagli X-Men, come \"New Mutants\", \"Excalibur\", \"X-Force\", \"X-Factor\", \"Generation X\".\nOltre a queste, esisteva anche \"Ultimate X-Men\" appartenente all'universo Ultimate (versione alternativa del \"Marvel Universe\" ufficiale) che a seguito dell'evento \"Ultimatum\", utilizzato per rilanciare le collane in esso ambientate, viene cancellata subito dopo l'uscita del n. 100 e dell'albo fuori collana \"Ultimate X-Men: Requiem\" per essere sostituita dalla miniserie bimestrale di cinque numeri \"Ultimate Comics: X\" a partire da febbraio 2010. Scritta da Jeph Loeb e disegnata da Art Adams, vede come protagonisti alcuni dei mutanti sopravvissuti all'apocalisse scatenata da Magneto ora in fuga dal governo statunitense. Al termine del crossover \"La morte di Spiderman\" e della ristrutturazione dell'universo Ultimate viene pubblicata la nuova testata \"Ultimate Comics: X-Men\", sceneggiata da Nick Spencer per le matite di Paco Medina poi passata nelle mani di Brian Wood con la collaborazione di numerosi artisti. Questa chiude i battenti con il n. 33 (ottobre 2013) poco prima del crossover \"Cataclysm\", che d\u00e0 vita a una miniserie tie-in di tre numeri \"Cataclysm: Ultimate X-Men\" a opera di Joshua Hale Fialkov (testi) e Alvaro Martinez (disegni).\nIn lingua italiana.\nLa serie venne inizialmente pubblicata durante gli anni 1970 in appendice a Capitan America e all'Uomo Ragno editi dell'Editoriale Corno. All'inizio degli anni 1990 la Star Comics inizi\u00f2 a pubblicare \"Gli Incredibili X-Men\" dedicata esclusivamente al gruppo mutante. Con la nascita nel 1994 di Marvel Italia la testata comincia ad essere regolarmente pubblicata sotto la nuova etichetta mentre nel 1995 prese vita \"X-Men Deluxe\" contenitore delle varie serie speciali oltre a quelle regolari. A partire dal febbraio 2012 \"X-Men Deluxe\" diventa \"X-Men Deluxe Presenta\" assumendo la formula semi-monografica e bimestrale con archi narrativi completi, per poi chiudere nel 2015. Sotto l'etichetta Marvel NOW! nasce a partire dal giugno 2013 una nuova testata mutante: \"I Nuovissimi X-Men\", chiusa dopo 72 numeri nel 2019.\nAd oggi, la Panini Comics, sotto l'etichetta Marvel Italia, dedica una testata regolare agli X-Men:\nA queste si affiancano molte iniziative speciali come volumi e serie limitate.\nAltri media.\nCinema.\nSerie cinematografica degli X-Men.\nOltre alle varie apparizioni fumettistiche, gli X-Men sono stati protagonisti di (finora) tredici trasposizioni cinematografiche nel corso degli anni:\nMarvel Cinematic Universe.\nDurante il Comic Con del 2019 il presidente dei Marvel Studios Kevin Feige rivela che un film sugli X-Men \u00e8 entrato in produzione e che saranno introdotti nella Fase 5 del franchise.\nFilm animati.\n\"L'audacia degli X-Men\".\nNato come pilot di una serie animata mai prodotta, il cortometraggio \u00e8 stato trasmesso nel 1989 e frutto di una collaborazione tra Marvel Productions e Toei Animation. La serie non venne mai prodotta a causa delle difficolt\u00e0 economiche della Marvel.\n\"X-Men: Darktide\".\nUn secondo cortometraggio direct-to-video di 9 minuti \u00e8 stato rilasciato il 5 maggio 2006. Il corto, scritto e diretto da William Vaughan, \u00e8 stato realizzato in stile brick-animation e narra di come gli X-Men abbiano sventato un attacco all'umanit\u00e0 da parte di Magneto, Mystica e Fenomeno, nonch\u00e9 di uno scontro con le Sentinelle.\n\"Hulk Vs. Wolverine\".\nIl personaggio di Wolverine \u00e8 apparso anche in \"Hulk Vs. Wolverine\", film animato prodotto dai Marvel Studios e distribuito da Lions Gate Entertainment direttamente in home video.\nTelevisione.\nSerie televisive.\nPiani alla Fox per una serie tv live-action cominciarono gi\u00e0 nel 1996 con il film tv \"Generazione X\", a cui avrebbe dovuto far seguito una serie, che tuttavia non venne mai prodotta. Tra il 2001 e il 2004 \u00e8 andata in onda una serie prodotta dai Marvel Studios vagamente ispirata ai fumetti e ai film degli X-Men, \"Mutant X\". Nel 2017 ha debuttato sul canale FX la serie televisiva \"Legion\", incentrata sul personaggio di David Haller. Nello stesso anno debutter\u00e0 su Fox la serie televisiva \"The Gifted\". Entrambe le serie sono state co-prodotte dalla Marvel Television.\nSerie animate.\nGli X-Men sono stati protagonisti di diverse serie animate a loro dedicate:\nAltre apparizioni.\nI personaggi sono apparsi anche in:\nVideogiochi.\nNel corso degli anni, gli X-Men sono stati protagonisti di un gran numero di videogiochi:\nAlcuni membri sono apparsi anche in ', ', \"Marvel: La Grande Alleanza 3: L'Ordine Nero\", \"Marvel Nemesis: l'ascesa degli Imperfetti\", \"The Amazing Spider-Man 2\", \"Ultimate Spider-Man\", ' e ' e \"Deadpool\"."}
{"id": "54800", "revid": "919135", "url": "https://it.wikipedia.org/wiki?curid=54800", "title": "Radice numerica", "text": "In matematica, la radice numerica (o digitale, dall'inglese \"digital root\") di un numero \u00e8 il risultato della somma delle sue cifre, reiterata fino ad ottenere un valore monocifra, quindi compreso fra 0 e 9 (in base 10). La radice numerica \u00e8 l'analogo rispetto all'addizione della radice numerica moltiplicativa rispetto alla moltiplicazione.\nNormalmente la radice ha quindi senso soltanto per i numeri interi ed esprime a sua volta un numero intero; risulta anche che la radice numerica \u00e8 diversa a seconda dalla base utilizzata e che non pu\u00f2 essere considerata ingenuamente una somma fino ad ottenere un valore di una sola cifra, in quanto questa definizione diventerebbe erronea se applicata a numeri espressi in basi superiori alla 10 se non vengono opportunamente usati altri segni unici identificabili come cifre aggiuntive a quelle comunemente usate.\nLa radice numerica di un intero n si ottiene con un processo costituito da successivi \"passi riduttivi\" ciascuno dei quali consiste nel ricavare da un intero la somma delle sue cifre nella scrittura in base b.\nFacciamo alcuni esempi limitandoci alla base 10 e quindi alle notazioni decimali\nLa radice numerica di 456 \u00e8 uguale alla radice numerica di 4+5+6 = 15, cio\u00e8 \u00e8 uguale a 1+5 = 6.\nPer la radice numerica dell'intero 65.536 si passa attraverso 6+5+5+3+6 = 25 per arrivare a 2+5 = 7.\nNaturalmente la radice numerica di un intero inferiore a b coincide con l'intero stesso.\nLa radice numerica in una determinata base \u00e8 quindi una funzione suriettiva dell'insieme degli interi positivi sull'insieme formula_1 e il risultato \u00e8 la classe resto modulo formula_2 vedi Aritmetica modulare.\nPer la base 10, ad esempio, si osserva facilmente che la successione delle radici numeriche corrispondente alla successione degli interi vede la sequenza degli interi da 1 a 9 ripetersi illimitatamente (con periodicit\u00e0 9, naturalmente). Da questo segue che il calcolo delle radici numeriche viene in genere molto sveltito da considerazioni sulle congruenze (vedere prova del 9). La formula per calcolare la radice numerica \u00e8 quindi:\nIl passo riduttivo introdotto sopra \u00e8 una endofunzione tra interi: per questa endofunzione i numeri da 1 a formula_4 sono punti fissi. Questa endofunzione definisce un digrafo infinito sugli interi che risulta essere sostanzialmente un aggregato di formula_5 controarborescenze aventi come radici i numeri da 1 a formula_6\nPer alcuni insiemi particolari di interi si trovano delle interessanti restrizioni per i possibili valori della radice numerica.\nQuesti fatti possono essere utilizzati per controllare se un intero non appartiene a un insieme di uno dei tipi suddetti: si tratta di un caso di controllo parziale basato su una condizione necessaria ma non sufficiente.\nLa somma teosofica di un numero formula_9 in base formula_4 utilizza il calcolo della radice numerica, dopo aver effettuato la somma dei primi formula_9 (nella stessa base e insieme numerico). Ad esempio in base 10, la somma teosofica di 4 \u00e8: 1+2+3+4 = 10 (1+0)=1.\nIl numero di passaggi per giungere alla radice numerica di un numero si chiama \"persistenza additiva\". Le persistenze additive dei primi numeri interi sono elencate nella , mentre i primi numeri ad avere formula_12 come persistenza additiva sono consultabili, per ogni formula_13 nella ."}
{"id": "54801", "revid": "123734770", "url": "https://it.wikipedia.org/wiki?curid=54801", "title": "Glasgow Coma Scale", "text": "La Glasgow Coma Scale, dall'inglese Scala del coma di Glasgow o Scala di Glasgow o scala GCS (nota anche in medicina come \"Glasgow Coma Score\", \"punteggio del coma di Glasgow\") \u00e8 una scala di valutazione neurologica utilizzata da personale medico e infermieristico per tenere traccia dell'evoluzione clinica dello stato del paziente in coma.\nEssa si basa su tre tipi di risposta agli stimoli (oculare, verbale e motoria) e si esprime sinteticamente con un numero che \u00e8 la somma delle valutazioni di ogni singola funzione (\"Eye\", \"Verbal\", \"Motor\"). Il massimo punteggio \u00e8 15 (14 nella prima versione proposta della scala) e il minimo 3 che indica un profondo stato di incoscienza.\nLa scala \u00e8 stata proposta, nel 1974, dai neurochirurghi Graham Teasdale e Bryan Jennett, professori dell'Universit\u00e0 di Glasgow.\nLa GCS \u00e8 stata inizialmente utilizzata per valutare il livello di coscienza dopo un trauma cranico; in seguito il suo uso \u00e8 stato esteso a tutti i pazienti acuti, sia con patologie di natura medica sia traumatica. Negli ospedali viene usata anche nel monitoraggio dei pazienti in terapia intensiva.\nElementi della scala.\nA ogni tipo di stimolo viene assegnato un punteggio e la somma dei tre punteggi costituisce l'indice GCS; in alternativa, tale indice pu\u00f2 venire espresso in forma analitica (EVM) con i tre punteggi separati. L'indice pu\u00f2 andare da 3 (nel caso E1 V1 M1) a 15 (nel caso E4 V5 M6).\nGeneralmente, le lesioni cerebrali sono classificate come:\nLimiti e nuove proposte.\nLa scala di Glasgow \u00e8 meno adatta ai bambini, specialmente sotto i 36 mesi di et\u00e0, quando il piccolo paziente non ha ancora sviluppato una padronanza del linguaggio: per questo \u00e8 stata messa a punto la Pediatric Glasgow Coma Scale, una versione modificata da applicare ai bambini pi\u00f9 piccoli.\nLa scala GCS \u00e8 stata messa sotto accusa da alcuni ricercatori che contestano la scarsa affidabilit\u00e0 inter-scala e la mancanza di utilit\u00e0 prognostica. Sebbene non vi siano alternative universalmente accettate, le scale pi\u00f9 recenti come la scala motoria semplificata e la scala FOUR score sono state sviluppate come miglioramenti della GCS. Sebbene l'affidabilit\u00e0 inter-scala di queste scale pi\u00f9 recenti \u00e8 stata giudicata leggermente superiore a quella della scala GCS, non hanno ottenuto il consenso generale per l'adozione.Molti lavori vengono tuttora pubblicati con nuove proposte di miglioramento della scala.\nVersioni.\nLa Scala del coma di Glasgow predominante in uso \u00e8 la scala dei 15 punti, questa scala \u00e8 stata modificata in realt\u00e0 ed \u00e8 pi\u00f9 correttamente indicata come scala del coma di Glasgow modificata. La scala originale era una scala a 14 punti, omettendo la categoria di \"flessione anormale\". Alcuni centri usano ancora questa scala pi\u00f9 vecchia, ma la maggior parte (inclusa l'unit\u00e0 di Glasgow in cui \u00e8 stato svolto il lavoro originale) ha adottato quella modificata. La revisione pi\u00f9 diffusa \u00e8 la versione con risposta motoria e verbale semplificata che accorcia le rispettive sezioni del GCS senza perdita di precisione. "}
{"id": "54809", "revid": "2373", "url": "https://it.wikipedia.org/wiki?curid=54809", "title": "Homo floresiensis", "text": "Homo floresiensis \u00e8 una specie di ominidi diffusa nell'isola di Flores, in Indonesia, in un periodo compreso tra circa 190.000 e 54.000 anni fa, con alcuni resti che sembrano risalenti addirittura a 12.000 anni fa.\nI primi fossili sono stati scoperti da un gruppo di ricercatori australiani e indonesiani nel settembre del 2003.\nUno studio pubblicato nel 2017 ha preso in esame un'ampia lista di fattori analitici di diversi ominidi tramite approcci statistici multivariati. I ricercatori hanno cos\u00ec concluso che le origini di \"Homo floresiensis\" devono essere fatte risalire all'epoca di \"Homo habilis\", fino a circa 1,75 milioni di anni fa. Secondo i ricercatori, gli uomini di Flores sarebbero discendenti di un antenato in comune con il pi\u00f9 antico membro del genere \"Homo\". Ci\u00f2 costituirebbe un'attestazione della prima migrazione fuori dall'Africa, avvenuta precocemente nella nostra storia evolutiva.\nIpotesi antropologiche.\nI tratti di questo ominide sono intermedi tra quelli dei primi ominidi e il moderno \"Homo sapiens\". Era alto poco pi\u00f9 di un metro, e con una capacit\u00e0 cranica di soli 380\u00a0cm\u00b3, inferiore non solo rispetto ai suoi contemporanei, ma anche a tutti gli ominidi conosciuti che hanno preceduto l\"Homo sapiens\", compresi gli scimpanz\u00e9 e i gorilla. Con riferimento alla scarsa altezza, gli scopritori dei fossili ribattezzarono informalmente \"hobbit\" i membri di questa specie estinta, dal nome delle creature descritte dallo scrittore J.R.R. Tolkien. I ricercatori di Flores e dell'Indonesia invece usarono il nomignolo di Ebu, con cui \u00e8 conosciuto anche l'unico esemplare completo, con riferimento all'Ebu Gogo (trad. lett. \"mangio qualunque cosa\"), una creatura appartenente al folklore locale che \u00e8 descritta come un uomo-scimmia di bassa statura che rubava cibo e bambini agli abitanti di Flores fino al principio del Settecento, quando sarebbe stata sterminata. La somiglianza dei reperti con questa creatura mitologica, cos\u00ec come la diffusione nell'arcipelago indonesiano di moltissime leggende di uomini scimmia (fra i pi\u00f9 noti e con le maggiori connessioni regionali, l'Orang pendek e l'Ebu Gogo) ha interessato molto la comunit\u00e0 mondiale dei criptozoologi, \nAlcuni antropologi hanno formulato l'ipotesi che sparuti gruppi di \"floresiensis\" possano ancora vivere in regioni forestali isolate dell'isola.\nLa datazione dei resti di \"H. floresiensis\", per quanto difficile causa le cattive condizioni di conservazione dei resti, indica una loro et\u00e0 non posteriore a circa 50.000 anni fa, in quel periodo lo \"H. sapiens\" era gi\u00e0 presente nel Sud-est asiatico, ma non si hanno tracce di una sua presenza nell'isola di Flores per quel periodo. La pi\u00f9 antica traccia di \"H. sapiens\" rinvenuta nell'isola \u00e8 costituita da due denti, rinvenuti nella grotta di Liang Bua in sedimenti datati 46.000 anni fa, la stessa et\u00e0 \u00e8 segnata dalla comparsa nei sedimenti nella grotta di resti di cicogne giganti, avvoltoi ed elefanti nani, tutti animali che potevano costituire il nutrimento di una comunit\u00e0 di cacciatori raccoglitori, come poteva essere quella di \"H. floresiensis\", soppiantati dalla comparsa di gusci di mulluschi dulcicoli, come accade di ritrovare in altri siti coevi africani, europei e asiatici abitati dallo \"H. sapiens\", assieme alla presenza di resti di selci lavorate e tracce di focolari. Questi rinvenimenti fanno supporre che l'estinzione dell\"H. floriensis\" possa essere stata causata dalla sconfitta competitiva con l'uomo moderno arrivato sull'isola.\nReperti.\nLa scoperta \u00e8 avvenuta nel 2003 in una caverna della localit\u00e0 Liang Bua, sull'isola di Flores.\nIl ritrovamento consiste in uno scheletro abbastanza completo con cranio ed in altre ossa appartenenti ad almeno altri otto individui, mal conservati e con cranio non conservato.\nIl 27 ottobre 2004, sulla rivista scientifica \"Nature\", Peter Brown, Mike Morwood, T. Sutikna, R. P. Soejono, Jatmiko, E. Wayhu Saptomo e Rokus Awe Due descrivono il ritrovamento paleontologico e lo interpretano come la scoperta di una nuova specie umana, \"Homo floresiensis.\"\nIl reperto principale \u00e8 costituito dal cranio (classificato come LB1) non del tutto fossilizzato forse appartenuto a una donna, vissuta circa 18.000 anni fa (altri ritrovamenti indicano un periodo tra i 95.000 e 13.000 anni per gli esemplari di questa specie), il cui esame dei denti suggerisce una et\u00e0 di circa 30 anni. L'aspetto insolito del ritrovamento \u00e8 il fatto che la donna non supera il metro di altezza, risultando l'essere umano adulto pi\u00f9 piccolo conosciuto. Gli scienziati spiegano questa peculiarit\u00e0 con il fatto che a volte, in natura, gli esseri viventi che abitano spazi ristretti e risorse limitate, come le isole, hanno la tendenza ad evolversi in forme di dimensioni molto pi\u00f9 ridotte, fenomeno chiamato \"nanismo insulare\", quali gli stessi elefanti di Flores. In altre parole sarebbe il primo caso documentato di nanismo insulare umano.\nUtensili litici rinvenuti nel sito, assieme ai reperti paleontologici suggeriscono che questi uomini avessero sviluppata una forma di cultura, nonostante le piccole dimensioni del loro cervello. Per altri ricercatori questi resti invece sono opera della popolazione di erectus vissuta sull'isola.\nL'estinzione della specie di \"Ebu\" (questo il nomignolo dato alla donna di Flores), secondo una prima interpretazione, sarebbe sopravvenuta probabilmente a causa di un'eruzione vulcanica, che avrebbe fatto estinguere anche gran parte della fauna che costituiva la fonte di sostentamento degli ominidi. Considerata la datazione dei reperti, \u00e8 molto probabile che questa specie abbia incontrato non solo i primi abitanti dell'Australia e Nuova Guinea ma anche gli Austronesiani arrivati a Flores almeno 40.000 anni fa.\nL'incidente.\nNell'aprile del 2005 la rivista scientifica \"Nature\" pubblica una notizia sconcertante: i resti di \"Ebu\" si sono misteriosamente rovinati. Il paleoantropologo indonesiano Teuku Jacob, dell'Universit\u00e0 Gadjah Mada di Yogyakarta, aveva preso in prestito i resti per studiarli, restituendoli dopo accese polemiche al proprietario, il Centro per l'Archeologia di Giacarta. Dopo la restituzione, l'archeologo Michael Morwood, dell'Universit\u00e0 del New England in Australia, a capo del team che ha rinvenuto le ossa, scopre che la parte sinistra del bacino \u00e8 a suo dire \"fracassata\", oltre alla presenza di rotture e perdite su varie altre ossa e sul cranio. Inoltre, la seconda mandibola di \"Homo floresiensis\" trovata, non ancora descritta in alcuna pubblicazione, si sarebbe spezzata mentre se ne prendeva il calco.\nTeuku Jacob declina ogni responsabilit\u00e0, dichiarando di avere scattato delle foto prima di spedire i fossili, le quali attestano l'integrit\u00e0 dei reperti. Indipendentemente dalle responsabilit\u00e0, Michael Morwood ribadisce che i resti erano troppo fragili per poter essere sottoposti ad un simile trasporto.\nDiscussioni.\nDue studi pubblicati nel 2009 hanno concluso che l'analisi cladistica e la comparazione delle misure corporee confermano che \"H. floresiensis\" e \"Homo sapiens\" sarebbero effettivamente due specie distinte. Lo studio descrive due possibili scenari evolutivi: uno secondo il quale \"H. floresiensis\" sarebbe emerso tra \"H. rudolfensis\" (1,86\u00a0Ma) e \"H. habilis\" (1,66-1,9\u00a0Ma), mentre il secondo indicherebbe che \"H. floresiensis\" comparve dopo \"H. habilis\".\n\u00c8 stato anche suggerito che potesse trattarsi di un discendente nano dell\"Homo erectus\" (o di un suo sconosciuto progenitore, comune all\"Homo erectus\" e all\"Homo floresiensis\"), che, capitato per caso sull'isola e restato in seguito isolato, avrebbe subito un'evoluzione separata, caratterizzata dal fenomeno del nanismo insulare, conosciuto in diversi casi per le specie animali. L'ipotesi viene scartata per le evidenti differenze fra le proporzioni degli arti e la morfologia del cranio esistenti fra \"H. erectus\" e LB1. L'Hobbit ha un indice omerofemorale di 86,8% \"maggiore\" di quello di \"A. afarensis\" che \u00e8 85,4% mentre l'uomo moderno e \"H. erectus\" lo ha del 70-74%.\nLa piccolezza del cervello (solo 380\u00a0cm\u00b3), il rapporto tra massa cerebrale e massa corporea e dimensioni degli arti lo rende pi\u00f9 prossimo anche a Lucy, ossia all'australopiteco afarensis (vissuto 3,2 milioni di anni fa). La presenza di lobi frontali sviluppati, indipendentemente dalle dimensioni, sembra comunque rendere possibile che l'industria litica abbastanza raffinata trovata insieme ai resti scheletrici, sia opera di questo uomo, e ci sono dati che rendono plausibile un suo utilizzo del fuoco e la caccia di animali di grande taglia, anche se potrebbero riguardare gli \"H. erectus\" vissuti sull'isola.\nIn altri scavi dell'isola sono stati rinvenuti utensili di pietra datati a 800.000 anni fa, che potrebbero essere attribuiti all'antenato dell\"Homo floresiensis\".\nPurtroppo le condizioni climatiche calde e umide dell'area degli scavi sono sfavorevoli alla conservazione del DNA, ed i tentativi finora effettuati per prelevare dai reperti dei campioni genetici analizzabili sono falliti.\nLa tesi della microcefalia.\nL'appartenenza dei resti scheletrici rinvenuti ad una specie separata del genere \"Homo\" \u00e8 stata molto discussa: secondo Teuku Jacob, si tratterebbe di un individuo della nostra stessa specie malato di microcefalia.\nDa \"Le Scienze\":\nSuccessive ricerche svolte da Dean Falk, dell'Universit\u00e0 della Florida sono in contrasto con le considerazioni di Teuku Jacob. Falk ha confrontato, mediante tomografia computerizzata il cervello di dieci persone normali e di nove affette da microcefalia, riconoscendo nel cervelletto e nella regione frontale due caratteristiche anatomiche identificative tipiche dei microcefali. Il paragone dei risultati di questa ricerca con la ricostruzione del cervello del reperto LB1, confermerebbe l'appartenenza di quest'ultimo fra i cervelli umani normali, ossia assenza di microcefalia. Quindi secondo la ricerca pubblicata da Falk il cervello dell'Homo Floresiensis, pur essendo di piccole dimensioni, era sviluppato e proporzionato, ben diverso da quello dei soggetti affetti da microcefalia; quindi il soggetto apparterrebbe a una nuova specie. Un altro elemento probante contro questa tesi \u00e8 che in nessun caso di microcefalia nell'uomo moderno e nei fossili di Homo conosciuti (affetti da microcefalia) \u00e8 presente un cambiamento nella proporzione degli arti di tipo scimmiesco come \u00e8 per LB1, qualora questa tesi fosse accreditata, sarebbe il primo ed unico caso.\nStruttura ossea.\nLe strutture ossee delle spalle, braccia e polsi di \"H. floresiensis\" sono state descritte come molto differenti da quelle degli uomini moderni, molto pi\u00f9 vicine alle strutture ossee di scimpanz\u00e9 ed altri ominidi arcaici. Lo studio di ossa, articolazioni del braccio, spalle ed arti inferiori ha concluso che \"H. floresiensis\" era pi\u00f9 simile agli scimpanz\u00e9 e ad altri ominidi arcaici rispetto agli uomini moderni. Questo supporta l'idea che \"H. floresiensis\" fosse una specie separata di antichi ominidi, piuttosto che un uomo moderno con disturbi fisici.\nIl Prof. Robert Eckhardt nel 2014, dopo un riesame del reperto, ha suggerito che lo scheletro di \"Homo floresiensis\" possa appartenere in realt\u00e0 a un \"H. sapiens\" moderno affetto da sindrome di Down, infatti il volume del cranio sarebbe di 430 millimetri anzich\u00e9 di 380 millimetri stabiliti precedentemente e le ossa del femore risultano pi\u00f9 corte rispetto ad una popolazione pigmeo africana. Tuttavia anche in questo caso non esistono persone con la sindrome di Down con la proporzione degli arti di tipo scimmiesco, qualora questa tesi fosse accreditata, sarebbe il primo ed unico caso.\nAnalisi dei denti.\nL'analisi dei denti conferma la somiglianza fra LB1 e genere umano. Lo studio del paleontologo John Hawks, dell'Universit\u00e0 del Wisconsin, indica che i denti sono piccoli, come nell\"Homo sapiens\", mentre i denti degli altri ominidi sono relativamente pi\u00f9 grandi. Inoltre, similmente ai denti umani sono caratterizzati dall'avere il primo molare di dimensione maggiore e il terzo molare pi\u00f9 piccolo. Gli australopitechi e \"H. erectus\" hanno dentature differenti.\nSarebbe stata anche riconosciuta una rotazione del premolare, simile a quella dei pigmei Rampasasa che vivono non molto lontano dal luogo del ritrovamento, indicata come possibile prova di geni in comune.\nPossibile ritrovamento a Luzon.\nNella grotta di Callao, situata sulla parte settentrionale dell'isola di Luzon \u00e8 stato scoperto un osso di piede identificato come terzo metatarso e riconosciuto da analisi anatomiche come proveniente da un individuo appartenente al genere \"Homo\"; i suoi valori morfometrici come forma e dimensione suggeriscono che si tratti di un resto di un individuo gracile, di piccola statura che dimensionalmente potrebbe ricadere fra \"Homo habilis\" e \"H. floresiensis\", oppure una variet\u00e0 pigmea di \"H. sapiens\".\nSi tratta del resto fossile pi\u00f9 antico del genere \"Homo\" rinvenuto nelle Filippine, la sua datazione assoluta fornisce una stima di et\u00e0 minima di 66,7 \u00b1 1 ka."}
{"id": "54813", "revid": "834", "url": "https://it.wikipedia.org/wiki?curid=54813", "title": "Cabell Calloway III", "text": ""}
{"id": "54816", "revid": "767487", "url": "https://it.wikipedia.org/wiki?curid=54816", "title": "Folk beat n. 1", "text": "Folk beat n. 1 \u00e8 il primo album del cantautore italiano Francesco Guccini, che allora usava il solo nome \"Francesco\"; venne pubblicato in Italia nel marzo 1967 da La voce del padrone.\nIl disco.\nInsieme a Guccini (che si accompagna con la chitarra ritmica), suonano Antonio Roveri (alla chitarra solista) e Alan Cooper (armonica a bocca e chitarra ritmica).\nIl disco contiene tre canzoni gi\u00e0 note che Guccini aveva scritto per l'Equipe 84 (\"Auschwitz\" e \"L'antisociale\") e i Nomadi (\"Noi non ci saremo\"), pi\u00f9 altre ancora inedite. Guccini infatti, aveva fatto parte, tra la fine degli anni cinquanta e i primi anni sessanta, di una serie di gruppi da uno dei quali, i Gatti, nacque poi l'Equipe 84, formazione dalla quale Guccini rimase escluso perch\u00e9 venne chiamato in servizio di leva. Una volta congedato, prefer\u00ec dedicarsi agli studi universitari pur scrivendo, per diletto, canzoni che piacquero all'Equipe 84 che volle interpretarle (\"Auschwitz\", \"L'antisociale\", \"\u00c8 dall'amore che nasce l'uomo\" e \"Per un attimo di tempo\"), e ai Nomadi (\"Noi non ci saremo\"). Non essendo ancora iscritto alla SIAE, quei pezzi furono cos\u00ec depositati da altri autori: Maurizio Vandelli da solo per \"\u00c8 dall'amore che nasce l'uomo\" e \"Per un attimo di tempo\", e in coppia con il maestro Iller Pattacini (che si firmava Lunero), per \"Auschwitz\", e al maestro Francesco Anselmo, che arrangiava i dischi per la Vedette, e Pantros (pseudonimo di Armando Sciascia discografico dell'Equipe 84) per \"L'antisociale\", mentre \"Noi non ci saremo\" fu depositata alla Siae da Toni Verona e dal maestro Mansueto Deponti (che usava lo pseudonimo Pontiack). Il successo che queste canzoni ebbero port\u00f2 le edizioni musicali La voce del padrone a proporgli un contratto per scrivere canzoni ricevendo uno stipendio mensile: la prima firmata completamente da lui sar\u00e0, sempre nel 1967, Dio \u00e8 morto.\nIl resto dei brani dell'album furono invece firmate da Toni Verona per i testi e dal maestro Mansueto Deponti (che usava lo pseudonimo di Pontiack) per le musiche, pur essendo tutte scritte da Guccini. L'album venne registrato allo studio Basilica di Milano nell'estate del 1966 e fu prodotto da Odoardo \"Dodo\" Veroli; la fotografia di copertina \u00e8 di Guido De Maria.\nIl disco, pubblicato su etichetta La voce del padrone (numero di catalogo: psq 027) fu ristampato nel 1976 dalla EMI Italiana su etichetta Columbia (numero di catalogo: 3C064-17326). Tuttavia c'\u00e8 una precedente e rara stampa, messa sul mercato nel 1970 sempre per la EMI Italiana su etichetta Columbia, versione mono (numero di catalogo: 3C052-17326), che presenta sulla matrice la data 16-11-66. Ci\u00f2 farebbe supporre che pi\u00f9 che di ristampa si debba parlare di seconda versione della prima stampa.\nAccoglienza.\nLe vendite del disco furono abbastanza inconsistenti (circa 500 copie, all'epoca, che sono poi aumentate negli anni seguenti, con il crescere della popolarit\u00e0 di Guccini) e il riscontro commerciale molto scarso (\"praticamente nullo\", afferm\u00f2 Guccini).\nL'album gli procur\u00f2 la sua prima apparizione televisiva dove Caterina Caselli, il 1\u00ba maggio 1967, poco dopo l'uscita del disco, lo invit\u00f2 al programma televisivo \"Diamoci del tu\", presentato insieme a Giorgio Gaber: in quest'occasione, che rappresent\u00f2 il suo debutto televisivo, cant\u00f2 \"Auschwitz; n\"ella stessa puntata, tra l'altro, fu ospite un altro giovane cantautore ancora sconosciuto, Franco Battiato. La Caselli lo present\u00f2 come \"Un giovane nuovo cantante che viene dalla mia regione, l'Emilia: Francesco\", dopodich\u00e9 venne da lei intervistato (dicendo, tra le altre cose, di essere l'autore di \"Auschwitz\" e \"Noi non ci saremo\"), e infine cant\u00f2.\nTracce.\nLato A\nLato B\nBrani.\nIn morte di S.F..\nCos\u00ec racconta Franco Ceccarelli componente della band Equipe 84, di cui Francesco era collaboratore: \"\"Eravamo al Festival Nazionale dell'Unit\u00e0 a Ferrara (agosto 1966, ndr). Pochi minuti prima di salire sul palco, qualcuno ci venne a dire che Silvana, una della compagnia del bar Grande Italia (un allora famoso bar di Modena ed ora inesistente, ndr) era appena morta, in un incidente stradale. Ma davanti a noi c'erano circa cinquantamila persone che ci aspettavano, e non sapevano che Silvana era una nostra cara amica, e che se n'era andata\"\".\nAlla morte di Silvana Fontana, Francesco Guccini scriver\u00e0 quindi uno dei suoi pezzi pi\u00f9 noti delle origini: \"In morte di S.F.\", con gli accordi del chitarrista Deponti.\nIl brano \"In morte di S.F.\", fu poi ridepositato dopo l'iscrizione di Guccini alla SIAE, con il testo a suo nome (la musica rimase intestata a Deponti), con delle lievi modifiche, ma soprattutto col titolo cambiato (per consentirne il rideposito) in \"Canzone per un'amica\".\nLa canzone fu inserita all'ultimo minuto da Guccini nell'album. Il brano piacque cos\u00ec tanto anche ad Augusto Daolio, allora leader dei Nomadi, che la volle incidere l'anno successivo con la sua band.\nGuccini, nelle incisioni dal vivo, user\u00e0 sempre questo nuovo titolo.\nNell'archivio delle opere musicali SIAE sono presenti, come opere distinte, sia \"In morte di S.F.\" sia \"Canzone per un'amica\", e per entrambe l'unico autore \u00e8 Francesco Guccini."}
{"id": "54817", "revid": "80598", "url": "https://it.wikipedia.org/wiki?curid=54817", "title": "Due anni dopo", "text": "Due anni dopo \u00e8 il secondo album di Francesco Guccini, uscito nel 1970, che sulla copertina del disco continua a figurare semplicemente come \"Francesco\".\nTracce.\nTutte le canzoni sono dello stesso Guccini; la chitarra acustica \u00e8 suonata (oltre che dallo stesso Guccini) da Deborah Kooperman.\nBrani.\nLui e lei.\nUna canzone sull'amore di due giovani che, inizialmente, riescono a sconfiggere la routine di tutti i giorni che una lunga storia pu\u00f2 comportare (i silenzi riempiti da sospiri); ma poi la vita di coppia perde inevitabilmente la sua poesia per essere inglobata nella noia (i silenzi riempiti da pensieri pieni d'ira).\nPrimavera di Praga.\nLa canzone narra delle rivolte scoppiate a Praga, del giovane Jan Palach che si diede fuoco sulla piazza vecchia (morendo tra le fiamme per difendere la libert\u00e0 dell'uomo come gi\u00e0 era accaduto a Jan Hus, condannato al rogo a Costanza 550 anni prima) e della speranza che questa rivolta port\u00f2 in quanti in occidente militavano nei partiti comunisti.\nGiorno d'estate.\nUna giornata tediosa trasformata in una deliziosa poesia, summa della cultura gucciniana non \u00e8 esente da citazioni ungarettiane e sensismo dannunziano; gi\u00e0 incisa due anni prima dai Nomadi.\nIl compleanno.\nDura critica al sistema emotivo borghese e alle sue convenzioni.\nDescrive una festa di compleanno sottolineando anche i problemi adolescenziali: le prime delusioni amorose.\nL'albero ed io.\nCon questa canzone (ispirata ad una poesia di Edgar Lee Masters) Guccini immagina un'ipotetica sepoltura che desidererebbe sotto un grande albero; l'albero \u00e8 il simbolo della continuit\u00e0 della vita e il pensiero che le sue radici assorbano la salma che vi sta ai piedi sembrano rendergli nuova vita e completa simbiosi con la natura nonch\u00e9 un innalzarsi quasi prepotente, come scrive lo stesso autore, \"verso quel cielo che chiaman di dio\".\nDue anni dopo.\nSumma assoluta di un vissuto giovanile deludente: sono gli anni di Modena. In attesa di trasferirsi a \"Bologna\" (Canzone omonima nell'album \"Metropolis\") e reduce da Pavana (di cui si narra anche in \"Radici\" dall'album omonimo e soprattutto in \"Amerigo\": \u00abPavana un ricordo lasciato tra i castagni\u00bb) racconter\u00e0 tale periodo anche in \"Piccola Citt\u00e0\" dall'album \"Radici\". Il testo \u00e8 di stampo crepuscolare.\nLa verit\u00e0.\nSolitarie e malinconiche visioni campestri in una citt\u00e0 arsa dalla calura estiva che dal nichilismo risalgono a \"cogliere un po' di verit\u00e0\". Quella verit\u00e0 mai totalmente afferrabile, ma sempre quantomeno intuibile sotto la polvere di immagini che ricalcano la quotidianit\u00e0.\nPer quando \u00e8 tardi.\nPer il ciclo delle canzoni notturne una ballata metropolitana amara trasudante smog, alcool e delusione; anche questa gi\u00e0 incisa due anni prima dai Nomadi.\nVedi cara.\nCanzone suggestiva e profondissima in cui la crisi del rapporto con la futura moglie Roberta - in seguito alla quale ed all'innamoramento per una sua allieva americana, Eloise Dunn (alla quale anni dopo dedicher\u00e0 \"100, Pennsylvania, ave\"), Guccini lascer\u00e0 per sei mesi l'Italia (e Roberta) per gli Stati Uniti - \u00e8 il pretesto per un viaggio introspettivo che ci parla delle gioie taciute e delle lacrime trattenute, della necessit\u00e0 di crescita interiore dell'autore che contrasta con il soddisfacimento per la propria condizione della compagna, che scambia le sue ansie per sintomi di tradimento perpetrato o desiderato (\"Non cercare in un viso la ragione, in un nome la passione che lontano ora mi fa\").\nOphelia.\nIspirandosi ad una poesia di Arthur Rimbaud dallo stesso titolo, descrive la morte del personaggio shakespeariano (Ophelia, nell\"'Amleto\", si annega dopo essere impazzita). Anche questa canzone era gi\u00e0 stata interpretata due anni prima dai Nomadi. Canzone dalle parvenze quasi metafisiche, \"Ophelia\" \u00e8 uno dei capolavori di questo album.\nL'ubriaco.\nLa canzone prelude a pietre miliari come \"Canzone delle osterie di fuori porta\". Ballata popolaresca, narra con delicatezza la serata di un alcolista; \u00e8 stata ispirata dallo scrittore Charles Bukowski.\nAl trist.\nSi tratta di una trasposizione in dialetto modenese degli stereotipi del blues degli schiavi afroamericani (il titolo stesso \u00e8 una possibile traduzione dell'inglese \"blue\", e significa \"il triste\", ma il vocabolo nei dialetti emiliani ha anche la connotazione di \"incapace\", \"poco atto allo scopo\", \"di cattiva qualit\u00e0\"). Gli stilemi del blues originale vengono ricondotti, quasi mai letteralmente ma in modo sostanzialmente corretto e fedele all'originale, agli elementi della cultura contadina e paesana: la \"primavera secondo il calendario\", anche se fuori piove a dirotto; il non potere uscire a spasso con l'amata anche se \u00e8 domenica perch\u00e9 non si ha il \"vestito nuovo\" (il \"vestito della festa\", importantissimo nella tradizione popolare contadina); il padre dell'amata che chiede al protagonista quando si decider\u00e0 a sposarla; la madre dell'amata che gli comunica che lei l'ha lasciato per uno pi\u00f9 ricco di lui (\"t\u00e9r and\u00e9da via con un ch'al gh'\u00e0 pi\u00f9 s\u00f2ld che m\u00e9\", che significa \"eri andata via con uno che ha pi\u00f9 soldi di me\"); e infine il protagonista che cammina da solo lungo la strada completamente bagnato \"come un pulcino\" per la pioggia.\nDella canzone esiste una versione, uscita sempre nel 1970, in genovese cantata da Michele."}
{"id": "54821", "revid": "92723", "url": "https://it.wikipedia.org/wiki?curid=54821", "title": "Movimento lesbico", "text": "Movimento lesbico \u00e8 un termine generico che comprende varie posizioni e prospettive politiche; con esso normalmente si intende l'insieme di attivit\u00e0 (culturali, sociali, politiche etc) finalizzate al pieno riconoscimento della soggettivit\u00e0 lesbica e dei diritti civili delle donne lesbiche.\nSi esplicita in contesti politici, in gruppi e associazioni attraverso le quali costruire una cultura e un agire comune.\nStoria.\nIl \"femminismo lesbico\" degli anni Settanta e inizio Ottanta.\nIl lesbismo come movimento politico \u00e8 un fenomeno assai recente il cui sorgere in Italia \u00e8 databile all'incirca a met\u00e0 anni settanta. Il primo nodo che le donne omosessuali politicamente impegnate negli anni Settanta si trovano a dover sciogliere \u00e8 proprio quello di operare una distinzione tra omosessualit\u00e0 e lesbismo. \nParlare genericamente di omosessualit\u00e0 significa considerare esclusivamente una \"peculiarit\u00e0\" riguardante l'ambito strettamente sessuale; questo \u00e8 ritenuto riduttivo o quanto meno insufficiente dalle donne lesbiche che criticano la societ\u00e0 patriarcale, una societ\u00e0 che nega la possibilit\u00e0 di una sessualit\u00e0 altra rispetto a quella etero-riproduttiva funzionale al piacere/potere dell'uomo.\nParlare di lesbismo, al contrario, significa porsi in una situazione di alterit\u00e0 rispetto al modello prevalente ed essere intenzionate a sovvertirlo. Dopo la met\u00e0 degli anni Settanta si comincia infatti a discutere tra donne del lesbismo come di un fatto politico, non pi\u00f9 strettamente personale, che investe tutta l'esistenza di una donna e induce a costruire e sperimentare nuovi modi di relazioni interpersonali, di stili di vita e della stessa sessualit\u00e0. Nel 1974 un numero del giornale del \"FUORI!\" (Fronte Unitario Omosessuale Rivoluzionario Italiano) interamente redatto da donne documenta come le istanze femministe (il rifiuto del patriarcato capitalista e maschilista e la constatazione della misoginia dei \"fratelli omosessuali\") fossero presenti anche nell'ambito di un'organizzazione omosessuale \"mista\" di donne e uomini federata al Radicali e attiva nella lotta per la liberazione dall'oppressione eterosessuale.\nLa stragrande maggioranza delle lesbiche che dalla fine degli anni Settanta cominceranno ad ingrossare le file del vero e proprio movimento lesbico hanno alle spalle una militanza nel movimento femminista ma anche le donne associate al \"FUORI!\" si definiscono lesbiche e femministe. Il rapporto tra lesbismo e femminismo \u00e8 quindi molto stretto e questa vicinanza \u00e8 ragione sia di arricchimento che di profonde divergenze. In molti documenti infatti si ribadisce, da parte delle lesbiche, il desiderio di non creare ulteriori separazioni fra donne, strumentali al potere patriarcale che da sempre le vuole divise per diminuirne la forza; il ritenersi parte integrante dell'allora diffusissimo movimento femminista; l'impegno forte e costante nel sostenere le battaglie delle donne etero quali quelle per divorzio e aborto sebbene non le riguardino se non indirettamente.\nD'altronde, il fatto che le donne lesbiche comincino a parlare di pi\u00f9 ed a \"venir fuori\" anche solo all'interno del proprio collettivo femminista separatista \u00e8 da considerarsi un fatto importantissimo per il movimento tutto. Un caso particolarmente felice e degno di nota \u00e8, da questo punto di vista, quello del collettivo romano di via Pompeo Magno, coordinamento di gruppi femministi a cui appartengono sia donne etero che lesbiche dichiarate.\nL'apporto delle lesbiche \u00e8 stato determinante per l'evoluzione della pratica e del pensiero femminista. La sessualit\u00e0 e l'affettivit\u00e0 sono centrali nella defizione di lesbica e questo impedisce di separare nettamente i momenti della vita privata da quelli della vita pubblica. Ne segue la necessit\u00e0, anzi il bisogno, di riflettere su s\u00e9 stesse, di scardinare pregiudizi e mettere in discussione gli stereotipi legati alla ruolizzazione maschio/femmina nei rapporti amorosi. La coscienza di una sessualit\u00e0 e di uno stile di vita propri, ovvero libera dall'ingerenza anche solo simbolica del mondo maschile, \u00e8 la dimostrazione del fatto che le donne non sono il complemento oggetto dell'uomo. La cosiddetta rivoluzione sessuale, per le donne non \u00e8 liberazione se lascia inalterato il sistema patriarcale di ineguaglianza tra i sessi. I rapporti tra donne, intesi in senso lato come relazioni privilegiate che non implicano necessariamente il momento amoroso, sono la pratica politica da seguire per costruire un'identit\u00e0 \"donnica\" (il termine venne coniato proprio dal \"Pompeo Magno\").\nIl femminismo rivoluzionario non si accontenta di mediare con il maschio chiedendo piccole concessioni che lasciano sostanzialmente inalterata la struttura del dominio maschile. La relazione tra donne permette di fornirsi di strumenti nuovi non inquinati dal potere patriarcale e di far emergere anche la contraddizione \"donna-donna\" (ossia tra donne eterosessuali e lesbiche) dovuta al diverso oggetto verso cui \u00e8 diretto il proprio agire e sentire. Nel primo caso, verso gli uomini; nel secondo, verso le altre donne. Da principio nel movimento femminista c'\u00e8 la tendenza a considerare il lesbismo solo come una scelta personale, eventualmente inseribile nel contesto pi\u00f9 ampio del diritto all'autodeterminazione delle donne. Ma anche dopo il superamento di quest'idea che sostanzialmente rendeva invisibili le lesbiche, le difficolt\u00e0 permangono, soprattutto a livello delle pratiche politiche. Le lesbiche infatti non vogliono seguire lotte e scadenze imposte dall'esterno, come quelle organizzate da partiti o sindacati; distinguono fra una \"politica dei desideri\" (che parte dalle aspirazioni e dalle esigenze delle donne) e una \"politica dei bisogni\" (prodotta da un pensare/agire che continua ad avere l'uomo come unico referente autorevole). I piani sono evidentemente molto diversi e poich\u00e9 nei bisogni viene fatto rientrare pressoch\u00e9 tutto il contingente, le lesbiche sono di fatto assenti, almeno formalmente, da momenti rivendicativi quali manifestazioni ed eventi pubblici, inclusi quelli omosessuali.\nA partire dalla seconda met\u00e0 degli anni Settanta nascono i primi collettivi esclusivamente lesbici: \"Rifiutare\" a Roma, \"Donne Omosessuali\" a Milano, \"Brigate di Saffo\" a Torino, \"Artemide\" e \"Identit\u00e0 Negata\" sempre a Roma e \"collettivo Narciso\" (parte di \"Lambda\"). \u00c8 questo un momento di riflessione critica sul concetto di separatismo, che per le etero al massimo \u00e8 limitato all'ambito politico mentre per le lesbiche pi\u00f9 integraliste dovrebbe riguardare tutto l'ambito della vita. Intorno al 1978-1979 avviene una separazione tra femministe eterosessuali e femministe lesbiche. I perch\u00e9 di questo apparente allontanamento sono molteplici; sicuramente influ\u00ec il fatto che, dopo essere stato all'apice delle sue forze e delle sue possibilit\u00e0, il movimento femminista ha perso motivazioni ed energie e non riesce pi\u00f9 a riunire in s\u00e9 tutte le differenze che esso stesso aveva contribuito a far sviluppare dal Settanta in poi.\nNel corso degli anni Ottanta il Movimento lesbico continua a crescere sia nell'elaborazione teorica che nel numero di luoghi di aggregazione e d'incontro, autonomo ma in continuo contatto con il resto dell'ancora esistente Movimento femminista.\nPolitica dei diritti civili.\nLa politica lesbica \u00e8 tesa soprattutto a sviluppare:\nE finalizzata in particolare a:\nTra gli altri temi sviluppati dalla politica lesbica, di particolare rilevanza sono quelli relativi alla salute ed alla sessualit\u00e0, al lavoro (con il contrasto e la denuncia delle discriminazioni nei confronti delle lesbiche e delle donne), alla creazione di reti e di luoghi di aggregazione, all'informazione.\nNegli Stati Uniti la comunit\u00e0 lesbica \u00e8 radicata sul territorio e rivendica i propri diritti; la realt\u00e0 italiana in materia \u00e8 relativamente pi\u00f9 recente; un ritardo \u00e8 attribuito all'influenza della forte presenza in Italia del cattolicesimo; critiche vengono mosse, in questo senso, anche ai partiti della sinistra, privi di una cultura aperta nei confronti degli omosessuali e delle lesbiche.\nLa politica del movimento lesbico non sempre coincide con il movimento dei diritti civili inteso in senso eterosessuale, ma rivendica una totale posizione alternativa con ricerca di modelli diversi. Spesso l'accentuazione astratta del termine \"politica\" ha portato a un rafforzamento su temi quali i diritti civili, che ha determinato una rimozione della matrice rivoluzionaria del desiderio lesbico.\nPer \"riconoscimento dei diritti civili\" il movimento delle lesbiche intende:\nCollegamenti esterni.\n "}
{"id": "54823", "revid": "125315863", "url": "https://it.wikipedia.org/wiki?curid=54823", "title": "Elie Wiesel", "text": "\u00c8 stato autore di 57 libri, tra i quali \"La notte\", resoconto autobiografico in cui racconta la sua personale esperienza di prigioniero e superstite nei campi di concentramento di Auschwitz, Buna e Buchenwald. Wiesel \u00e8 stato anche membro dell'Advisory Board del giornale Algemeiner Journal.\nQuando Wiesel fu insignito del premio Nobel per la pace nel 1986, il Comitato Norvegese dei Premi Nobel lo chiam\u00f2 il \u201cmessaggero per l'umanit\u00e0\u201d, affermando che attraverso la sua lotta per venire a patti con \"la sua personale esperienza della totale umiliazione e del disprezzo per l'umanit\u00e0 a cui aveva assistito nei campi di concentramento di Hitler\", cos\u00ec come il suo \u201clavoro pratico per la causa della pace\", Wiesel aveva consegnato un potente messaggio di \u201cpace, di espiazione e di dignit\u00e0 umana\u201d alla stessa umanit\u00e0.\nBiografia.\nInfanzia.\nWiesel \u00e8 nato nella citt\u00e0 di Sighetu Marma\u021biei, in Romania, sui monti Carpazi. I suoi genitori si chiamavano Sarah Feig e Shlomo Wiesel. Fin da piccolo Wiesel parlava principalmente lo yiddish, ma conosceva altre lingue come tedesco, rumeno e ungherese. Sua madre era la figlia di Dodye Feig, un discendente della dinastia dei Vizhnitz Hasid e agricoltore in un villaggio vicino al luogo di nascita di Elie. Dodye ebbe un ruolo importante all'interno della comunit\u00e0, e fu incarcerato alcuni mesi per aver aiutato gli ebrei polacchi a scappare.\nIl padre di Wiesel, Shlomo, instill\u00f2 un forte senso di umanit\u00e0 in suo figlio, incoraggiandolo a studiare la lingua ebraica e a leggere la letteratura. Allo stesso modo, sua madre Sarah lo incoraggi\u00f2 a studiare la Torah. Wiesel disse che suo padre rappresentava la ragione e sua madre la fede. Wiesel aveva tre sorelle, Hilda, Beatrice e Zippor\u00e0. Beatrice e Hilda sono sopravvissute alla seconda guerra mondiale e si sono riunite con Wiesel in un orfanotrofio francese e, successivamente, si sono trasferiti in Nord America. Zippor\u00e0, Shlomo e Sarah, invece, non sono sopravvissuti alla shoah.\nSeconda guerra mondiale.\nNel 1940 il secondo arbitrato di Vienna sanc\u00ec il passaggio di parte della Transilvania (tra cui Sighetu Marma\u021biei) dal Regno di Romania al Regno d'Ungheria. \nNella primavera del 1944 il reggente al trono d'Ungheria Mikl\u00f3s Horthy inizi\u00f2 segretamente a dialogare con gli Alleati per concordare un'uscita del suo Paese dalla guerra. Informati dai servizi segreti, i tedeschi occuparono militarmente l'Ungheria (\"Operazione Margarethe\") e costrinsero Horthy a nominare alla carica di Primo Ministro il filo-tedesco D\u00f6me Szt\u00f3jay. Questi legalizz\u00f2 la presenza tedesca in territorio ungherese e approv\u00f2 una prima serie di leggi razziali.\nWiesel, la sua famiglia ed il resto dei suoi concittadini furono rinchiusi nei due ghetti di Sighet. Wiesel e la sua famiglia vissero nel pi\u00f9 grande dei due, in via del Serpente. Il 6 maggio 1944, le autorit\u00e0 ungheresi diedero il permesso all'esercito tedesco di effettuare la deportazione degli ebrei dei ghetti di Sighet ad Auschwitz-Birkenau.\nCos\u00ec Wiesel descrisse, ne \"La notte\", il tragico arrivo al campo di sterminio Auschwitz II - Birkenau:\nAd Auschwitz il numero di Wiesel, tatuato sul suo braccio sinistro, fu \u201cA-7713\u201d.\nWiesel fu separato da sua madre e dalle sue sorelle Hilda, Beatrice e Zippor\u00e0. La madre e la sorella Zippor\u00e0 furono presumibilmente uccise nelle camera a gas poco dopo il loro arrivo al campo. Wiesel e suo padre furono inizialmente trattenuti per un mese nel campo di concentramento Auschwitz I, per poi essere trasferiti nel campo di lavoro Auschwitz III - Monowitz. Egli riusc\u00ec a rimanere con il padre per pi\u00f9 di otto mesi, durante i quali entrambi furono costretti a lavorare in condizioni spaventose e a spostarsi in tre diversi campi di concentramento nei giorni della fine della guerra. Vista l'avanzata dell'Armata Rossa in territorio polacco, i due furono infine trasferiti nel campo di concentramento di Buchenwald.\nIl 29 gennaio 1945, solo poche settimane dopo il trasferimento a Buchenwald, il padre di Wiesel fu picchiato dai nazisti, mentre stava soffrendo per la dissenteria, la fame e la stanchezza. Fu anche picchiato da altri detenuti, che intendevano appropriarsi del suo cibo. A Buchenwald Schlomo mor\u00ec poi di inedia e malattia solo poche settimane prima che il campo fosse liberato dall'esercito americano, l'11 aprile.\nIl dopoguerra.\nDopo la seconda guerra mondiale, Wiesel inizi\u00f2 a insegnare l'ebraico e lavor\u00f2 come direttore d'orchestra prima di diventare un giornalista professionista. Studi\u00f2 il francese, che divent\u00f2 la lingua che lui utilizz\u00f2 pi\u00f9 frequentemente nei suoi scritti. Scrisse per giornali israeliani e francesi, incluso \"Tsien in Kamf\" (in yiddish). Nel 1948 Wiesel collabor\u00f2 con il gruppo paramilitare Irgun, traducendo articoli dall'ebraico allo yiddish per le sue riviste e nel 1949 si trasfer\u00ec in Israele come corrispondente per il giornale francese \"L'arche\". Egli fu successivamente assunto come corrispondente di Parigi per il quotidiano israeliano \"Yedioth Ahronoth\", per poi continuare il lavoro di corrispondente da diversi paesi.\nPer dieci anni dopo la fine della guerra Wiesel si rifiut\u00f2 di scrivere o discutere della propria esperienza durante l'Olocausto. Cos\u00ec come molti sopravvissuti, Wiesel non riusciva a trovare le parole per descrivere la sua esperienza. Comunque l'incontro con Fran\u00e7ois Mauriac, il Premio Nobel per la letteratura del 1952, il quale divenne un amico intimo di Wiesel, lo persuase a scriverne.\nIl primo scritto di Wiesel furono le 900 pagine di memorie \"Un di velt hot geshvign\" (\"E il mondo rimane in silenzio\") in yiddish, il quale fu pubblicato in anteprima a Buenos Aires. Wiesel riscrisse una versione pi\u00f9 corta del manoscritto, in francese, pubblicato nelle 127 pagine di \"La nuit\", e successivamente tradotto in inglese come \"Night\". Anche con il supporto di Mauriac, Wiesel fece fatica a trovare un editore per il suo libro che inizialmente vendette poche copie.\nNel 1960 Arthur Wang di Hill &amp; Wang accett\u00f2 di pagargli un anticipo di $100 per pubblicare il libro in America, nel settembre dello stesso anno. L'agente del libro fu Georges Borchardt, il quale aveva appena iniziato la sua carriera. Borchardt \u00e8 stato l'agente letterario di Wiesel fino alla sua morte. Del libro vennero vendute 1.046 copie nei 18 mesi successivi, le quali attirarono l'interesse dei revisori e portarono a molte interviste televisive con Wiesel e ad incontri con figure letterarie come Saul Bellow.\nWiesel disse in un'intervista: \u201cLa traduzione in inglese venne fatta nel 1960 e furono subito stampate 3000 copie. E ci impiegammo tre anni per venderle. Adesso ricevo 100 lettere al mese dai bambini che mi parlano del libro. E ci sono milioni e milioni di copie che vengono stampate\u201d. Il libro e l'opera teatrale del 1979 \"Il processo di Dio\" si dice siano basati sulla reale esperienza di Wiesel nel campo di Auschwitz e raccontano di tre ebrei che, vicini alla morte, processano Dio accusandolo di aver oppresso il popolo ebraico.\nIl regista Orson Welles chiese a Wiesel di girare un film tratto dal suo libro \"La notte\". Wiesel rifiut\u00f2, dicendo che le sue memorie non sarebbero state le stesse se tradotte in un film.\n\"La notte\" \u00e8 stato tradotto in 30 lingue diverse. Nel 1997 se ne vendevano 300.000 copie all'anno solo negli Stati Uniti. Nel marzo 2006, ne erano state vendute circa sei milioni di copie negli USA. Il 16 gennaio 2006 Opra Winfrey lo selezion\u00f2 per il suo club del libro. Ne furono fatte un milione di ristampe e vennero inoltre stampate 150.000 copie con la copertina rigida che portavano il logo del \u201cClub del libro di Oprah\u201d, con una nuova traduzione della moglie di Wiesel e con una prefazione scritta da Wiesel stesso. Il 13 febbraio 2006 \"La notte\" fu il numero uno nella classifica del \"New York Times\" dei libri non fiction pi\u00f9 venduti.\nEmigrazione negli Stati Uniti.\nNel 1955 Wiesel si trasfer\u00ec a New York, dopo aver ricevuto la cittadinanza statunitense. Negli USA Wiesel scrisse pi\u00f9 di 40 libri e vinse alcuni premi letterari. L'opera di Wiesel \u00e8 considerata la pi\u00f9 importante nella letteratura che parla dell'Olocausto. Fu premiato con il premio Nobel per la pace nel 1986 per aver parlato delle violenza, delle repressioni e del razzismo; ha ricevuto altri premi per il suo lavoro, come ad esempio la medaglia d'oro del congresso nel 1985 e la medaglia presidenziale per la libert\u00e0.\nWiesel pubblic\u00f2 due volumi delle sue memorie, il primo nel 1994 e il secondo nel 1999.\nWiesel e sua moglie, Marion, hanno fondato la Elie Wiesel Foundation for Humanity. Ha partecipato in qualit\u00e0 di presidente alla Commissione Presidenziale sull'Olocausto dal 1968 al 1986, seguendo la fase di costruzione del Museo sulla memoria dell'Olocausto degli Stati Uniti a Washington. Dal 1972 al 1976, Wiesel ha insegnato nella City University di New York ed \u00e8 stato un membro della Federazione Americana degli Insegnanti. Inoltre era un componente della commissione creata dal governo rumeno per la ricerca e trascrizione della vera storia dell'Olocausto in Romania e del coinvolgimento del regime rumeno nelle atrocit\u00e0 commesse contro gli ebrei ed altri gruppi etnici.\nWiesel divenne quindi un oratore popolare sul tema della Shoah. Come attivista politico, egli ha sostenuto molte cause, tra cui quella di Israele, la condizione degli Ebrei russi e degli Ebrei etiopi, delle vittime dell\"apartheid\" in Sudafrica, dei \"desaparecidos\" in Argentina, dei bosniaci vittime di genocidio nella ex Jugoslavia. Si ritir\u00f2 dal suo ruolo di presidente della Conferenza internazionale sulla Shoah e sul Genocidio, e fece interrompere la conferenza, in seguito alla obiezione di Israele all'inclusione di sessioni sul genocidio armeno.\nIl 27 marzo 2001 si \u00e8 presentato all'universit\u00e0 della Florida per l'evento chiamato \u201cJewish Awareness Month\u201d. Infine, nel 2002, ha inaugurato la Elie Wiesel Memorial House a Sighet, nella casa in cui ha vissuto la sua infanzia.\nUltimi anni.\nNei primi mesi del 2006, Wiesel \u00e8 andato a visitare Auschwitz insieme a Oprah Winfrey, viaggio che \u00e8 stato registrato e mandato in onda il 24 marzo 2006 nella trasmissione della famosa presentatrice americana. Durante il 2007 gli fu offerta la nomina da candidato come Presidente di Israele, ma egli rifiut\u00f2 sostenendo di \"non essere interessato\". Shimon Peres fu scelto come candidato (e successivamente eletto presidente).\nNel dicembre del 2008, Wiesel e sua moglie persero tutti i loro risparmi e la loro fondazione perse quasi tutti i suoi beni a causa di Bernard Madoff, che venne successivamente definito da Wiesel come uno psicopatico. Nel 2009 ha criticato il Vaticano per la revoca della scomunica del vescovo Richard Williamson, un membro della societ\u00e0 di San Pio X. Il 5 giugno 2009 Wiesel era presente all'incontro tra il Presidente degli Stati Uniti Barack Obama e la cancelliera tedesca Angela Merkel.\nNell'estate del 2012 protest\u00f2 contro il silenzio su alcuni crimini avvenuti in Ungheria durante l'Olocausto. Successivamente, scrisse una lettera a L\u00e1szl\u00f3 K\u00f6v\u00e9r, un esponente del parlamento ungherese, in cui lo criticava per la sua partecipazione alla cerimonia che celebrava J\u00f3zsef Ny\u00edr\u0151, un membro del parlamento fascista ungherese durante la seconda guerra mondiale. Durante il breve dominio del Partito delle Croci Frecciate in Ungheria 10-15.000 ebrei furono assassinati e altri 80.000, incluse molte donne, bambini e anziani, furono deportati dal loro paese verso il campo di concentramento di Auschwitz.\nK\u00f6v\u00e9r, nella sua lettera di risposta a Wiesel, ha dichiarato che la Commissione Alleata di Controllo ne aveva determinato la non colpevolezza nel 1945 e nel 1947, rifiutando di estradare Nyiro.\nAttentato alla vita di Wiesel.\nIl 1\u00ba febbraio 2007 Wiesel fu aggredito in un hotel di San Francisco da un negazionista ventiduenne, Eric Hunt, il quale tent\u00f2 di portare Wiesel in una stanza. Wiesel non fu ferito e Hunt fugg\u00ec. Pi\u00f9 tardi Hunt si vant\u00f2 del suo gesto su un sito web antisemita. Circa un mese dopo egli fu arrestato con diverse accuse. Hunt fu condannato il 21 luglio 2008 a due anni di galera, ma fu rilasciato per la buona condotta; fu rilasciato in libert\u00e0 vigilata e gli fu ordinato di sottoporsi ad un trattamento psicologico.\nHunt era imputato per tre reati, ma le accuse vennero respinte perch\u00e9 la corte sostenne che Hunt era temporaneamente incapace di intendere. Il procuratore distrettuale Kamala Harris disse: \u201cI criminali motivati ad odiare commettono il pi\u00f9 riprovevole dei reati\u2026 questo imputato \u00e8 stato chiamato a rispondere di un attacco ingiustificato ad un uomo che ha dedicato la sua vita alla pace\u201d. Nel corso dell'udienza Hunt si scus\u00f2 e insistette sul fatto che egli non aveva mai negato l'Olocausto. Continu\u00f2 comunque per alcuni anni a mantenere un blog in cui scriveva articoli antisemiti e negazionisti.\nLa morte.\nDopo decenni trascorsi a raccontare il proprio passato per insegnare, soprattutto ai giovani, in universit\u00e0, conferenze e forum di tutto il mondo, il valore del coraggio, della pace e della memoria contro gli orrori dell'Olocausto, Elie Wiesel \u00e8 morto sabato 2 luglio 2016 a New York, nel suo appartamento di Manhattan, all'et\u00e0 di 87 anni. Wiesel \u00e8 stato sepolto nel cimitero \"Sharon Gardens\" di Valhalla, New York.\nAltre battaglie.\nIntervento contro il battesimo sugli Ebrei.\nIl 13 febbraio 2012 il giornale \"Salt Lake City Tribune\" annunci\u00f2 che la Chiesa mormone aveva eseguito un battesimo postumo ai genitori di Simon Wiesenthal. Il giorno seguente l\"Huffington Post\" annunci\u00f2 che il nome di Wiesel era stato inserito nel database genealogico della Chiesa mormone per attuare su di lui il battesimo una volta morto. Il giorno seguente l\"Huffington Post\" indic\u00f2 Wiesel come promotore per parlare contro la pratica del battesimo mormone agli ebrei e chiam\u00f2 il candidato Presidente degli Stati Uniti Mitt Romney, seguace della Chiesa mormone, per annunciarlo.\nIn un'intervista del 15 febbraio 2012 con Lawrence O'Donnell, Wiesel la chiam\u00f2 \u201cpratica bizzarra\u201d e disse: \u201cIo sono un ebreo. Nato ebreo. Ho vissuto come un ebreo. Ho provato a scrivere riguardo alle condizioni degli ebrei... [e] delle condizioni umane in tutto il mondo, e loro vogliono fare questo a me?\u201d. Egli ripet\u00e9 che aveva lavorato per due anni con Bobby Adams e il sopravvissuto all'Olocausto Ernest Michel per raggiungere un accordo con la Chiesa mormone riguardo alle pratiche di battesimo alle vittime dell'Olocausto, e la chiesa si scus\u00f2 con lui per telefono per aver inserito il suo nome e quello della sua famiglia nel database, e rispose che avrebbe bloccato il postumo battesimo dell'ex Primo Ministro israeliano Golda Meir.\nControversie tra la storia e la religione per Gerusalemme.\nIl 18 aprile 2010 sul New York Times e il 16 aprile su altri giornali, Wiesel scrisse una pagina nella quale illustrava il legame del popolo ebraico con la citt\u00e0 di Gerusalemme, rigettando la pretesa di Obama verso il governo israeliano di bloccare la costruzione di nuovi appartamenti nei quartieri orientali della citt\u00e0. Disse: \u201cper me, come ebreo quale sono, Gerusalemme \u00e8 al di sopra della politica. \u00c8 menzionata pi\u00f9 di seicento volte nelle Scritture \u2013 e non una singola volta nel Corano\u201d.\nTre settimane dopo, il 4 maggio 2010 Wiesel incontr\u00f2 il Presidente Barack Obama alla Casa Bianca per discutere delle relazioni di pace in Medio Oriente. Successivamente Wiesel disse: \u201cil Presidente \u00e8 convinto che il processo di pace debba continuare. E ovviamente siamo stati d'accordo. Non vi \u00e8 alcun sostituto per la pace tra le nazioni. Ogni parte deve capire che non c'\u00e8 una giustizia assoluta nel mondo, n\u00e9 una pace assoluta. Ciascuna parte deve comprendere il bisogno di rispetto dell'altra\u201d. Wiesel fu criticato da Yossi Sarid, il quale lo accus\u00f2 di non essere a contatto con la reale vita della Citt\u00e0 Santa.\nWiesel fu criticato anche dall'ex professore e politico dell'Universit\u00e0 DePaul Norman Finkelstein nel suo libro \"L'industria dell'Olocausto. Lo sfruttamento della sofferenza degli ebrei\", nel quale accus\u00f2 Wiesel di promuovere \u201cun'unica dottrina\u201d, secondo cui l'Olocausto rappresenterebbe il male fondamentale, non paragonabile ad altri genocidi. Secondo Finkelstein, Wiesel avrebbe dato poca importanza agli altri genocidi e, cos\u00ec facendo, vanificato gli sforzi di sensibilizzazione sul tema del genocidio dei rom e sinti, anche loro uccisi dai nazisti durante la guerra."}
{"id": "54824", "revid": "80598", "url": "https://it.wikipedia.org/wiki?curid=54824", "title": "L'isola non trovata", "text": "L'isola non trovata \u00e8 il terzo album del cantautore italiano Francesco Guccini, l'ultimo inciso sotto il solo nome di battesimo. \u00c8 stato pubblicato nel dicembre del 1970.\nIl disco.\nTutte le canzoni sono dello stesso Francesco Guccini: alcune di esse sono tra le pi\u00f9 popolari dell'autore, che le riprender\u00e0 anche in album successivi in versioni dal vivo (\"L'isola non trovata\", \"Il frate\", \"Un altro giorno \u00e8 andato\"); una di queste, \"Un altro giorno \u00e8 andato\", era gi\u00e0 stata pubblicata due anni prima su 45 giri (il lato B era \"Il bello\"), in una versione molto diversa musicalmente, con l'accompagnamento del gruppo beat dei Bad Boys e del tastierista dei Nomadi Beppe Carletti, mentre la versione inserita nell'album \u00e8 acustica, con le due chitarre suonate da Guccini e da Deborah Kooperman.\nSi tratta di un disco molto particolare nel panorama della musica italiana, sia per le sonorit\u00e0 e gli arrangiamenti, sia per le tematiche sottese ai testi, raramente trattate in questo modo in altri album, anche dello stesso autore. Le musiche che accompagnano i brani sono in qualche caso dolci e suggestive (come in \"Asia\", o nella canzone che d\u00e0 il titolo all'album, \"L'isola non trovata\") in altri semplici e ritmate (\"Il frate\", \"Un altro giorno \u00e8 andato\"), alle volte malinconiche e intrise di suggestioni blues (\"Il tema\", \"L'uomo\"), con l'utilizzo di moltissimi strumenti diversi (basso elettrico, chitarra, sintetizzatore) ma anche effetti sonori come rumori di animali, effetti ideati per la maggior parte da Vince Tempera, arrangiatore per molti dischi di Guccini, che in questo inizia la sua collaborazione con il cantautore e che suona le tastiere; gli altri musicisti del disco sono Ellade Bandini alla batteria, Ares Tavolazzi al basso (entrambi membri, con Tempera, del complesso The Pleasure Machine), Franco Mussida della Premiata Forneria Marconi alle chitarre, Victor Sogliani dell'Equipe 84 ai cori e la gi\u00e0 citata Deborah Kooperman alla chitarra folk.\nIl filo conduttore del disco \u00e8 il concetto di tempo, come esplicitato ne \"Il tema\": tempo passato dell'infanzia dell'uomo e dell'umanit\u00e0 intera ne \"La collina\" (ispirata ad un brano de \"Il giovane Holden\" di Jerome David Salinger), che riecheggia i miti dell'et\u00e0 dell'oro perduta \"nelle nebbie della storia\", ma anche il tempo \"sprecato\" e consumato da un individuo che ha (forse) gettato via la propria vita (\"Il frate\", un giovane spretato che Guccini aveva conosciuto e a cui dedic\u00f2 poi questa canzone). C'\u00e8 un'elegia del tempo che se ne va e non risparmia nulla e nessuno (\"Un altro giorno \u00e8 andato\"), una \"Canzone di notte\" che genera una serie di amare riflessioni sul destino dell'uomo, la sua coscienza, la realt\u00e0 e il sogno partendo dalla descrizione di una notte passata a \"cantare, maledire e [...] versare il vino, [...] pianger, ridere e giocare\".\nC'\u00e8 con \"Asia\" il tentativo di recuperare un tempo mitico e fascinoso, una commistione del passato e del presente del grande continente visto con gli occhi degli antichi esploratori che vi vedevano il luogo della meraviglia e del mistero, mescolando fonti che vanno da Marco Polo (esplicitamente invocato nel testo) ai racconti medievali alle avventure del Prete Gianni. \"L'isola non trovata\", che d\u00e0 il titolo all'album e lo \"racchiude\" idealmente (la canzone \u00e8 stata divisa in due parti, una posta all'inizio e una alla fine del volume) allude, in modo non troppo velato, ad un luogo mitico che rappresenta simbolicamente tutto quello a cui l'uomo (durante la sua vita) e l'umanit\u00e0 (nel corso della storia) aspirano e non potranno mai raggiungere: potrebbe essere la pace, la felicit\u00e0, la verit\u00e0, il bene, ... Il testo della canzone prende spunto dalla poesia \"\" di Guido Gozzano."}
{"id": "54825", "revid": "1543377", "url": "https://it.wikipedia.org/wiki?curid=54825", "title": "Papua Nuova Guinea", "text": "La Papua Nuova Guinea (in hiri motu \"Papua Niu Gini\"), ufficialmente Stato Indipendente della Papua Nuova Guinea (anticamente identificato anche come \"Papuasia\") \u00e8 uno Stato indipendente dell'Oceania nell'ambito del Commonwealth dal 16 settembre 1975. Il capo di Stato della Papua Nuova Guinea \u00e8 la regina Elisabetta II.\nCostituita dalla parte orientale dell'isola della Nuova Guinea e da una serie di isole come l'arcipelago di Bismarck (tra cui la Nuova Britannia e la Nuova Irlanda) e Bougainville, fa parte della cosiddetta Oceania vicina, una regione del sud-ovest dell'Oceano Pacifico a nord dell'Australia, e confina solo a ovest con l'Indonesia. \u00c8 bagnata dall'oceano Pacifico.\nLa sua capitale, che si trova lungo la costa sud-orientale, \u00e8 Port Moresby. La met\u00e0 occidentale della Nuova Guinea forma le province indonesiane di Papua e Papua occidentale. Fino al 1919 la parte settentrionale dell'attuale stato era conosciuta con il nome di \"Kaiser-Wilhelms-Land\" (\"Terra dell'imperatore Guglielmo\"), colonia dell'impero tedesco.\nNome.\nIl nome riassume i territori presenti nel Paese, che infatti comprende la Papuasia e la Nuova Guinea Orientale, prima sotto gestione coloniale. Come gi\u00e0 detto questa nazione occupa la parte orientale dell'isola della Nuova Guinea, cos\u00ec chiamata dall'esploratore spagnolo \u00cd\u00f1igo Ortiz de Retes, che scambi\u00f2 gli autoctoni Papua per neri identici a quelli della Guinea africana. I Papua comprendono innumerevoli popoli, e il nome deriva dal termine malese \"papuah\" che indica la loro caratteristica capigliatura cespugliosa.\nStoria.\nQuesto stato comprende l'ex possedimento tedesco della Nuova Guinea \u2013 successivamente affidato in amministrazione all'Australia dalla Societ\u00e0 delle Nazioni (nel 1921) e quindi dall'ONU \u2013 e dal territorio della Papuasia, ex possedimento britannico, governato dall'Australia gi\u00e0 dal 1902.\nGi\u00e0 unificati dal punto di vista amministrativo nel 1949 sotto il nome di Territorio di Papua e Nuova Guinea, i due territori avevano ottenuto una propria autonomia interna nel 1973. A causa delle gravi problematiche interne la piena indipendenza fu raggiunta solo il 16 settembre 1975. Alcuni giorni prima dell'indipendenza l'isola di Bougainville decise di separarsi dal resto del territorio, proclamando la Repubblica delle Salomone Settentrionali, e un anno dopo fu accordato un compromesso, che concedeva notevole autonomia all'isola. In seguito Bougainville torn\u00f2 ad avanzare le sue pretese di secessione, e periodicamente continua a tentare di raggiungere l'indipendenza, ma - anche se la vicenda \u00e8 talvolta sfociata in ribellioni sanguinose - senza successo. Michael Somare, capo del Pangu Party, che aveva guidato il processo indipendentistico, fu confermato nel 1977, ma tre anni dopo un'ondata di scandali sconvolse la scena politica e decret\u00f2 la fine del governo, il cui potere fu ceduto al Partito Progressista del Popolo di Julius Chan.\nIl ritorno di Somare del 1982 dur\u00f2 solo tre anni, dopo che il Parlamento vot\u00f2 nel 1985 la sua sfiducia, vista la mancata soluzione delle problematiche di natura economica. Da allora in poi si sono succeduti premier, partiti e governi, senza che nessuno riuscisse concretamente a risolvere i problemi del paese. La via diplomatica non ha funzionato, intrecciando la scena politica in fragili accordi tra partiti e coalizioni, spesso non rispettati. La condizione di instabilit\u00e0 che ne \u00e8 derivata ha gettato Papua Nuova Guinea in un clima generale di insicurezza. Nel 2001 \u00e8 stato sottoscritto ad Arawa un accordo di pace, che prevedeva lo svolgimento di un referendum sull'indipendenza entro il 2016. In occasione delle elezioni del 2002, la guida del governo \u00e8 stata nuovamente affidata a Somare.\nIn rapporto alle dimensioni di molte altre isole-stato del Pacifico, Papua Nuova Guinea \u00e8 molto vasta e i suoi problemi hanno una risonanza maggiore. \u00c8 sottosviluppata e soggetta a colpi di Stato, \u00e8 devastata dal flagello dell'HIV e dalla corruzione. Al 2007 l'Australia ha intensificato il programma gi\u00e0 avviato di cooperazione per la politica, gli indirizzi economici, il controllo delle frontiere e l'amministrazione della giustizia. La politica estera papuana si \u00e8 occupata di stringere buoni rapporti con gli altri Paesi dell'Oceania durante la gestione di Chan, mentre Somare ha sempre guardato all'area asiatica, \u00e8 infatti per opera sua che il paese \u00e8 un osservatore dell'ASEAN, l'associazione delle nazioni del sud est asiatico. Oltre a essere osservatore di tale organismo, Papua Nuova Guinea appartiene al Commonwealth, all'ONU, all'APEC e alla Comunit\u00e0 del Pacifico.\nGeografia.\nPapua Nuova Guinea \u00e8 composta dalla parte orientale della quasi omonima isola, oltre che da altre isole e arcipelaghi a est di quella principale.\n\u00c8 il secondo Stato dell'Oceania per estensione dopo l'Australia, da cui dista un centinaio di chilometri. La morfologia dell'isola principale ha fatto s\u00ec che la popolazione sia divisa in un gran numero di trib\u00f9, alcune delle quali vivono tuttora molto isolate dal mondo esterno.\nMorfologia.\nPapua Nuova Guinea occupa la porzione orientale dell'isola della Nuova Guinea, la cui parte occidentale appartiene all'Indonesia.\nLa linea costiera \u00e8 frastagliatissima e presenta un gran numero di golfi, stretti e insenature: simili formazioni sono ancora pi\u00f9 frequenti in isole e arcipelaghi che costellano la parte orientale dello Stato. Proprio presso le coste si concentrano le principali pianure. Nei territori settentrionali e meridionali sono diffuse le zone paludose, che occupano gran parte delle aree pianeggianti.\nIl paese \u00e8 principalmente montano, con una estesa catena montuosa che occupa quasi l'intera parte centrale; la vetta pi\u00f9 alta \u00e8 il monte Wilhelm che arriva a 4.509 metri s.l.m.. La foresta pluviale occupa circa i tre quarti del territorio e costituisce un enorme patrimonio.\nSituato in una zona attiva sismicamente, il paese \u00e8 spesso soggetto a terremoti, maremoti e conseguenti tsunami.\nIdrografia.\nI fiumi pi\u00f9 importanti sono il Sepik e il Fly.\nClima.\nIl clima \u00e8 di tipo tropicale monsonico, con precipitazioni abbondanti, che superano quasi ovunque i 1500\u00a0mm annui.\nVista la vastit\u00e0 del territorio e l'incredibile variet\u00e0 morfologica il clima \u00e8 molto vario sia per quanto riguarda le precipitazioni sia per le temperature.\nAndando pi\u00f9 a nord si trova un clima tropicale con piovosit\u00e0 abbondanti durante tutto l'anno anno, l'estate \u00e8 calda e umida, mentre l'inverno \u00e8 mite e umido. Scendendo pi\u00f9 a sud c'\u00e8 un clima subtropicale, con piovosit\u00e0 meno abbondanti e un clima relativamente pi\u00f9 fresco rispetto a quello tropicale.\nLa Papua Nuova Guinea \u00e8 una delle regioni pi\u00f9 vicine all'equatore in cui si osservano precipitazioni nevose, che si verificano ovviamente nelle zone montagnose.\nPopolazione.\nEtnie.\nL'84% della popolazione \u00e8 autoctona, il 13% di origine europea, l'1% di origine indonesiana, il 2% di altra origine.\nIn Papua Nuova Guinea esistono centinaia di gruppi etnici indigeni, il pi\u00f9 numeroso \u00e8 rappresentato dai papuani, i cui antenati giunsero in Nuova Guinea decine di migliaia di anni fa. La restante parte della popolazione \u00e8 composta da austronesiani, i cui antenati giunsero nella regione meno di 4.000 anni fa. Vi sono, infine, consistenti minoranze di cinesi, europei, australiani, filippini, indiani e cingalesi.\nLa popolazione \u00e8 prevalentemente rurale e giovane, l'84% degli abitanti abita nelle campagne e il 40% ha meno di quindici anni.\nReligione.\nIl 30% della popolazione pratica culti tradizionali, per lo pi\u00f9 combinandoli con il Cristianesimo. Il restante 69% degli abitanti dichiara di praticare esclusivamente la religione cristiana.\nIl 36% della popolazione appartiene alla Chiesa cattolica, il resto \u00e8 composto da diversi gruppi protestanti.\nLo 0,8-1% della popolazione \u00e8 islamica: si tratta prevalentemente di immigrati dall'Indonesia durante il regime di Sukarno. Nel 2018 vi erano inoltre presenti 118 congregazioni di Testimoni di Geova per un totale di 5.141 proclamatori.\nLingue.\nIn Papua Nuova Guinea ci sono tre lingue ufficiali (inglese, tok pisin e hiri motu) a cui si aggiungono circa 850 lingue locali (appartenenti alle famiglie austronesiane e papua). Questa incredibile variet\u00e0 linguistica fa s\u00ec che nel paese si concentri circa il 10% delle lingue parlate nel mondo. Con una media di soli 7.000 parlanti per ogni lingua diffusa, la Papua Nuova Guinea \u00e8 il paese che vanta, nel mondo, la seconda pi\u00f9 alta densit\u00e0 linguistica (il primo \u00e8 Vanuatu).\nPur essendo lingua ufficiale l'inglese \u00e8 parlato da un'esigua minoranza. La lingua tedesca, anch'essa poco parlata, deriva dagli antichi coloni tedeschi trasferitisi qui dalla Germania per motivi di lavoro, all'epoca in cui Nuova Guinea faceva parte dell'impero coloniale tedesco; assieme al tedesco \u00e8 nata nel corso del tempo una sorta di lingua locale mescolata alla lingua germanica, Unserdeutsch o il creolo basato sul tedesco di Rabaul. Altra lingua, in uso presso la popolazione locale, \u00e8 l'Enga.\nA costituire una base linguistica comune si sta affermando a partire dalla parte settentrionale del paese (\"Nuova Guinea\") una lingua creola, il \"tok pisin\" (\"pidgin\" in inglese), una vera e propria \"lingua franca\" che \u00e8 usata al giorno d'oggi anche su molti giornali e persino nei dibattiti parlamentari. Nel sud del paese, (\"Papua\") e soprattutto nella capitale nazionale Port Moresby che \u00e8 in pieno nella regione Papua, la lingua pi\u00f9 utilizzata \u00e8 l\"'hiri motu\", tuttavia il \"tok pisin\" continua a diffondersi con forza, anche grazie alle immigrazioni interne dal Nord verso la capitale e per il fatto di costituire la necessaria base comune di comunicazione.\nOrdinamento dello Stato.\nSuddivisioni amministrative.\nPapua Nuova Guinea \u00e8 suddivisa amministrativamente in tre livelli:\nElenco delle province:\nCitt\u00e0 principali.\nLa parte pi\u00f9 grande del paese \u00e8 sull'isola della Nuova Guinea dove si trovano le principali citt\u00e0: la capitale Port Moresby (300.000 ab.), Lae (110.000 ab.), Abau (105.000 ab.) e Mount Hagen (35.000 ab.). Questi centri raccolgono la maggior parte della popolazione urbana, che comunque costituisce una nettissima minoranza di quella totale.\nSull'isola Bougainville (nella parte settentrionale delle Isole Salomone) si trova Arawa (36.000 ab.), mentre, nelle isole Bismarck, capoluogo della Nuova Irlanda \u00e8 Kavieng (10.500 ab.) e, prima della sua distruzione per l'eruzione vulcanica del 1994, capoluogo della Nuova Britannia era Rabaul (ormai ridotta a 4.000 ab.).\nIstituzioni.\nCapo dello Stato.\nLa nazione \u00e8 una monarchia parlamentare e fa parte del Commonwealth.\nIl Capo dello stato \u00e8 il sovrano del Regno Unito di Gran Bretagna e Irlanda del Nord. Attualmente la regina della Papua Nuova Guinea \u00e8 Elisabetta II che qui assume il titolo di \"Sua Maest\u00e0 Elisabetta II, per la Grazia di Dio, Regina di Papua Nuova Guinea e degli altri Suoi Reami e Territori, Capo del Commonwealth\".\nEconomia.\nLa Papua Nuova Guinea \u00e8 il territorio pi\u00f9 povero dell'Oceania. L'agricoltura si basa sulle esportazioni come caff\u00e8, cacao e olio di palma, altra fonte di reddito \u00e8 l'esportazione di legname.\nNegli ultimi anni sono state per\u00f2 privilegiate le esportazioni di prodotti minerari, che oggi hanno assunto importanza maggiore di quelli provenienti dal settore primario. Le risorse minerarie presenti sono soprattutto oro, di cui \u00e8 l'ottavo produttore mondiale, e rame, la cui estrazione fornisce un introito minore di quella aurea, ma occupa comunque un buon posto a livello mondiale. Le risorse generate da questi minerali coprono pi\u00f9 della met\u00e0 delle esportazioni, e visti i notevoli ritmi di produzione riescono a superare abbondantemente le importazioni, consentendo quindi l'attivo della bilancia commerciale.\nQuesta medaglia ha un rovescio: visto il valore preponderante che oro e rame rappresentano nelle vendite all'estero, il paese subisce le fluttuazioni dei loro prezzi sul mercato mondiale; questo rende assolutamente necessaria una diversificazione delle attivit\u00e0 economiche. Per raggiungere quest'obiettivo si punta anche sul turismo, i tentativi per\u00f2 hanno dato esiti contrastanti, infatti l'industrializzazione, in un tessuto sociale fragile, di alcuni territori urbani ha prodotto vistosi squilibri economici, che hanno incrementato disordini sociali e la criminalit\u00e0, rendendo cos\u00ec poco sicura l'attivit\u00e0 turistica.\nCaratteristica comune a molti paesi in via di sviluppo, il paese \u00e8 a un punto di passaggio, in condizioni di carente capacit\u00e0 gestionale propria, da una condizione di instabilit\u00e0 a una di maggiore stabilit\u00e0, governata per\u00f2 da grandi imprese e ampi flussi di capitali multinazionali, che hanno scarso interesse, o non ne hanno del tutto, nel reinvestimento e nella diversificazione economica del paese.\nQuindi, nonostante i progressi economici degli imprenditori, spesso stranieri, il Paese continua a cercare di migliorare una economia troppo vulnerabile, immatura e scarsamente diversificata.\nIn Oceania la Papua Nuova Guinea detiene molti primati negativi: il PIL e l'Indice di Sviluppo Umano che sono i pi\u00f9 bassi del continente. Questa difficile situazione trova riscontro anche nella sanit\u00e0 e nell'istruzione.\nLa Papua Nuova Guinea, come gi\u00e0 accennato, ha la maggiore incidenza dell'HIV, virus che genera la Sindrome di immuno-deficienza acquisita - AIDS - nell'area del Pacifico., inoltre la mortalit\u00e0 infantile \u00e8 al 63\u2030, la pi\u00f9 elevata dell'area oceanica. Riguardo all'istruzione, l'analfabetismo ha raggiunto il 43,7%, il maggiore del continente.\nLa moneta nazionale \u00e8 la kina papuana."}
{"id": "54829", "revid": "80598", "url": "https://it.wikipedia.org/wiki?curid=54829", "title": "Radici (album)", "text": "Radici \u00e8 il quarto album del cantautore italiano Francesco Guccini, pubblicato dalla EMI Italiana nel 1972.\nL'album si caratterizza per la cura rivolta alla parte musicale, lontanamente influenzata dalle tendenze \"progressive\" tipiche del periodo.\nGuccini \u00e8 autore di tutti i testi e tutte le musiche. La copertina del disco ritrae i nonni e i prozii di Guccini, sullo sfondo del cortile della vecchia casa di montagna.\nLe canzoni.\nLa \"title-track\" dell'album \u00e8 dedicata a P\u00e0vana, il paese sull'Appennino tosco-emiliano dove Guccini ha trascorso i primi cinque anni della sua vita e a cui \u00e8 molto legato. Il cantautore, ripensando alla casa dei suoi nonni a P\u00e0vana, la considera come il fulcro delle sue radici e si rivolge a lei esponendole i suoi dubbi, poich\u00e9 lei \"ha visto nascere e morire gli antenati miei/ lentamente, giorno dopo giorno\". Ma poi, intuendo che non potr\u00e0 avere una risposta alle sue domande (\"t\u00f2pos\" comune nella poetica gucciniana) capisce che \"la casa \u00e8 come un punto di memoria/le tue radici danno la saggezza/e proprio questa \u00e8 forse la risposta/e provi un grande senso di dolcezza\".\nForse la pi\u00f9 famosa canzone di Guccini, immancabilmente eseguita alla fine di ogni suo concerto, racconta in chiave poetica l'attentato del macchinista Pietro Rigosi che, il 20 luglio del 1893, all'et\u00e0 di 28 anni, prese il controllo di una locomotiva sganciata da un treno merci e la lanci\u00f2 alla velocit\u00e0 (notevole, per l'epoca) di 50\u00a0km/h, verso la stazione di Bologna. La corsa del treno fu deviata su un binario morto; Rigosi sopravvisse allo schianto, ma dovette subire l'amputazione di una gamba e rimase sfigurato in volto.\nGuccini ha pi\u00f9 volte dichiarato di aver scritto il testo della canzone in circa venti minuti.\nLa canzone \u00e8 dedicata alla citt\u00e0 natale di Guccini, Modena, con cui il cantautore non ebbe mai un buon rapporto. Abbandonata dopo tre mesi dalla nascita, nel 1940, per rifugiarsi con la madre a P\u00e0vana, dove i nonni paterni possedevano un mulino, vi torn\u00f2 nel 1945, terminata la guerra; vi visse la sua adolescenza, per poi trasferirsi a Bologna nel 1960. Il cantautore la descrive con una certa amarezza e affermer\u00e0 in seguito: \u00abModena \u00e8 per me l'esilio da P\u00e0vana e l'attesa di Bologna. Modena \u00e8 \"mia nemica strana\", la mia adolescenza, il periodo forse pi\u00f9 tragico della mia vita perch\u00e9 nell'immediato dopoguerra le aspettative e le speranze erano tante e le possibilit\u00e0 di realizzarle quasi nulle.\u00bb\nAncora Modena fa da sfondo a questa canzone, che racconta di un incontro, avvenuto alla stazione, fra il cantautore e una vecchia compagna di scuola, dopo dieci anni che non si vedevano. I due si raccontano le esperienze vissute in quei dieci anni di lontananza, in cui entrambi hanno visitato l'America, esperienze talvolta tragiche, come il suicidio del fidanzato di lei (\"come in un libro scritto male/lui si era ucciso per Natale\"). Anche in questa canzone emerge una tematica fondamentale della poesia di Guccini, il dubbio.\nScritta ispirandosi deliberatamente ai sonetti di Folg\u00f2re da San Gimignano e di Cenne da la chitarra, esplicitamente citati, la canzone descrive il trascorrere di un anno mese per mese ed \u00e8 intrisa di riferimenti e citazioni, da Thomas Stearns Eliot a Umar Khayyam.\n\u00abC\u2019\u00e8 un\u2019altra canzone, quella della Bambina portoghese, che \u00e8 fatta proprio di due tronchi: l\u2019inizio e la fine contrastano con quelli centrali\u2026 A quei tempi certi amici, certi conoscenti, giuravano sulla fede politica, e quindi avevano la verit\u00e0 in tasca; io sostenevo che era impossibile, conoscere veramente, anche attraverso una fede politica (che \u00e8 un altro tipo di fede, appunto). E la Bambina portoghese \u00e8 invece questa adolescente che, trovandosi in un punto geografico particolare, cio\u00e8 alla fine del continente europeo, l\u2019inizio dell\u2019Atlantico, intuisce un qualche cosa che pu\u00f2 significare: come quando ci si trova di fronte a certi problemi linguistici, nei quali sembra di avvicinarsi alla soluzione ma poi la soluzione sfugge via\u2026 Ecco, l\u2019adolescente spensierata ha un attimo di\u2026e poi lascia perdere, insomma, aveva altre cose da fare. Forse con un'intuizione si pu\u00f2 arrivare vicino alla Verit\u00e0, ma senza toccarla, senza mai riuscire a metterci le mani sopra.\u00bb\nUn'altra popolare canzone del cantautore modenese, rifatta anche dai Nomadi, parla dell'olocausto nucleare, gi\u00e0 tema di \"Noi non ci saremo\", contenuta nel primo album di Guccini, \"Folk beat n. 1\". In un mondo completamente distrutto ed irriconoscibile, unici superstiti sono un vecchio e un bambino. Il vecchio racconta al bambino di com'era il mondo prima dell'esplosione nucleare, facendo del paesaggio il vero protagonista della canzone, ed il bambino lo ascolta incantato, credendo che l'intero racconto sia una fiaba inventata dal vecchio."}
{"id": "54830", "revid": "1305772", "url": "https://it.wikipedia.org/wiki?curid=54830", "title": "Magnano", "text": ""}
{"id": "54831", "revid": "599013", "url": "https://it.wikipedia.org/wiki?curid=54831", "title": "Mandello", "text": ""}
{"id": "54833", "revid": "1186766", "url": "https://it.wikipedia.org/wiki?curid=54833", "title": "Marano", "text": ""}
{"id": "54835", "revid": "54253", "url": "https://it.wikipedia.org/wiki?curid=54835", "title": "Yasser Arafat", "text": " ma \u00e8 noto anche con lo pseudonimo di Ab\u016b \u02bfAmm\u0101r (), ed \u00e8 stato un combattente, figura di spicco del panorama politico mondiale.\nNel 1956, a una conferenza a Praga, Y\u0101sser \u02bfAraf\u0101t port\u00f2 la kefiah, il tradizionale copricapo palestinese (a scacchi neri o rossi) che divenne di fatto una sorta di suo emblema.\nNel 1994 gli venne conferito - unitamente ai leader israeliani Shimon Peres e Yitzhak Rabin - il premio Nobel per la pace per l'opera di diplomazia compiuta al fine di rappacificare le popolazioni dei Territori Occupati (che Israele considera come contesi) di Cisgiordania e della Striscia di Gaza e garantire al popolo palestinese il riconoscimento del diritto a uno Stato proprio.\nDal 1996 sino alla morte, ha ricoperto la carica di presidente dell'Autorit\u00e0 Nazionale Palestinese (ANP). In precedenza era stato capo di al-Fat\u1e25 (impropriamente nota come al-Fatah), confluita successivamente nell'Organizzazione per la Liberazione della Palestina (OLP).\nLa discussa figura di \u02bfAraf\u0101t ha finito con il diventare il simbolo stesso della causa palestinese.\nPersonaggio complesso e controverso, uomo d'azione ma anche prudente diplomatico, Y\u0101sser \u02bfAraf\u0101t \u00e8 stato negli ultimi anni della sua vita spesso accusato \u2013 e in special modo dopo il fallimento del summit di Camp David del 2000 con l'allora Premier israeliano Ehud Barak, e soprattutto dopo lo scoppio della seconda intifada \u2013, di non volere la pace, aver sostenuto gli atti di terrorismo contro i civili israeliani e non aver fatto nulla per contrastarli, non pi\u00f9 in grado di porsi come interlocutore serio. Allo stesso tempo, da parte del mondo arabo, \u00e8 stato sempre riconosciuto e considerato come figura unica e carismatica, personaggio indispensabile all'interno dell'intricato universo di movimenti politici palestinesi, al fine della conclusione del processo di pace e dell'annosa crisi mediorientale.\nBiografia.\nNascita e primi anni.\nPrimo di sette fratelli, figlio di un mercante, \u02bfAraf\u0101t sal\u00ec nel 1969 alla guida dell'OLP (fino ad allora guidata da Ahmad Shuqayr\u012b), diventando capo di \"al-Fat\u1e25\", l'ala oltranzista e maggiore fazione interna all'OLP.\nLa data e il luogo della sua nascita sono sempre rimasti controversi. Il suo certificato di nascita, depositato all'universit\u00e0 del Cairo, afferma che Y\u0101sser \u02bfAraf\u0101t nacque al Cairo (Egitto) il 24 agosto 1929; la biografia di Alan Hart conferma Il Cairo come luogo di nascita. Altre fonti sostengono che invece fosse nato a Gerusalemme il 4 agosto 1929. \nSecondo Aburish, \u02bfAraf\u0101t non ha alcuna relazione con i notabili al-\u1e24usayn\u012b di Gerusalemme (\"ivi\", p.\u00a09). Spiega infatti il biografo: \"Il giovane \u02bfAraf\u0101t cerca di avvalorare le sue credenziali palestinesi per sostenere le sue rivendicazioni sulla leadership... e non pu\u00f2 ammettere alcun fatto che possa minare la sua pretesa identit\u00e0 palestinese... \u02bfAraf\u0101t intende perpetuare la leggenda della sua nascita a Gerusalemme e del suo collegamento con la famiglia al-\u1e24usayn\u012b della citt\u00e0\".\nLa giovent\u00f9.\n\u02bfAraf\u0101t ha trascorso la maggior parte della sua giovinezza al Cairo, fatta eccezione per quattro anni (dopo la morte della madre, avvenuta in data imprecisata quando aveva tra cinque e nove anni) quando ha vissuto presso uno zio a Gerusalemme. Mentre studia all'universit\u00e0 del Cairo - dove consegue la laurea in ingegneria civile - aderisce alla Fratellanza Musulmana e all'Unione degli Studenti Palestinesi, della quale diviene presidente dal 1952 al 1956.\nMentre \u00e8 al Cairo sviluppa una stretta relazione con suo zio il \"\u1e24\u0101jj\u012b\" Am\u012bn al-\u1e24usayn\u012b, che era stato Muft\u012b di Gerusalemme. Nel 1956 presta servizio nell'esercito egiziano durante la crisi di Suez.\nLeader dell'OLP.\nAl Congresso Nazionale Palestinese tenutosi al Cairo il 3 febbraio 1969, diviene \"leader\" dellOLP (Organizzazione per la Liberazione della Palestina).\nIn realt\u00e0, l'impegno politico di \u02bfAraf\u0101t ha radici pi\u00f9 antiche e risalgono a quando, spostatosi in Kuwait per lavorare come ingegnere, collabora a fondare \"al-Fat\u1e25\", organizzazione che ha come obiettivo la creazione di uno Stato palestinese indipendente.\nNascita di \"al-Fat\u1e25\" e crisi vicino-orientale.\nNel 1963 \"al-Fat\u1e25\", appoggiata dalla Siria, programma la sua prima azione militare, il sabotaggio di un impianto idrico israeliano. L'azione avviene nel dicembre del 1964 ma si rivela un fallimento. Comunque, dopo la guerra dei sei giorni, nel 1967, Israele sposta la sua attenzione dagli Stati arabi alle varie organizzazioni palestinesi, una di queste \u00e8 - appunto - \"al-Fat\u1e25\".\nNel 1968 l'organizzazione palestinese \u00e8 il principale obiettivo dell'attacco israeliano al villaggio giordano di Karame, azione nella quale muoiono centocinquanta guerriglieri palestinesi e ventinove soldati israeliani sono uccisi, in buona parte dalle forze regolari giordane. Malgrado le forti perdite, la battaglia \u00e8 considerata una vittoria per \"al-Fat\u1e25\" (esultante per il ritiro degli israeliani) e contribuisce ad aumentare il prestigio di \u02bfAraf\u0101t e di \"al-Fat\u1e25\" stessa.\nNel 1969 \u02bfAraf\u0101t diviene, quindi, portavoce dell'OLP rimpiazzando A\u1e25mad Shukayr\u012b, che era stato proposto dalla Lega Araba. \u02bfAraf\u0101t diviene due anni dopo comandante in capo delle Forze rivoluzionarie palestinesi e due anni dopo ancora responsabile del Dipartimento Politico dell'OLP.\nNello stesso periodo le tensioni tra il governo di Giordania e i palestinesi cominciano ad aumentare. Elementi della resistenza palestinese in armi (i cosiddetti \"fid\u0101\u02beyy\u012bn\") creano uno \"Stato nello Stato\" all'interno della Giordania (controllando anche numerose zone strategiche tra cui la raffineria di al-Zarq\u0101\u02be) finendo per costituire un pericolo per la sovranit\u00e0 dello Stato hashemita.\nA capo dell'ALP.\nLo scontro diventa aperto nel giugno del 1970. Vari governi arabi tentano di mediare una soluzione pacifica ma a settembre, le ripetute operazioni dei \"fid\u0101\u02beyy\u012bn\", tra cui il dirottamento e la distruzione di tre aerei di linea, fanno propendere il governo giordano per un'azione di forza mirante a riprendere il controllo del territorio. Il 16 settembre, re \u1e24usayn di Giordania dichiara la legge marziale e lo stesso giorno \u02bfAraf\u0101t diviene comandante supremo dellALP (Armata per la Liberazione della Palestina), forza armata regolare dell'OLP, strutturata su tre brigate addestrate sul suo territorio dalla Siria.\nIl \"Settembre nero\".\nNella guerra civile che ne segue, l'OLP ha il sostegno di Damasco che invia in territorio giordano una forza di circa 200 carri armati. Gli scontri avvengono principalmente tra forze giordane e l'ALP, sebbene gli USA dislochino la VI Flotta nel Mediterraneo orientale e Israele metta a disposizione della Giordania alcuni reparti militari.\nIl 24 settembre l'esercito giordano riesce a prevalere e l'ALP \u00e8 costretta a chiedere una serie di cessate il fuoco. Durante le azioni militari l'esercito giordano attacca anche i campi-profughi dove i civili palestinesi si sono rifugiati dopo la guerra dei sei giorni: le vittime sono migliaia. Questo massacro viene ricordato dai palestinesi come \"il Settembre nero\".\nIn seguito alla sconfitta, l'OLP si sposta dalla Giordania al Libano. Grazie alla debolezza del governo centrale libanese, l'OLP pot\u00e9 operare in uno Stato virtualmente indipendente (chiamato infatti da Israele \"Terra di al-Fat\u1e25\"). L'OLP comincia a usare il territorio libanese per lanciare attacchi di artiglieria contro Israele e come base per le infiltrazioni di guerriglieri. A queste azioni corrispondono attacchi di ritorsione israeliana in Libano.\nNel settembre 1972 il gruppo Settembre Nero (che fu accusata di aver goduto della copertura di \"al-Fat\u1e25\") rapisce e uccide undici atleti israeliani durante i Giochi olimpici di Monaco di Baviera. Alla condanna internazionale si unisce quella di \u02bfAraf\u0101t che si dissocia pubblicamente da tali atti.\nDue anni dopo, nel 1974, \u02bfAraf\u0101t ordina all'OLP di sospendere qualsiasi azione militare al di fuori di Israele, della Cisgiordania - in inglese \"Sponda Occidentale\" o \"West Bank\" - (la riva ovest del Giordano, o \"Cisgiordania\") e della striscia di Gaza. Nello stesso anno il \"leader\" palestinese diviene il primo rappresentante di un'organizzazione non governativa a parlare a una sessione generale delle Nazioni Unite.\nIntanto continuavano a ripetersi, da alcune parti, le accuse verso \u02bfAraf\u0101t di una dissociazione solo \"di facciata\" dal terrorismo. Sta di fatto che il movimento \"al-Fat\u1e25\" continu\u00f2 a lanciare attacchi contro obiettivi israeliani. Gli anni settanta furono caratterizzati in Vicino Oriente dalla comparsa di numerosi gruppi palestinesi estremisti pronti a compiere attacchi sia in Israele sia altrove. Israele dichiar\u00f2 che dietro tutti questi gruppi vi era \u02bfAraf\u0101t il quale per\u00f2 sment\u00ec sempre tali ipotesi.\nSta di fatto che nel 1974 i capi di Stato arabi riconoscono l'OLP come unica rappresentante legittima di tutti i palestinesi. Due anni dopo la stessa OLP viene ammessa come membro a pieno titolo nella Lega Araba.\nSabra e Shatila.\nIn Libano, intanto, la situazione degenera in una vera e propria guerra civile tra la componente cristiano maronita e quella musulmana appoggiata dall'OLP. I cristiani maroniti accusano \u02bfAraf\u0101t e l'OLP di essere responsabili della morte di decine di migliaia di membri del loro popolo. Israele si allea con i cristiano-maroniti, mettendo in atto due azioni di invasione del Libano: la prima (nel 1978), chiamata \"operazione Litani\" porter\u00e0 una stretta striscia di terra (detta \"fascia di sicurezza\") a essere conquistata e annessa con l'aiuto delle \"IDF\" e del cosiddetto Esercito del Sud-Libano (\"longa manus\" di Israele); la seconda (nel 1982), detta \"Pace in Galilea\" (prima guerra israelo-libanese), vedr\u00e0 Israele occupare la maggior parte del sud del Libano per ritirarsi poi, tre anni dopo, nella fascia di sicurezza.\n\u00c8 durante questa seconda invasione che alcune migliaia di civili palestinesi vengono massacrati nei campi profughi di Sabra e Shatila dai falangisti cristiano-maroniti guidati da Elie Hobeika. Tali azioni determinano una reazione internazionale con l'invio di una forza armata internazionale di interposizione. L'allora ministro della difesa israeliano Ariel Sharon venne ritenuto l'indiretto responsabile dei massacri dal Tribunale Supremo israeliano e costretto a lasciare la sua carica per assumerne una minore.\nProclamazione della nascita dello Stato di Palestina in esilio.\nNel settembre 1982, durante l'invasione israeliana, gli USA ottengono una tregua in virt\u00f9 della quale \u02bfAraf\u0101t e l'OLP possono lasciare il Libano per trasferirsi in Tunisia. La nazione nordafricana rimarr\u00e0 il centro delle operazioni palestinesi sino al 1993.\nNegli anni ottanta \u02bfAraf\u0101t riceve assistenza da Saddam Hussein, allora presidente-dittatore dell'Iraq: assistenza che gli permette di riorganizzare il gruppo dirigente dell'OLP fortemente ridottosi dopo la guerra civile libanese. La nuova struttura dirigenziale viene utilizzata durante la prima intifada, iniziatasi nel dicembre 1987.\nIl 5 novembre 1988 l'OLP proclama la creazione dello Stato della Palestina - sia pure con un governo palestinese in esilio - nei termini della Risoluzione n. 181 dell'ONU. Il 13 dicembre 1988, \u02bfAraf\u0101t dichiara di accettare la Risoluzione n. 242 promettendo il futuro riconoscimento dello Stato di Israele e la rinuncia al terrorismo.\nIl 2 aprile 1989 \u02bfAraf\u0101t \u00e8 eletto dal Comitato Esecutivo del Consiglio Nazionale Palestinese (sorta di parlamento da cui dipende anche l'OLP) presidente dello stato Palestinese. Il 13 dicembre dello stesso anno il governo USA propone la formazione di due separate entit\u00e0 statali: Israele, entro i confini fissati precedentemente al 1967 (guerra dei sei giorni), e Palestina, composta da Cisgiordania e Striscia di Gaza.\nLa guerra del Golfo del 1991.\nQuesto evento mette in moto un processo politico di grande importanza. Nel 1991 nella conferenza di Madrid, Israele apre per la prima volta negoziati diretti con l'OLP. Nello stesso anno, con l'esplosione della Guerra del Golfo, le relazioni con Saddam Hussein diventano il maggior problema di \u02bfAraf\u0101t. L'OLP e la Giordania di re \u1e24usayn rimarranno tuttavia i soli Stati arabi a schierarsi dalla parte dell'Iraq subendo quindi il boicottaggio degli USA che cercano di bloccare le trattative tra palestinesi e israeliani.\nL'Autorit\u00e0 palestinese.\nNel 1993 vengono raggiunti gli accordi di Oslo che prevedono l'autogoverno per i palestinesi della Cisgiordania e della striscia di Gaza entro cinque anni. L'anno seguente \u02bfAraf\u0101t, insieme con Shimon Peres e a Yitzhak Rabin, viene insignito del premio Nobel per la pace. Nel 1994 si trasferiscono nell'Autorit\u00e0 Nazionale Palestinese (ANP) le prerogative dell'entit\u00e0 provvisoria prevista dagli accordi di Oslo.\nIl 20 gennaio 1996 \u02bfAraf\u0101t viene eletto presidente dell'Autorit\u00e0 Nazionale Palestinese con una maggioranza dell'87% rispetto all'altro candidato, Samiba Khalil e nelle elezioni legislative al-Fat\u1e25 ottiene 51 seggi su 88. Osservatori internazionali indipendenti confermano il corretto svolgimento delle elezioni ma da alcune parti viene fatto notare che, stante la rinuncia al voto da parte di alcune forze di opposizione alla linea di \u02bfAraf\u0101t, il suffragio non pu\u00f2 considerarsi avvenuto nella completa democraticit\u00e0. Nuove elezioni, annunciate per il 2002, sono state posposte a causa della situazione interna tale da non permettere, a causa delle restrizioni imposte con la forza da Israele, il libero movimento nei Territori e quindi lo svolgimento di una campagna elettorale.\nA partire dal 1996, a ogni buon conto, \u02bfAraf\u0101t, come \"leader\" dell'Autorit\u00e0 palestinese, viene chiamato con la parola araba \"ra\u02be\u012bs\" (Presidente, ma anche semplicemente \"Capo\", dalla radice araba \"&lt;r-\u02be-s&gt;\" che significa \"testa\", \"vetta\", \"cima\"). Per Israele, che non riconosce l'esistenza di uno Stato palestinese, significa semplicemente \"portavoce\", mentre nei documenti palestinesi in lingua inglese viene correttamente tradotta come \"presidente\".\nGli USA seguono la prassi israeliana mentre le Nazioni Unite quella palestinese. Nello stesso anno 1996, a seguito del ripetersi di attacchi suicidi portati a termine da elementi estremisti palestinesi (attacchi che causano numerose vittime in Israele), le relazioni tra Autorit\u00e0 Nazionale Palestinese e Israele peggiorano nettamente e il nuovo Primo ministro Benjamin Netanyahu blocca la transizione alla formazione dello Stato palestinese prevista dagli accordi di Oslo.\nNel 1998 il presidente statunitense Bill Clinton cerca di ricucire i rapporti tra i due \"leader\" vicino-orientali. Il risultato dei suoi sforzi \u00e8 il memorandum del 23 ottobre 1998 che specifica i passi per il completamento del processo di pace.\n\u02bfAraf\u0101t continua i negoziati con il successore di Netanyahu, Ehud Barak. Questi, sia perch\u00e9 proveniente dal Partito laburista (mentre il suo predecessore proviene dalle file del partito di destra Likud) sia in seguito alle pressioni del presidente Clinton, offre ad \u02bfAraf\u0101t uno Stato palestinese nella Cisgiordania e nella Striscia di Gaza con capitale Gerusalemme est, il ritorno di un limitato numero di profughi e un indennizzo per gli altri. Con una mossa estremamente criticata, \u02bfAraf\u0101t rifiuta l'offerta di Barak senza peraltro presentare delle controproposte.\nNel dicembre 2000, a una visita di Ariel Sharon alla spianata della Moschea al-Aqsa - considerata provocatoria dagli osservatori internazionali - lo scontro tra israeliani e palestinesi si riaccende con rinnovata violenza in quella che prende il nome di Seconda intifada palestinese. Essa rappresenta la fine degli sforzi per modificare e rendere efficace l'apparato di governo rappresentato dall'Autorit\u00e0 nazionale palestinese, tanto che vi \u00e8 chi l'ha letta come un modo dell'anziano leader di riprendere il controllo dinanzi a spinte centrifughe.\nVita privata.\nMatrimonio e vita privata.\nNel 1990 si sono svolte le nozze tra \u02bfAraf\u0101t e Suh\u0101 \u1e6caw\u012bl nata nel 1963, una palestinese di religione cristiana cattolica di rito greco-bizantino, che allora lavorava per la sede tunisina dell'OLP. Dalla loro unione \u00e8 nata il 24 luglio 1995 la figlia Zahwa. \nIl ruolo ricoperto dalla donna nelle vicende palestinesi e il suo soggiorno a Parigi negli ultimi anni hanno sollevato diverse polemiche, che si sono puntualmente ripresentate in occasione della morte di \u02bfAraf\u0101t. \nPatrimonio personale.\nNell'agosto del 2002 il servizio segreto militare israeliano stimava il patrimonio personale di \u02bfAraf\u0101t nell'ordine di 1,3 miliardi di dollari, sebbene non fornisse alcuna documentazione di tale accertamento. Il magazine \"Forbes\" classific\u00f2 nondimeno, sulla scorta di quelle \"rivelazioni\", \u02bfAraf\u0101t come sesto nella lista \"Re, regine o despoti\", stimando il suo patrimonio in almeno 300 milioni di dollari, senza indicare su quali fonti basasse questo calcolo.\nNel 2003 il Fondo Monetario Internazionale condusse un'inchiesta presso l'autorit\u00e0 palestinese. Da questa inchiesta emerse che \u02bfAraf\u0101t aveva spostato 900 milioni di dollari di fondi pubblici su conti correnti bancari controllati direttamente da lui e dal Direttore Finanziario dell'Autorit\u00e0 Nazionale Palestinese. Il Fondo Monetario non fu in grado di dimostrare che i fondi fossero stati utilizzati in modo improprio.\nNel 2003 il ministro palestinese delle finanze, Sal\u0101m Fayy\u0101d, incaric\u00f2 una societ\u00e0 internazionale di revisione di analizzare la situazione dei fondi facenti capo all'Autorit\u00e0 Palestinese. Il team giunse alla conclusione che \u02bfAraf\u0101t disponeva di un patrimonio occultato di almeno 1 miliardo di dollari. Questo patrimonio era suddiviso in finanziamenti a un'azienda che imbottigliava la Coca Cola a R\u0101mall\u0101h, una compagnia telefonica tunisina e capitali dislocati negli Stati Uniti d'America e nelle isole Cayman. Il \"team\" giunse alla conclusione che i fondi per le sue imprese commerciali erano pervenuti da fondi pubblici che \u02c1Araf\u0101t aveva stornato e posto sotto il suo controllo personale invece di utilizzarli in modo trasparente per la causa palestinese. Il \"team\" sottoline\u00f2 che nessuna di queste operazioni era stata resa pubblica dall'Autorit\u00e0 Palestinese. Sebbene \u02bfAraf\u0101t avesse sempre vissuto con parsimonia, Dennis Ross - negoziatore per il Vicino Oriente dei presidenti George Bush e Clinton - afferm\u00f2 che \u02bfAraf\u0101t \"viveva circondato dal denaro\" e con quello finanziava un ampio sistema di patronato.\nLe ricerche svolte dall'Unione europea sull'utilizzo dei fondi destinati all'Autorit\u00e0 Palestinese non hanno trovato alcun riscontro delle accuse formulate da diverse parti sull'utilizzo degli stessi per finalit\u00e0 terroristiche. Segnalarono per\u00f2 una corruzione diffusa nell'amministrazione dell'ANP e quindi l'Unione europea richiese una radicale riforma della gestione finanziaria dell'Autorit\u00e0 Palestinese. Questa riforma finanziaria \u00e8 uno dei punti chiave per poter ottenere nuovi aiuti economici dall'Unione europea.\nUn anonimo informatore del ministero delle finanze dell'Autorit\u00e0 Palestinese ha affermato che Suh\u0101, la moglie di \u02bfAraf\u0101t riceveva dal ministero 100\u00a0000 dollari al mese per vivere a Parigi. Suh\u0101 si difese affermando che queste voci erano diffuse dal primo ministro israeliano Ariel Sharon, che tentava di distogliere i \"media\" dai problemi di corruzione del suo governo, concentrando attenzione su di lei. L'altissimo tenore di vita mantenuto a Parigi, degno di una sovrana, pareva confermare per\u00f2 le voci.\nNell'ottobre del 2003 il governo francese ha aperto un'indagine contro Suh\u0101 \u02bfAraf\u0101t per via di movimenti sospetti di valuta. L'accusa era di traffico illegale di valuta e, secondo gli inquirenti, con regolarit\u00e0 sarebbero stati trasferiti dalla Svizzera 1,27 milioni di dollari verso il conto personale di Suh\u0101 in Francia.\nLe \"sette vite\" di \u02bfAraf\u0101t.\nNel corso della sua vita Y\u0101sser \u02bfAraf\u0101t ha pi\u00f9 volte rischiato di morire ma mai per cause naturali:\nMorte e sepoltura.\nGravemente ammalato in seguito alle complicanze di un'influenza che lo aveva colpito, \u02bfAraf\u0101t dovette lasciare - il 29 ottobre 2004 - il suo quartier generale della Muq\u0101\u1e6da\u02bfa a R\u0101mall\u0101h in Cisgiordania, per essere ricoverato presso il reparto di ematologia dell'H\u00f4pital d'instruction des arm\u00e9es Percy (HIA Percy) nella citt\u00e0 di Clamart, alla periferia di Parigi. \nVoci, diffuse anche da un suo rivale politico, Ahmed Jibril, durante un'intervista alla televisione libanese di Hezbollah, sostengono che Arafat fosse malato di AIDS e che ci\u00f2 fosse noto anche alla CIA, la quale avrebbe consigliato Israele di non cercare di attentare alla vita del politico, in quanto sarebbe morto comunque di cause naturali in breve tempo. Altri affermarono che avesse una malattia virale, il cancro, la leucemia, la cirrosi epatica, un disordine delle piastrine o un avvelenamento del sangue.\nAnche il medico personale di Arafat, Ashraf Al-Kurdi, afferm\u00f2 successivamente che nel sangue del leader palestinese era stato rilevato il virus HIV (cosa negata dalla vedova), ma che non era l'AIDS la malattia che lo avrebbe portato alla morte. Alcuni sostennero che il leader palestinese fosse bisessuale e avesse contratto cos\u00ec il virus, cosa sempre respinta con sdegno dalla famiglia e dai suoi sostenitori.\nComunque il 4 novembre 2004 un repentino peggioramento - del gi\u00e0 precario quadro clinico - lo fece precipitare in uno stato di coma profondo che port\u00f2, l'11 novembre 2004, alla dichiarazione rilasciata alla stampa mondiale dal comandante dell'ospedale militare francese, della constatazione - da parte dei medici - della sopraggiunta morte cerebrale in seguito ad \"accidente cerebrovascolare\". Il 12 novembre a R\u0101mall\u0101h decine di migliaia di palestinesi, nonostante i blocchi e i divieti di Israele, vanno ad accogliere la salma di Arafat. Nonostante non fosse stata chiarita la reale causa della malattia, non venne fatta alcuna autopsia.\nIn seguito, un istituto di indagini sulla radioattivit\u00e0 a Losanna in Svizzera, ha trovato tracce di un elemento radioattivo, il polonio, sugli effetti personali del leader palestinese, abiti e spazzolino da denti; ci\u00f2 fa sospettare il decesso da avvelenamento con la sostanza radioattiva, come avvenuto due anni dopo all'ex agente segreto russo Alexander Litvinenko. Il sospetto \u00e8 stato rafforzato da una ricerca redatta da specialisti dell'universit\u00e0 di Losanna che hanno riferito nel 2013, dopo la riesumazione della salma nel 2012 e il prelevo di alcuni campioni, che si riscontra un \u00abinnaturale alto livello di polonio radioattivo nelle costole e nel bacino\u00bb di Arafat (circa 18 volte superiore al normale) e che c'\u00e8 \u00abun 83% di probabilit\u00e0 che sia stato avvelenato\u00bb. Contemporaneamente, anche esperti russi e francesi hanno analizzato i campioni, con risultati contrastanti; la tv Al Jazeera diede per certo che Arafat fosse morto per avvelenamento da polonio. Va ricordato che nel marzo dello stesso anno un missile israeliano aveva assassinato lo sceicco Ahmed Yassin, capo politico di Hamas.\nChi critica le conclusioni svizzere afferma che non viene provato che l'avvelenamento volontario sia avvenuto n\u00e9 che un veleno sia causa della morte, in quanto il polonio \u00e8 contenuto anche nelle sigarette, nelle scorie nucleari e nei fertilizzanti, e che l'avvelenamento da radiazioni, specie da polonio-210, causa alopecia (perdita completa di barba e capelli), come avvenuto al citato Litvinenko, mentre Arafat non ebbe questo sintomo, ma solo sintomi di una malattia ematica e gastrointestinale non definita, con una forte immunodeficienza (calo di globuli bianchi) e reazione autoimmune (distruzione dei globuli rossi da parte dei rimanenti globuli bianchi). Inoltre il polonio \u00e8 fortemente contaminante, e nessuno tra i famigliari e le persone che vivevano a stretto contatto con lui a Ramallah (anche dividendo con lui il cibo a tavola), ebbe mai sintomi di avvelenamento. Un'ulteriore critica deriva dal fatto che il polonio decade rapidamente in circa due-tre anni ed \u00e8 quasi impossibile rintracciarlo dopo questo tempo, mentre invece, secondo le analisi svizzere, sarebbe stato presente ancora in gran quantit\u00e0 negli effetti personali e nel corpo di Arafat, a ben otto anni di distanza dalla morte. La quantit\u00e0 iniziale avrebbe dovuto essere molto superiore alla dose letale, tale da contaminare l'ambiente e le persone, cosa non avvenuta.\nIl 26 dicembre 2013, un team di scienziati russi rilasci\u00f2 un rapporto in cui afferm\u00f2 che non c'erano tracce di avvelenamento radioattivo n\u00e9 di isotopi di polonio nei resti di Arafat. Vladimir Uiba, capo dell'Agenzia Federale Medica e Biologica della Federazione Russa, avrebbe detto che Arafat era morto di cause naturali (senza spiegare quali) e l'agenzia non avrebbe condotto altri test. A differenza del rapporto svizzero, i rapporti francesi e russi non sono stati resi pubblici dalla famiglia di Arafat e sono stati poco diffusi dai mezzi di informazione. Anche gli esperti francesi hanno difatti smentito il ritrovamento di tracce di polonio, affermando che la morte era dovuta a una grave infezione, letale a causa dell'et\u00e0 avanzata e del fisico indebolito. Queste conclusioni sono state criticate dagli esperti svizzeri. Il caso della morte di Arafat risulta pertanto ancora aperto.\nOggi la sua tomba sorge presso un mausoleo all'interno della sua residenza della Muq\u0101\u1e6da\u02bfa, a R\u0101mall\u0101h."}
{"id": "54837", "revid": "251304", "url": "https://it.wikipedia.org/wiki?curid=54837", "title": "Opera buffa (album)", "text": "Opera buffa (1973) \u00e8 il quinto album del cantautore italiano Francesco Guccini, registrato parzialmente dal vivo.\nQuattro sono le canzoni inedite scritte da Guccini per il disco; vi \u00e8 poi una ripresa de \"Il bello\", uscita su 45 giri nel 1968 ed incisa nel 1970 da Lando Buzzanca, e una canzone popolare bolognese, \"La fiera di San Lazzaro\".\nIl disco.\nCome scrive Guccini nella nota di presentazione stampata all'interno dell'album, questo \u00ab\"\u00e8 un disco nato per caso, ma non a caso. L'idea c'era da tempo, una specie di \"altra faccia di...\", o fermare in un certo modo qualcuna di quelle serate \"dal vivo\", col pubblico attore che parla e ride e io che gigioneggio, recito, mi diverto\"\u00bb. Perch\u00e9 in fondo di questo si tratta: non solo di un album dal vivo, ma di un album gigionesco, cabarettistico, di un \"divertissement\".\nA dire il vero non \u00e8 neppure un album completamente dal vivo perch\u00e9, se \u00e8 vero che le canzoni sono state registrate in diretta, voce e chitarra, in parte al Folkstudio di Roma e in parte all'Osteria delle Dame di Bologna, esse sono arricchite da alcune orchestrazioni sovraincise in studio, che ne accentuerebbero il carattere grottesco e goliardico. Lo stesso Guccini spiega che in principio era contrario ad inserire successivamente \u00abun po' di musica qui, un po' l\u00e0\u00bb, ma alla fine si \u00e8 fatto convincere dal produttore Pier Farri.\nI temi delle canzoni, che riprendono con ironia tematiche del passato, come quella della Genesi, dove Dio vuole creare la televisione, ma invece gli viene fuori la Terra, oppure i ricordi di giovent\u00f9 de \"Il bello\" o \"Di mamme ce n'\u00e8 una sola\". Il tono ironico e canzonatorio deve molto al \"Mistero buffo\" di Dario Fo, che in quegli anni era rappresentato a teatro. \nTra i musicisti che suonano nel disco sono da ricordare Ettore De Carolis, ex componente dei Chetro &amp; Co., che firma gli arrangiamenti con Pier Farri, la violinista americana Talia Toni Marcus (che, anni dopo, aggiungendo anche il nome originale (Talia) e ritornata a vivere negli Stati Uniti, diventer\u00e0 la violinista di Van Morrison) al violino e alla viola e Tony Esposito alle percussioni.\nLe canzoni.\nIl bello.\nCaricatura del ragazzino impomatato e spavaldo che, con la sua Gilera e il suo ridicolo \"savoir faire\", fa strage di cuori nelle balere di paese. I tic della vita di provincia forniscono lo spunto per questa divertente canzone.\nDi mamme ce n'\u00e8 una sola.\nParodia della musica leggera tanto amata negli anni sessanta e settanta. L'autore sottolinea gli sterotipi che spesso questo tipo di musica usa e il concetto dell'\"altra donna\" che allontana il figlio dall'unico amore sincero della sua vita, quello per la madre.\nLa Genesi.\nCabarettistica narrazione della creazione del mondo. Dio, annoiato da un cosmo deserto e senza televisione, decide, per sua distrazione, di creare l'universo. Alla fine, con gli avanzi (\"un po' di formaggio e due scatolette di Simmenthal\") metter\u00e0 a cena gli angeli, poi dar\u00e0 vita all'uomo con \"un poco di argilla rossa\".\n\"Mentre pensava a se stesso pensante\" \u00e8 probabilmente un riferimento al Dio di Aristotele, che essendo perfetto, non pu\u00f2 pensare ad altro che alla perfezione, ovvero a se stesso.\nFantoni Cesira.\nFantoni Cesira, figlia di uno squattrinato alcolizzato, dedito esclusivamente al vino; la madre a un certo punto si sparer\u00e0, travolta dal destino toccatole (destino che lei, astemia, non poteva scordare con l'alcool). La povera Cesira trova lavoro in fabbrica, ma sogna una vita da principessa \"con pellicce, ville e piscine\". Il fato porta un produttore alla sagra del paese della ragazza, che viene eletta \"Miss Tette\" per il suo seno prosperoso. Questi si fa avanti proponendole di fare cinema, anche se, la prima sera che passano insieme, con lei far\u00e0 ben altro. Cesira dunque \"perde la castit\u00e0\" ma si aggiudica Cinecitt\u00e0: lascia il lavoro, chiude suo padre in ricovero, e acquistato un topless, corre a Roma. L\u00ec \"visita decine di letti\", si prostituisce, se la fa con produttori, segretari, cardinali, negri, si fa mantenere da un onorevole (che per\u00f2 le fa fare \"un romanzo a fumetti\"), ma in compenso studia dizione, bel canto, recitazione, regia. Da ultimo la giovane, ormai milionaria \"fra letto e seno\" e con lo pseudonimo di Cesy Phantoni, diviene l'amante di un noto produttore che le garantisce il futuro artistico e privato, prendendola in seconde nozze in Messico. \"...E la morale di questa storia, al giorno d'oggi non \u00e8 tanto strana: per aver soldi, la fama e la gloria bisogna essere un poco puttana\". Canzone dedicata a Sophia Loren.\nTalkin' sul sesso.\nSatira sul perbenismo sessuofobo dell'Italia del tempo, eseguita sulla base dei talking blues statunitensi. Guccini aveva gi\u00e0 adoperato questo schema per la canzone \"Talkin' Milano\", contenuta nell'album d'esordio \"Folk Beat N.1\".\nLa fiera di San Lazzaro.\nLa canzone riprende una filastrocca popolare bolognese riferita a un tradizionale mercato che si tiene annualmente nel comune di San Lazzaro di Savena, confinante con Bologna. Il testo, umoristico e licenzioso, viene integrato da piccoli sketch parlati dal cantautore alla fine di ogni strofa, dove \"traduce\" le locuzioni dialettali."}
{"id": "54843", "revid": "2039709", "url": "https://it.wikipedia.org/wiki?curid=54843", "title": "Indice di sviluppo umano", "text": "L'indice di sviluppo umano (ISU, in inglese: \"Human Development Index, HDI\") \u00e8 un indicatore di sviluppo macroeconomico elaborato nel 1990 dall'economista pakistano Mahbub ul Haq, seguito inizialmente anche dall'economista indiano Amartya Sen. \u00c8 stato utilizzato, accanto al PIL (prodotto interno lordo), dall'Organizzazione delle Nazioni Unite a partire dal 1993 per valutare la qualit\u00e0 della vita dei membri di un Paese.\nIn precedenza, veniva utilizzato soltanto il PIL, indicatore di sviluppo macroeconomico che rappresenta il valore monetario dei beni e dei servizi prodotti in un anno su un determinato territorio nazionale e che si basa quindi esclusivamente sulla crescita e non tiene conto del capitale (soprattutto naturale) che viene perso nei processi di crescita. Questi parametri misurano esclusivamente il valore economico totale o una distribuzione media del reddito. In pratica, un cittadino molto ricco ridistribuisce la sua ricchezza su molti poveri falsando in tal modo il livello di vita di questi ultimi.\nSi cerc\u00f2 quindi, attraverso l'indice di sviluppo umano, di tener conto di differenti fattori, oltre al PIL procapite, che non potevano essere detenuti in modo massiccio da un singolo individuo, come l'alfabetizzazione e la speranza di vita, ottenendo in questo modo un indice multidimensionale. La scala dell'indice \u00e8 in millesimi decrescente da 1 a 0 e si suddivide, in base ai quartili (dal 2010), in quattro gruppi: Paesi a sviluppo umano molto alto, Paesi ad alto sviluppo umano, Paesi a medio sviluppo e Paesi a basso sviluppo umano.\nNel 2020 \u00e8 stato aggiunto all'Indice, in via sperimentale, un indice di pressione ambientale P (PHDI, Planetary pressures-adjusted).\nStoria.\nL'origine dell'indice di sviluppo umano HDI risale al rapporto originale dell'ONU pubblicato annualmente, Human Development Reports, stilato dall'ufficio preposto, Human Development Report Office, per il programma delle Nazioni Unite per lo sviluppo (UNDP). Questa iniziativa si mosse dal pakistano Mahbub ul Haq nel 1990, con lo scopo esplicito di \"spostare il focus dello sviluppo economico del PIL alle politiche di sviluppo incentrate sulla persona\". Per stilare il rapporto, Mahbub ul Haq form\u00f2 un gruppo di economisti tra i quali Paul Streeten, Frances Stewart, Gustav Ranis, Keith Griffin, Sudhir Anand, e Meghnad Desai. Il premio Nobel Amartya Sen utilizz\u00f2 il report per scopi scientifici di sua libera iniziativa. Haq fu mosso dalla convinzione che per avere un'idea veritiera del benessere di un popolo bisognasse valutare non solo lo sviluppo economico ma anche lo sviluppo delle persone.\nConcetto di sviluppo umano.\nA partire dal 2010, l'indice di sviluppo umano \u00e8 definito come la media geometrica di tre indici di base, legati rispettivamente alla speranza di vita, al livello di istruzione e al reddito, i quali a loro volta sono calcolati come precisato di seguito.\nIndice di aspettativa di vita.\nIndice di aspettativa di vita (IAV) formula_1\ndove:\nIndice di istruzione.\nIndice di istruzione (II) formula_2\ndove:\nIndice di reddito.\nIndice di reddito (IR) formula_5\ndove:\nIndice di sviluppo umano.\nL'indice di sviluppo umano \u00e8 la media geometrica dei tre indici precedenti.\nIndice di sviluppo umano (ISU) formula_6\nDefinizione in uso sino al 2009.\nSino al rapporto del 2009, l'indice di sviluppo umano era definito come la media aritmetica dei tre indici seguenti:\nClassificazione.\nDal Rapporto 2010 i paesi sono suddivisi in quattro gruppi in base al quartile in cui rientrano:\nFino al 2009 la classificazione avveniva fissando dei valori per le varie fasce:\nCritiche.\nL'indice di sviluppo umano \u00e8 stato criticato sotto alcuni punti di vista. In particolare \u00e8 accusato di riflettere un pregiudizio sistemico ideologico contro i modelli di sviluppo economico e sociale del mondo industrializzato. Inoltre l'ISU \u00e8 criticato per il fatto di non tenere conto delle questioni ambientali e tecnologiche e del ruolo svolto dallo sviluppo civile, parlando esclusivamente dei risultati scolastici e medici dei singoli stati. Infine \u00e8 accusato di avere un punto di vista poco generico, di dare troppo credito alle statistiche nazionali e di usare metri di giudizio troppo severi e condizionati dalle abitudini di pochi paesi di riferimento."}
{"id": "54844", "revid": "466539", "url": "https://it.wikipedia.org/wiki?curid=54844", "title": "Ul'janovsk", "text": "Ul'janovsk , in precedenza chiamata Simbirsk, \u00e8 una citt\u00e0 della Russia, capoluogo dell'Oblast' omonima (316,9\u00a0km\u00b2, ab.).\nGeografia fisica.\nLa citt\u00e0 ha 625.000 abitanti ed \u00e8 posta sulla sponda occidentale del bacino artificiale di Samara. La sua posizione ne fa un importante nodo ferroviario e porto fluviale che ha permesso lo sviluppo di industrie metalmeccaniche, elettroniche, conciarie, alimentari, dell'abbigliamento e dei materiali da costruzione.\nStoria.\nSimbirsk fu fondata nel 1648 dal boiardo Bogdan Khitrovo. Il forte di Simbirsk (in alternativa \"Sinbirsk\") fu strategicamente costruito su una collina sulla sponda occidentale del fiume Volga. Il forte era destinato a proteggere la frontiera orientale dell'Impero russo dalle trib\u00f9 nomadi e ad istituire una presenza imperiale permanente nell'area. Nel 1668 Simbirsk resist\u00e9 ad un assedio lungo un mese condotto da un esercito di 20.000 uomini con a capo il comandante dei Cosacchi ribelli Sten'ka Razin. Sempre a Simbirsk un altro ribelle, Emel'jan Puga\u010d\u00ebv, fu imprigionato prima dell'esecuzione. All'epoca, Simbirsk possedeva un cremlino di legno, che fu distrutto da un incendio durante il Settecento.\nSiccome il confine orientale dell'Impero russo fu rapidamente spinto in Siberia, Simbirsk perse col tempo la sua importanza strategica, ma nondimeno cominci\u00f2 a svilupparsi come centro regionale importante. A Simbirsk fu attribuito lo status di citt\u00e0 nel 1796. Nell'estate del 1864 Simbirsk fu gravemente danneggiata dal fuoco; comunque, la citt\u00e0 fu rapidamente ricostruita e continu\u00f2 a crescere. La Cattedrale della Santa Trinit\u00e0 fu costruita in stile Neoclassico tra il 1827 e il 1841. La popolazione di Simbirsk raggiunse le 26.000 unit\u00e0 nel 1856 e le 43.000 nel 1897.\nNel 1924 la citt\u00e0 fu rinominata Ul'janovsk in onore di Vladimir Ul'janov, meglio conosciuto come Lenin, che nacque a Simbirsk nel 1870. Anche altri due altri capi politici russi, Aleksandr Kerenskij e Aleksandr Protopopov, nacquero a Simbirsk. La costruzione della centrale idroelettrica di Kujby\u0161ev (completata nel 1957, 200 chilometri seguendo la corrente del Volga) ebbe come conseguenza l'inondazione di importanti distese di terra sia a nord che a sud di Ul'janovsk e un accrescimento della larghezza del Volga fino a 35 chilometri in alcuni posti. Fino ad oggi, alcuni quartieri popolati di Ul'janovsk rimangono ben al di sotto del livello del bacino, protetto da una diga: si valuta che il cedimento della diga sommergerebbe con ben 10 m d'acqua alcune parti della citt\u00e0 (contenenti circa il 5% della popolazione totale). Durante il periodo dei soviet Ul'janovsk fu un centro turistico importante che attir\u00f2 visitatori da tutta l'Unione Sovietica a causa della sua importanza rivoluzionaria. Una grande serie d'esplosioni avvenne in un magazzino dell'esercito russo vicino a Ul'janovsk il 13 novembre 2009. Almeno due persone furono uccise e 43 furono salvate da un rifugio.\nEconomia.\nLa citt\u00e0 di Ul'janovsk \u00e8 un significativo polo industriale della Russia; nella citt\u00e0 sono infatti presenti i grandi stabilimenti della casa automobilistica UAZ, della UMZ e gli stabilimenti aeronautici della Aviastar-SP, produttrice del Tupolev Tu-204 e dell'Antonov An-124 Ruslan. Vi sono inoltre molte altre piccole fabbriche.\nInfrastrutture e trasporti.\nAereo.\nNella citt\u00e0 \u00e8 presente un importante aeroporto per il traffico aereo interno e l'Istituto superiore di aviazione civile di Ul'janovsk o \"UHCAS\"'. Alla base dell'UHCAS si trova un importante museo dell'Aviazione. Inoltre, all'aeroporto di Ul'janovsk sono basate due compagnie aeree russe: la Polet Airlines e la Volga-Dnepr.\nAmministrazione.\nGemellaggi.\nUl'janovsk \u00e8 gemellata con sette citt\u00e0:"}
{"id": "54845", "revid": "287204", "url": "https://it.wikipedia.org/wiki?curid=54845", "title": "Sighetu Marma\u021biei", "text": "Sighetu Marma\u021biei, chiamata anche Sighet (Isola) (in ungherese \"M\u00e1ramarossziget\", in tedesco \"Marmaroschsiget\", in ucraino \"\u0421\u0438\u0433\u0456\u0442 \u041c\u0430\u0440\u043c\u0430\u0440\u043e\u0441\u044a\u043a\u0438\u0439\" oppure \"\u0421\u043d\u0433\u0435\u0442\", in slovacco \"Syhoty\") \u00e8 un municipio della Romania di abitanti, ubicato nel distretto di Maramure\u0219, nella regione storica del Maramure\u0219.\nFanno parte dell'area amministrativa anche le localit\u00e0 di Iapa, Lazu Baciului, \u0218ug\u0103u, Valea Cufundoas\u0103 e Valea Hotarului.\nGeografia fisica.\nLa citt\u00e0 \u00e8 situata alla confluenza dei fiumi Iza e Tibisco ed \u00e8 uno dei centri culturali ed economici del Maramure\u0219 storico; fino al periodo tra le due guerre mondiali fu il capoluogo del distretto.\nSull'altra sponda del Tibisco \u00e8 situata la citt\u00e0 ucraina di Solotvino \"(Solotvyno)\". Le due citt\u00e0 erano collegate da un ponte, che nel 1944 fu fatto saltare in aria. Il ponte \u00e8 stato ricostruito a partire dal 2002, ma solo a partire dal 15 gennaio 2007 \u00e8 stato aperto il valico di frontiera tra Romania e Ucraina alla presenza delle personalit\u00e0 politiche.\nSociet\u00e0.\nEvoluzione demografica.\nLa popolazione della citt\u00e0 \u00e8 composta per quasi l'80% da romeni, per poco pi\u00f9 del 15% da ungheresi, per circa l'1% da Rom, mentre circa il 3% \u00e8 costituito da ucraini e ruteni. La comunit\u00e0 ebraica, molto numerosa fino al 1940, la pi\u00f9 alta in percentuale dell'intera Romania, \u00e8 stata duramente colpita dall'Olocausto ed \u00e8 oggi ridotta a non pi\u00f9 di 100 persone.\nStoria.\nLa zona risulta essere stata abitata fin dal periodo della Cultura di Hallstatt, essendo ubicata in un punto di passaggio obbligato sulla via della valle del Tibisco.\nUn insediamento nella zona viene citato per la prima volta in un documento dell'XI secolo, mentre la citt\u00e0 vera e propria viene documentata nel 1326. Altri documenti indicano che nel 1352 Sight era una libera citt\u00e0 reale facente parte del Regno d'Ungheria ed era capitale del comitato di M\u00e1ramaros.\nA partire dal 1556 la citt\u00e0 fu una residenza dei Principi di Transilvania e, dal 1570 al 1733 fece parte a tutti gli effetti del Principato di Transilvania; nel 1733, Carlo VI d'Asburgo riport\u00f2 la citt\u00e0 e il M\u00e1ramaros nei suoi domini ungheresi.\nAlla fine della Prima guerra mondiale, dopo gli scontri fra l'esercito romeno e l'esercito popolare della Repubblica huzula che condussero all'occupazione romena di buona parte della Rutenia subcarpatica, la parte meridionale del comitato di M\u00e1ramaros divenne parte del Regno di Romania, per ritornare sotto l'amministrazione ungherese durante la Seconda guerra mondiale in esecuzione del Secondo arbitrato di Vienna. Nel 1944 la Germania nazista ha occupato Ungheria e ha instaurato un governo fantoccio. In questo periodo, oltre ebrei furono avviati ai campi di concentramento, tra cui lo scrittore e Premio Nobel per la pace Elie Wiesel.\nLa citt\u00e0 ritorn\u00f2 a far parte della Romania alla fine della Seconda guerra mondiale, in attuazione dei Trattati di Parigi.\nIl penitenziario di Sighet.\nA Sighetu Marma\u021biei si trovava un penitenziario sotto il controllo della Securitate, la polizia politica del regime comunista: qui, negli anni Cinquanta e Sessanta, vennero rinchiusi molti degli avversari politici del regime, accusati di essere \"nemici di classe\".\nIl penitenziario era stato costruito nel 1897, quando la citt\u00e0 era ancora sotto il dominio Austro-Ungarico, ed era stato pensato per accogliere al proprio interno i criminali comuni. Nel 1945, molti prigionieri di guerra rumeni che vennero poi mandati nei gulag sovietici transitarono dal penitenziario di Sighet.\n\u00c8 dunque solo dal 1948 che il penitenziario, per volont\u00e0 del nuovo Governo Comunista, divenne una struttura riservata ai detenuti politici.\nNella notte del 5 maggio 1950 circa un centinaio tra politici e dignitari rumeni furono arrestati e condotti al penitenziario di Sighet. Molti di loro vennero condannati a molti anni di prigione per \"attivit\u00e0 antisocialiste\", mentre molti altri furono rinchiusi senza nemmeno sostenere un regolare processo. La maggior parte degli arrestati aveva oltre 60 anni. I pi\u00f9 importanti di questi prigionieri furono l'ex Primo Ministro Iuliu Maniu, l'ex Ministro degli Esteri Mihail Manoilescu, che vi mor\u00ec nel 1953 e il vescovo di Ia\u0219i Anton Durcovici, che vi mor\u00ec il 10 dicembre 1951.\nOggi il penitenziario \u00e8 un museo ed un Memoriale delle Vittime del Comunismo e della Resistenza.\nEconomia.\nLa citt\u00e0 ha subito una pesante recessione nel periodo immediatamente successivo alla rivoluzione del 1989, ma negli ultimi anni si \u00e8 registrata una buona ripresa, sia sul piano della produzione industriale, con l'insediamento di aziende nel settore tessile e altre impegnate nella lavorazione del legno, nella produzione di mobili, salotti e materassi; sia dal punto di vista commerciale e delle attivit\u00e0 di servizi in genere.\nLa recente crisi mondiale ha stabilizzato queste diverse attivit\u00e0 senza produrre sviluppi: un'ulteriore spinta dell'attivit\u00e0 commerciale \u00e8 venuta dall'apertura del posto di confine con l'Ucraina, che ha determinato un naturale incremento dei traffici commerciali con questo paese.\nUlteriori sviluppi sono previsti in futuro dall'insediamento di industrie energetiche, che la municipalit\u00e0 ha previsto di realizzare sul proprio territorio avviando una produzione allineata a biotecnologie in grado di produrre Bio Etanolo derivante dal trattamento enzimatico di materiali organici e cellulosici ed una produzione di gas sintetici e di bio gas, destinati alla produzione di energia elettrica: il tutto ad impatto zero, nel pieno rispetto dunque del Trattato di Kyoto.\nLa Municipalit\u00e0 di Sigheto Marmatiei ha anche avviato lo studio per la realizzazione sia di un centro ospedaliero modello, dotato di 600 posti letto in grado di risolvere i problemi di tutta la comunit\u00e0 che, con la ristrutturazione di parte del vecchio ospedale, potr\u00e0 anche ospitare una scuola infermieristica ed un centro di assistenza per anziani: tutte queste opere dovrebbero assicurare un certosviluppo a tutta la regione\nObiettivi turistici.\nNegli immediati dintorni della citt\u00e0 si trova il Museo dei Villaggi del Maramure\u0219, una struttura a cielo aperto che ospita la ricostruzione di un villaggio contadino, con case arredate come le abitazioni rurali dei secoli scorsi e raccolte di attrezzi agricoli d'epoca.\nSempre a pochi chilometri dalla citt\u00e0, \u00e8 il Cimitero di S\u0103p\u00e2n\u021ba, detto il \"Cimitero allegro\": tutte le lapidi che vi ricordano le persone sepolte riportano una vignetta o una battuta umoristica basata sulla vita o le peculiarit\u00e0 del defunto."}
{"id": "54846", "revid": "287204", "url": "https://it.wikipedia.org/wiki?curid=54846", "title": "Sighetu Marmatiei", "text": ""}
{"id": "54847", "revid": "339392", "url": "https://it.wikipedia.org/wiki?curid=54847", "title": "Sighet", "text": ""}
{"id": "54849", "revid": "125261244", "url": "https://it.wikipedia.org/wiki?curid=54849", "title": "Camillo Prampolini", "text": "Biografia.\nCamillo Prampolini nacque il 27 aprile 1859 a Reggio nell'Emilia da Luigi Eugenio, ragioniere capo e Sindaco del Comune di Reggio Emilia verso il quale nutriva molta stima, e da Maria Luigia Casali, con la quale Camillo ebbe sempre un ottimo rapporto. Il nonno paterno era un magistrato, mentre il nonno materno un medico: quindi si pu\u00f2 dedurre che la famiglia apparteneva alla medio-alta borghesia, con probabile orientamento politico verso il liberalismo conservatore. Camillo fu educato seguendo le regole cattoliche, del rispetto e del dovere: sulla formazione della sua personalit\u00e0 ebbero molta influenza i soggiorni in campagna con i nonni materni a Villa Massenzatico, in quanto Camillo speriment\u00f2 un lungo contatto con la natura, conobbe la vita dei contadini e le loro faticose condizioni di lavoro, apprese che i pi\u00f9 poveri potevano essere aiutati, grazie al nonno che prestava gratuitamente le cure ai contadini che coltivavano il proprio appezzamento.\nLa sua educazione scolastica fu tradizionale: frequent\u00f2 il Ginnasio nel 1869 spiccandone come miglior studente. Attraverso le discussioni intraprese insieme ai compagni il dibattito sull'esistenza di Dio durante le lezioni di filosofia, gi\u00e0 a 11-13 anni cominci\u00f2 a dubitare della propria fede, interessandosi invece alla fisica che, gli pareva offrire maggiori spunti per la conoscenza del mondo. Nonostante venga spesso indicato come \"socialista cristiano\" per la sua vicinanza etica al messaggio evangelico, Prampolini diverr\u00e0 infine completamente ateo. Nel 1877 intraprese gli studi universitari, iscrivendosi alla facolt\u00e0 di giurisprudenza a Roma, per poi passare nel 1879 a quella di Bologna dove si laure\u00f2 nel 1881 con una tesi sul diritto al lavoro contrastante con l'idea dell'assolutezza del diritto di propriet\u00e0.\nNel 1882 ci fu il debutto politico di Prampolini fu infatti attraverso la rivista \"Lo Scamiciato\", giornale internazionalista reggiano, che nacque con lo scopo di diffondere lo spirito di uguaglianza. Il 17 maggio del 1883 muore di tisi la madre, dopo una lunga sofferenza: questo evento incise molto sulla stabilit\u00e0 emotiva di Prampolini, tanto che cerc\u00f2 di realizzarsi sul piano lavorativo; tent\u00f2 anche di accedere alla carriera burocratica, ma venne sconsigliato dall'amico Turati, che aveva intuito quanto la sua decisione era dovuta allo stato d'animo pieno di angoscia di Prampolini.\nIl 3 dicembre 1884 usc\u00ec \"Reggio Nova\", un quotidiano (divenuto successivamente un settimanale) di cui Prampolini divent\u00f2 redattore. Il giornale usc\u00ec per iniziativa dell'ingegnere e insegnante Contardo Vinsani - presidente della Societ\u00e0 cooperativa di consumo di Reggio - e il dottor Giacomo Maffei. L'attivit\u00e0 propagandistica di Prampolini si ripieg\u00f2 poi su \"La Giustizia. Difesa degli sfruttati\", settimanale che forse pi\u00f9 di ogni altro foglio socialista si identific\u00f2 nel nome di Prampolini: \"La Giustizia\" inizi\u00f2 le sue pubblicazioni il 26 gennaio 1886. Il 10 luglio 1887 svolge a Cavriago il suo primo comizio pubblico: da quel momento quasi ogni domenica compie una conferenza in provincia insieme al suo gruppo socialista. Il 23 novembre del 1890 \u00e8 eletto per la prima volta alla Camera, nella circoscrizione di Reggio Emilia e per il Fascio Democratico Elettorale, insieme a Basetti, Corbelli e Maffei: si ha cos\u00ec l'ingresso del movimento socialista nelle istituzioni.\nL'evento che influ\u00ec maggiormente sulla vita di Prampolini, costretto ad abbandonare l'attivit\u00e0 politica per un lungo periodo, fu la morte della moglie avvenuta il 29 ottobre 1891: la compagna Giulia Giovanna Segala soffriva da tempo di tisi e le sue condizioni si erano aggravate notevolmente; il funerale fu celebrato con una cerimonia laica, organizzato sotto la direzione della Lega Socialista, il grande corteo accompagnato dalla banda cittadina, part\u00ec da casa di Prampolini, attravers\u00f2 tutta la citt\u00e0 per arrivare al cimitero suburbano.\nQuesto fu uno dei periodi pi\u00f9 cupi di Camillo, che fronteggi\u00f2 sia pesanti preoccupazioni economiche e sia la crescita della piccola figlia Piera di un anno e mezzo, ad aiutarlo nella crescita della figlia subentr\u00f2 la sorella Lia, che cerc\u00f2 di sostituire la figura materna. La bambina cos\u00ec ha potuto trascorrere in maniera spensierata il periodo dell'infanzia. Prampolini aveva cercato di essere sempre presente nella vita della figlia, tanto che nei periodi di assenza dovuti agli impegni parlamentari che lo costringevano a trascorrere dei lunghi periodi a Roma, egli scriveva sempre alla figlioletta per renderla partecipe degli eventi che si trovava a vivere e per trasmetterle il suo amore e il suo affetto.\nIl 14 agosto 1892 partecipa al Congresso del Partito Operaio dei Lavoratori Italiani alla Sala Sivori di Genova: nonostante un malore, tiene un discorso che risulta decisivo per la separazione dagli anarchici. Il giorno dopo i socialisti si riuniscono infatti in via della Pace e fondano il Partito Socialista dei Lavoratori Italiani, al quale parteciparono circa trecento societ\u00e0 operaie di molte regioni d'Italia, viene enunciato un programma politico e nasce cos\u00ec un Partito autonomo della classe operaia, dopo anni di lotte e di discussioni. Il 30 gennaio 1899 interviene in Parlamento opponendosi ai decreti \"liberticidi\" proposti da Pelloux. Il 30 giugno \u00e8 protagonista, con De Felice Giuffrida, Morgari e Bissolati dell'ostruzionismo contro la violazione del regolamento della Camera, che culmina nel rovesciamento delle urne.\nNel 1902 diventa membro del consiglio di amministrazione della Cassa di Risparmio di Reggio Emilia e nel 1904 ne assume la presidenza, mantenendola fino al 1908. Nel 1904 chiam\u00f2 a Reggio a dirigere la \"Giustizia\" Giovanni Zibordi. Ne diventer\u00e0 nuovamente presidente tra il 1921 e il 1922. Nel 1911 Prampolini esprime la sua disapprovazione sulla guerra di Libia, prendendo posizione su \"La Giustizia\": ne fa fede anche lo sciopero generale proclamato dai socialisti reggiani contro l'impresa bellica. Contrario all'ingresso dell'Italia nella prima guerra mondiale, nel 1916 partecip\u00f2 alla conferenza di Kienthal insieme agli esponenti di altri partiti socialisti europei contrari alla guerra.\nNel dopoguerra continu\u00f2 a sostenere posizioni gradualiste e anti-bolsceviche, contrastando la violenza e la dittatura del proletariato. Le sue posizioni furono criticate dalle colonne dell\"'Ordine Nuovo\" da Antonio Gramsci e da Lenin. Rieletto alle elezioni del 1919, continu\u00f2 poi a sostenere l'unitariet\u00e0 del partito in vista del congresso di Livorno. Nella primavera del 1921, con il dilagare del fascismo in Emilia, Prampolini, convinto portabandiera dei metodi democratici, divenne uno dei bersagli privilegiati degli squadristi reggiani. Sfuggito ad un attento insieme a Zibordi il 14 marzo 1921, l'8 aprile dello stesso anno fu l'ultimo ad abbandonare la redazione e la tipografia della \"Giustizia\" prima che venisse data alle fiamme dai fascisti. In occasione delle elezioni del 1921 sostenne l'astensione per protestare contro le violenze fasciste. L'anno seguente, in seguito al congresso di Roma, fond\u00f2 con Matteotti e Turati il Partito Socialista Unitario. Eletto nuovamente deputato alle elezioni del 1924, partecip\u00f2 alla secessione dell'Aventino e fu quindi dichiarato decaduto da deputato il 9 novembre 1926. Sempre nel 1926, in seguito ad una nuova ondata di persecuzioni conseguenti all'emanazione delle leggi fascistissime, fu costretto a lasciare Reggio Emilia e a riparare a Milano con i famigliari. Nel capoluogo lombardo, per potersi mantenere, lavor\u00f2 come commesso nel negozio di un amico socialista. Costantemente sorvegliato dalla polizia politica fascista, abbandon\u00f2 definitivamente l'attivit\u00e0 politica. Ammalatosi di cancro ed in condizioni di grave indigenza, si spense a Milano il 30 luglio 1930. La sua salma, inumata alla presenza di pochi amici, fu condotta al camposanto su un carro dei poveri.\nNel settembre 1968 i suoi resti sono stati riesumati e trasferiti nel cimitero monumentale suburbano di Reggio Emilia.\nGli studi verso il socialismo.\nA seguito della lettura di alcuni testi d'impronta materialista come \"Forza e materia\" di Ludwig B\u00fcchner, le lettere fisiologiche del Jakob Moleschott sulla circolazione della vita e gli \"Elementi di scienza sociale\" di George Russell Drysdale, Prampolini abbandon\u00f2 la fede, divenendo ateo e materialista, mettendo cos\u00ec in discussione la morale tradizionale di quel periodo.\nIl suo profilo politico era ancora delineato da un liberismo conservatore tanto che partecip\u00f2 alle manifestazioni studentesche monarchiche e nazionaliste per protestare contro gli esiti del Congresso di Berlino. Camillo in quegli anni trascur\u00f2 gli studi dedicandosi solo a passeggiate per la citt\u00e0 e partite di biliardo, anche se molto sporadicamente partecip\u00f2 ad alcune lezioni all'Universit\u00e0, dove apprese le teorie darwiniane, segu\u00ec i corsi di filosofia del diritto, storia del diritto e fisica.\nIl momento decisivo che influ\u00ec successivamente nella sua scelta politica fu un concetto espresso da Francesco Filomusi Guelfi, il quale affermava che l'assolutezza del diritto di propriet\u00e0 implicava la negazione del diritto al lavoro. I primi esami universitari ebbero un esito negativo: fu bocciato in economia politica, ulteriore tappa che gli apr\u00ec la strada verso una sua evoluzione politica. Infatti per preparare l'esame di riparazione, pass\u00f2 i pomeriggi estivi sui testi di economia politica di Adolphe Thiers, Marie Roch Louis Reybaud, Marco Minghetti, Gerolamo Boccardo, Emilio Nazzani. Tali studi determinarono una crisi nel suo sistema di convinzioni: non era pi\u00f9 d'accordo con l'idea liberale-borghese che l'operaio non doveva pretendere il diritto al lavoro.\nSuperato l'esame di economia politica, questa volta all'universit\u00e0 di Bologna, e dopo aver svolto diverse indagini sulle teorie degli economisti borghesi, che non gli diedero nessuna risposta alle domande sul diritto al lavoro, Camillo prese in esame un altro tema per confutare l'ammissibilit\u00e0 del diritto al lavoro: la vicenda degli opifici nazionali, gli \"ateliers nationaux\". Nel 1848 in Francia il Governo della Repubblica aveva emanato una legge per garantire il lavoro a tutti i cittadini, tanto che i cittadini disoccupati furono occupati negli \"ateliers nationaux\", officine nazionali e il loro stipendio venne pagato dallo Stato. Prampolini osserv\u00f2 che la Repubblica francese aveva proclamato i suoi decreti sul diritto al lavoro ma di fatto non li aveva osservati.\nAll'inizio del terzo anno di studi all'Universit\u00e0 di Bologna, Camillo decise di intraprendere il servizio militare: fu trasferito a Foggia dove si rese conto della miseria, della povert\u00e0, e della condizione di ignoranza che regnava tra la gente del posto. Ritornato a Bologna riprese gli studi, interessandosi delle dottrine del positivismo, dando maggiore fiducia nella verit\u00e0 scientifica che si basava sull'osservazione dei fatti per comprendere la realt\u00e0. Studi\u00f2 le teorie di Tommaso Moro, Robert Owen, Charles Fourier, Beno\u00eet Malon, Herbert Spencer.\nPrampolini dirott\u00f2 i suoi interessi sui maggiori esponenti del positivismo europeo e italiano del periodo e alla letteratura, interessandosi a testi di Mantegazza, Ardig\u00f2, Spencer, Sant'Agostino, Moleschott, Foscolo, Fourier, Owen. Immetteva le sue riflessioni in dei quaderni, alcuni di questi portano il titolo di \"Examen\", che per alcuni critici rappresentano una sorta di diario intellettuale perch\u00e9 le pagine portano l'indicazione progressiva della data, del giorno, del mese, dell'anno, per altri si presentano come dei veri e propri appunti presi durante le lezioni universitarie, proprio perch\u00e9 in essi compaiono frequentemente alcuni nomi di docenti della sua universit\u00e0. In tutti questi quaderni per\u00f2 vengono riportate fedelmente le sue riflessioni e meditazioni che evidenziano ormai la scelta politica verso il socialismo ormai prossima, prendeva in esame come Spencer avesse ricondotto sotto la legge dell'evoluzione tutta la realt\u00e0, sia il mondo inorganico che quello organico, ma soprattutto quello superorganico che comprendeva l'uomo e le sue relazioni sociali, le istituzioni e la societ\u00e0.\nNell'Ottocento vi furono importanti scoperte scientifiche nel settore della biologia come la batteriologia, la formulazione della teoria cellulare e la teoria dell'evoluzione di Darwin. Esse cambiarono radicalmente la mentalit\u00e0 dell'epoca e anche quella del nostro: in particolare la teoria dell'evoluzione influ\u00ec maggiormente sulla sua concezione del mondo. Infatti Prampolini cerc\u00f2 di spiegare i fenomeni sociali attraverso il confronto con l'organismo umano, proprio perch\u00e9 la societ\u00e0 veniva vista come un organismo e con l'adozione delle leggi evolutive di Darwin viste come principi guida del divenire sociale, per lui erano gli esseri umani che si adattavano all'ambiente per la ricerca del loro benessere, questo adattamento significava quindi progresso.\nL'impegno alla \"Plebe\".\nPrampolini ebbe le sue prime esperienze pratiche con la collaborazione alla \"Plebe\", un settimanale milanese, dove si firmava con uno pseudonimo per nascondere ai genitori la sua conversione al socialismo. Prampolini affermava che l'organismo sociale era \"sui generis\", con una propria psiche sociale costituita da percezioni, sentimenti, voleri, capace di evolversi. Per garantire il corretto funzionamento della societ\u00e0 tutti i membri dovevano quindi avere pari diritti, senza disuguaglianze e con pari opportunit\u00e0.\nRitorn\u00f2 inoltre sui concetti del diritto al lavoro e del diritto di propriet\u00e0: l'esclusione del lavoro implicava il mancato riconoscimento del diritto alla vita, e per garantire che ci\u00f2 non avvenisse doveva cadere la propriet\u00e0 privata. Ma nell'odierna societ\u00e0 vi erano da un lato i capitalisti, che avevo il controllo sulla terra e gli strumenti di lavoro, e dall'altro i proletari che conducevano una vita di miseria perch\u00e9 retribuiti scarsamente, al punto che non erano in grado di soddisfare i loro bisogni primari. Seguendo le teorie positiviste, bisognava mutare l'ambiente per modificare il carattere dell'uomo e di conseguenza anche i rapporti di produzione.\nIl socialismo di Prampolini si muoveva intorno all'ambiente rurale, mentre Marx si interessava maggiormente alla produzione industriale. Egli indicava un diverso modo per la coltivazione dei terreni: bisognava creare, secondo Prampolini, una \"grande coltura\" dove tutte le terre sarebbero state gestite in forma collettiva, senza i piccoli appezzamenti di terreni gestiti da un proprietario, e dove bisognava lavorare attraverso strumenti meccanici pi\u00f9 avanzati per garantire una produzione pi\u00f9 abbondante in grado di sfamare un numero maggiore di persone. Quindi il mutamento dell'ambiente di lavoro avrebbe cambiato sia l'organizzazione della societ\u00e0 e sia il singolo uomo, che sarebbe divenuto meno egoista. La conversione al socialismo emerse nella tesi di laurea in giurisprudenza di Camillo nel 1881, incentrata sul diritto al lavoro e all'abolizione della propriet\u00e0 privata, prediligendo la propriet\u00e0 collettiva.\nIl ritorno in Emilia.\nDopo la laurea, Prampolini ritorn\u00f2 a Reggio Emilia; non aveva ancora preso una decisione su sul futuro professionale, indeciso sulla libera professione o sulla carriera burocratica: l'unica cosa certa era la sua idea socialista, basata sui principi di libert\u00e0, giustizia, fratellanza e uguaglianza e su una societ\u00e0 improntata sulla propriet\u00e0 collettiva. Ebbe cos\u00ec i suoi primi contatti con gli esponenti maggiori di quest'orientamento politico come Ardir\u00f2 e Costa, avvertendo l'esigenza di acquisire maggiore capacit\u00e0 di comunicazione per diffondere i suoi ideali, i suoi pensieri agli altri e soprattutto ai pi\u00f9 umili, agli analfabeti. Prampolini cambi\u00f2 di conseguenza la sua vita quotidiana, abbandon\u00f2 i luoghi e la gente borghese, inizi\u00f2 a vestirsi in maniera modesta in modo che il suo abbigliamento non rimandasse alla classe d'appartenenza.\nNel 1882 entr\u00f2 a far parte del gruppo dei socialisti della sua citt\u00e0, composto da ex mazziniani, ex internazionalisti, socialisti rivoluzionari, molti giovani che avevano appena concluso gli studi. In quel periodo si affiancavano poi ai socialisti anche i repubblicani, ci\u00f2 che li accomunava era la condivisione di obiettivi solidaristici verso i diritti degli operai. Questi due schieramenti politici collaborarono nella Societ\u00e0 Garibaldi, istituzione repubblicana che acquisiva sempre pi\u00f9 un carattere socialista.\nL'esperienza dello \"Scamiciato\".\nLo \"Scamiciato\" fu il primo periodico di impronta socialista che andava contro la cultura tradizionale, la borghesia, l'ingiustizia sociale, difendendo le grandi idee socialiste e diffondendole fra la povera popolazione. I collaboratori del giornale erano giovani borghesi che avevano appena concluso gli studi e volevano combattere la corruzione della societ\u00e0, a favore degli oppressi.\nFra i principali componenti, oltre a Prampolini si ricordano: Angelo Cavoni, Celso Pasini, Benedetto Gorisi, Ugo Rabbino, Vittorio Guicciardi, Aurelio Bordi, Giorgio Valdi, Vincenzo Beggi, Arturo Ceretti e Cesare Masoni. A Camillo Prampolini va fatta risalire la maggior parte degli scritti teorici apparsi sul giornale, anche se gli articoli sono anonimi o firmati con pseudonimi come \"Spartaco\", \"Ursus\", \"La sferza\", \"Gracco\" e \"Inflessibile\".\nLa morale.\nNei suoi scritti usciti sullo \"Scamiciato\" Prampolini affermava che come tutti gli organismi viventi la societ\u00e0 era sottoposta alle leggi dell'evoluzione e di conseguenza doveva adattarsi alla selezione naturale, alle leggi dovevano evolvere la psiche e la morale del singolo uomo verso sentimenti di fratellanza e di cooperazione:\nLa morale veniva percepita da Prampolini non come un sentimento spontaneo dell'uomo ma come una acquisizione graduale, quindi era anch'essa sottoposta alle leggi evolutive e doveva adattarsi alla selezione naturale; questo alto sentimento \u00e8 il prodotto di una lunga evoluzione, durante la quale i primitivi istinti selvaggi, in virt\u00f9 di forze naturali, si sono via via modificati e umanizzati fino a raggiungere quel grado di normalit\u00e0 che troviamo nelle societ\u00e0 civili.\nPer trovare delle conferme scientifiche sull'evoluzione della morale, Prampolini dovette ripercorrere la storia primitiva dell'uomo, notava che l'uomo primitivo era privo di morale, mentre in lui regnava l'egoismo. Esso vivendo in solitudine e isolato poteva seguire liberamente i suoi istinti che gli avrebbero portato un maggiore appagamento e piacere, perch\u00e9 non avrebbe incontrato nessun ostacolo, mentre nella vita in una comunit\u00e0 ci\u00f2 non sarebbe mai accaduto perch\u00e9 dedicandosi esclusivamente all'appagamento del suo piacere incontrava diversi ostacoli dettati dell'egoismo di altri uomini. In conclusione l'egoismo degli uomini venne sottoposto ad una serie di limitazioni indotte dal vivere in una comunit\u00e0, che lo trasformavano in una morale dettata dall'interesse generale. Quindi la morale era un principio variabile che influiva sul comportamento degli uomini affinch\u00e9 non danneggiassero l'interesse collettivo, ma allo stesso tempo consentisse il perseguimento del proprio piacere. Essa era un prodotto delle esperienze secolari dell'egoismo che si trasformava in generazione, in generazione.\nUn individuo poteva trasmettere ad un suo successore una determinata esperienza psicologica che veniva acquisita ma il successore aggiungeva per\u00f2 le proprie esperienze perch\u00e9 sentiva il bisogno di un godimento pi\u00f9 intenso, perci\u00f2 muta di generazione in generazione. I sentimenti morali per Prampolini, non erano un dono di Dio o qualcosa di innato ma era un qualcosa dovuto alla convivenza sociale, che allungo andare si perfezionava sempre pi\u00f9. Essa presentava un principio fondamentale, prodotto dall'esperienza della vita in comunit\u00e0: \"non fare agli altri ci\u00f2 che non vorresti gli altri facessero a te stesso\", ma Prampolini evidenzia il fatto che questo principio non veniva mai rispettato, perch\u00e9 ad esso si contrapponeva \"il principio di concorrenza\", che incitava gli interessi individuali, facendo ritornare l'uomo ad uno stato primitivo e contrastava i sentimenti morali di pace, di armonia, di solidariet\u00e0. Secondo Camillo ci\u00f2 che doveva essere eliminato era la concorrenza, perch\u00e9 permetteva solo a pochi di arricchirsi e portava la grande maggioranza degli uomini alla povert\u00e0.\nNuovo metodo di osservazione.\nPrampolini affermava che il socialismo doveva basarsi sulle nuove scienze sociali (antropologia, fisica e sociologia) esaminando l'evoluzione passata della societ\u00e0 moderna. Constatava, esaminando la societ\u00e0 passata, che essa riusciva a essere vitale anche se impostata sull'ineguaglianza sociale fra gli uomini. Tutto perch\u00e9 gli individui sfruttati non avvertivano l'ingiustizie. Ci\u00f2 poteva essere dovuto a diversi fattori come:\nL'insieme di questi atteggiamenti contribuiva al mantenimento dell'armonia sociale tra ceti sfruttati e classi pi\u00f9 ricche, perch\u00e9 si impediva agi uomini di arrivare alla consapevolezza delle ingiustizie di cui erano vittime:\nPer renderli consapevoli, il socialismo rivendicava attraverso la propaganda, un ideale di giustizia sociale, all'insegna dei principi di indipendenza e dell'uguaglianza fra classi.\nSocialismo e religione cristiana.\nLo \"Scamiciato\" promosse la polemica antireligiosa. Prampolini conferiva alla religione un'importanza particolare, proprio perch\u00e9 per lui era stato l'abbandono delle verit\u00e0 di fede a portarlo verso il socialismo: egli affermava che Cristo aveva creato l'idea di giustizia nella popolazione, prevedendo la sopportazione delle sofferenze terrene. Cos\u00ec il povero acquisiva una consapevolezza dell'ingiustizia e l'accettava perch\u00e9 convinto di ricevere una ricompensa in paradiso, nella vita ultraterrena. Camillo condannava il cattolicesimo, il clero che dava importanza al prestigio dell'autorit\u00e0, non il cristianesimo visto come veicolo del sentimento di giustizia.\nPrampolini e gli \"scamiciati\" conducevano una violenta campagna antireligiosa per rivendicare il potere della chiesa, vista come un espediente delle classi dominanti. Si pubblicarono cos\u00ec varie rubriche anticlericali e antireligiose:\nLe autorit\u00e0 ecclesiastiche si rivoltarono contro lo \"Scamiciato\", raccomandando ai fedeli di non leggere il giornale. In risposta Celso Pasini form\u00f2 una \"squadra di iconoclasti\" che di notte compiva atti vandalici verso i monumenti della chiesa, mentre Benetto Gorisi, insieme ai compagni, fece irruzione in una chiesa di Benedetto Gorisi nel 1882: ci\u00f2 provoc\u00f2 un processo, l'arresto e la scomunica verso i redattori del giornale ed il giornale stesso. Questa scomunica fu il primo riscontro dell'improduttivit\u00e0 della strategia attuata fin ad allora per la propaganda degli ideali del socialismo: la propaganda antireligiosa infatti non aveva infastidito solo il clero, ma anche le classi popolari che si erano allontanate cos\u00ec da quegli ideali.\nPrampolini cerc\u00f2 di mutare strategia e si avvicin\u00f2 alle classi lavorative, conoscendo le loro condizioni di sfruttamento, di povert\u00e0, di ignoranza e le loro abitudini religiose. Riusc\u00ec a dedurre che le verit\u00e0 scientifiche studiate e divulgate attraverso il giornale non erano tali per la povera gente ignorante, quindi si distacc\u00f2 da esse e cerc\u00f2 di impostare la propaganda partendo dalla realt\u00e0 dei fatti e dai sentimenti vivi della coscienza popolare.\nVenne quindi considerato il massimo teorizzatore del socialismo evangelico, perch\u00e9 aveva compreso che non bisognava attaccare la religione professata dalle classi popolari, e aveva individuato delle somiglianze tra la morale socialista e quella cattolica, dato che entrambe rivendicavano la giustizia e l'uguaglianza. Camillo non intendeva servirsi del cristianesimo come strumento per rendere comprensibili certi concetti alla popolazione, ma voleva liberare il cristianesimo dalle gerarchie ecclesiastiche, che avevano manipolato il suo messaggio autentico e ricondurlo verso gli ideali di giustizia e uguaglianza.\nCooperative di consumo.\nIl 20 gennaio 1884 lo \"Scamiciato\" cess\u00f2 le pubblicazioni, cos\u00ec Prampolini ebbe l'esigenza di trovare un impiego fisso per avere un'indipendenza economica; in quel periodo egli manifest\u00f2 alcuni disturbi psiconervosi, che gli resero difficile lo svolgimento di qualsiasi attivit\u00e0. Nel maggio 1883 perse la sua adorata madre e ci\u00f2 lo port\u00f2 a dare una svolta decisiva alla sua carriera lavorativa, decidendo di concorrere per un posto di vicesegretario al Ministero di Grazia e Giustizia, ma ottenne scarsi risultati perch\u00e9 era considerato un sovversivo.\nInizi\u00f2 quindi a scrivere articoli per \"L'Avanti!\", periodico socialista di Imola, ribadendo l'adesione per \"il Programma del Partito Socialista Rivoluzionario di Romagna\" che aveva tradotto gli ideali socialisti in fatti concreti, in organizzazioni e istituti. Nel periodico scrisse che, per educare con questi ideali le classi lavoratrici, bisognava parlare con i fatti e non con le parole, indicando piccole mete pi\u00f9 raggiungibili, perch\u00e9 nella conquista quotidiana le classi lavoratrici potessero prendere maggiore consapevolezza in loro stesse.\nEgli poi incitava i socialisti di ogni tendenza, per far superare la concezione della rivoluzione, come una garanzia per il miglioramento della condizione operaia, perch\u00e9 il vero obiettivo da perseguire era elevare le aspirazioni della popolazione attraverso la propaganda e costituire delle organizzazioni sindacali e delle cooperative. Il primo esperimento di cooperativa di consumo ci fu nel 1881, realizzato da Contardo Vinsani, un professore universitario a cui si affianc\u00f2 lo stesso Prampolini. Organo dell'esperimento cooperativo fu \"Reggio Nova\", testata quotidiana, che avvi\u00f2 la pubblicazione il 3 dicembre per sostenere la candidatura di Vinsani alle elezioni politiche. Prampolini gestiva il giornale e intanto aveva accettato il posto di ispettore assicurativo per una compagnia inglese, la Gresham Life Assurance Society.\nEgli aveva un enorme fiducia nei confronti delle cooperative perch\u00e9 in grado di sottrarre all'economia privata il controllo del consumo, per poi quando erano in grado di disporre dei capitali necessari, avrebbero conquistato la produzione, di conseguenza il controllo andava nelle mani dei cittadini-consumatori che, disponendo di un enorme capitale, avrebbero intensificato la coltivazione con l'utilizzo di moderni sistemi e macchinari, a discapito dei piccoli proprietari terrieri. Queste cooperative di consumo avrebbero cos\u00ec eliminato l'economia privata che rappresentava la causa dello sfruttamento operaio. La cooperativa di Vinsani si esaur\u00ec, per via degli enormi debiti accumulati e per il fatto che fosse incentrata su un'unica figura, il suo creatore, e con essa mor\u00ec anche il giornale \"Reggio Nova\".\n\"La Giustizia\".\nIl 26 gennaio 1886 Prampolini fece uscire \"La Giustizia\" (di cui era direttore e proprietario), rivista che ebbe un grande successo sia a livello regionale, sia a livello nazionale, tanto da essere considerata rappresentativa per la corrente del socialismo. \"La Giustizia\" fu il mezzo attraverso il quale Prampolini tradusse in modo semplice le sue idee e le sue convinzioni, affinch\u00e9 il popolo divenisse attivo e partecipasse anche lui alla diffusione del socialismo, unendosi per uscire dalle condizioni di ignoranza e di sottomissione. Fra i collaboratori della testata, con corrispondenze dalla sua cittadina, anche il fotografo correggese Gildaldo Bassi, attivista e perseguitato, che di Prampolini fu amico e ritrattista, e che con i propri scatti immortal\u00f2 comizi, congressi, inaugurazioni di cooperative lasciando una rara e preziosa documentazione.\nIl giornale utilizzava un linguaggio semplice, partendo da notizie insignificanti che spiegavano nel modo pi\u00f9 comprensibile ai lavoratori concetti complessi. Nella prima pagina del giornale apparivano fatti banali, che i lavoratori potevano constatare nella loro vita quotidiana, per esaltare sempre i valori che costituivano la base del socialismo: unione, organizzazione, il dovere di combattere la propriet\u00e0 privata per quella comune. Successivamente egli intensific\u00f2, con l'aiuto di compagni e collaboratori, la propaganda, ricorrendo a una molteplicit\u00e0 di formule:\nCamillo era timido e riservato, ma decise comunque di svolgere il suo primo comizio nel luglio 1887 a Cavriago davanti a circa 800 persone: da allora si impegn\u00f2 di parlare al pubblico per diffondere i suoi ideali, recandosi nei piccoli paesi intorno a Reggio Emilia. Prampolini e i suoi compagni durante questi giri di propaganda, incontrarono resistenze dettate dallo scetticismo del clero: infatti in un comizio a Canolo di Correggio, nell'agosto del 1889, Prampolini e i suoi compagni furono accolti a sassate dai contadini incitati dal prete. \"La Giustizia\" fu sequestrato dal clero e dai moderati, ma Prampolini non si perse d'animo e costitu\u00ec insieme a Maffei la \"Societ\u00e0 generale cooperativa e di mutuo soccorso fra muratori e braccianti\", che fu in grado di svolgere e vincere uno sciopero per l'aumento di salario e una lieve riduzione dell'orario di lavoro: l'evento fu significativo, perch\u00e9 rappresentava la prima manifestazione svolta dal proletariato reggiano.\nVi fu cos\u00ec un enorme sviluppo del cooperativismo, tanto che le cooperative di lavoro ammontarono a 23, riunendosi nella \"Federazione delle cooperative di lavoro e produzione\". Prampolini esortava le classi dei lavoratori a unirsi in una organizzazione politica, un partito dei poveri, tutto per ottenere delle riforme per i loro diritti e per impadronirsi del governo, fino ad allora gestito dai signori capitalisti. In occasione dell'elezione del 21 maggio 1886, Prampolini, attraverso il giornale, incit\u00f2 gli operai a recarsi alle urne, ma il risultato elettorale fu a favore dei moderati, anche se la lista democratica-socialista ottenne comunque un buon risultato; in ogni caso fu una conquista perch\u00e9 per la prima volta il nome del Partito Democratico Socialista era stato stampato sui manifesti di propaganda elettorale.\nPrampolini continu\u00f2 la sua azione di propaganda impegnandosi nello stesso tempo a definire la struttura dell'organizzazione socialista, costituendo il \"Circolo socialista\" a Reggio Emilia, tenendolo distinto dal Partito Operaio, ma allo stesso tempo in simbiosi con esso. Iniziarono poi i primi scontri con gli anarchici che consideravano Prampolini come avversario della strategia d'azione, tanto da organizzare un attentato contro di lui, che fortunatamente non and\u00f2 a buon fine: l'attacco fu svolto da Vittorio Pini e Luigi Parmeggiani, che non furono arrestati perch\u00e9 riuscirono a scappare a Parigi.\nIl 10 novembre del 1889 il Partito Operaio Socialista, stretto in alleanza con i gruppi democratici e liberali progressisti, vinse le elezioni amministrative con 613 voti di maggioranza, grazie anche alle esortazioni che Prampolini attu\u00f2 attraverso \"La Giustizia\" verso i contadini, gli operai e lavoratori, di recarsi alle urne. La sconfitta dei moderati fu grave, perch\u00e9 gli esponenti maggiori non furono in grado di riuscire a passare nemmeno come rappresentanti della minoranza. Prampolini fu eletto consigliere comunale, ma pochi giorni dopo diede le sue dimissioni, perch\u00e9 contrario da sempre alla candidatura. I socialisti insieme agli operai eletti in Consiglio comunale favorirono lo sviluppo delle cooperative e ottennero la gestione del settore di beneficenza e di assistenza in mano da sempre alla Chiesa.\nCi\u00f2 contributi a mettere in crisi l'alleanza con i gruppi democratici progressisti e di conseguenza il Consiglio comunale fu sciolto. Alle nuove elezione i socialisti si presentarono da soli, con una lista operaia e socialista, riuscendo a far eleggere tre consiglieri comunali e due consiglieri provinciali. Il 23 novembre 1890 Prampolini si candid\u00f2 nella lista Democrazia Sociale, che ne usc\u00ec vittoriosa: cos\u00ec, per la prima volta, nella Camera vi erano 4 deputati socialisti (Andrea Costa, Pietro Casilli, Giacomo Maffei e Prampolini)\nLa fondazione del Partito Socialista.\nI socialisti rivoluzionari raccolti intorno ad Andrea Costa avevano intenzione di preparare un Congresso socialista nazionale, ignorando il testo dei socialisti milanesi che si ispiravano al socialismo scientifico come base per un nuovo progetto politico, distante dall'anarchismo e dalla democrazia borghese. Di conseguenza i socialisti milanesi decisero di organizzare un congresso di loro iniziativa, senza ostacolare quello di Costa. Il programma dei socialisti milanesi (la Lega milanese) infatti fu pubblicato su \"La Giustizia\", che incitava tutte le associazioni, le societ\u00e0 di mutuo soccorso, le cooperative, a prendere parte al Congresso Operaio socialista il 2-3 agosto 1891 a Milano. Vi parteciparono tutte le correnti: gli operaisti pi\u00f9 moderati, gli operaisti intransigenti, i democratici sociali, gli anarchici\nIl Congresso discuteva e prendeva in esame:\nSu \"La Giustizia\" Prampolini descrisse il Congresso come un successo. Egli poi entr\u00f2 in un periodo di angoscia e di sofferenza dopo la morte della moglie il 29 ottobre del 1891, ritrovandosi a fronteggiare uno dei periodi pi\u00f9 difficili della sua vita, perch\u00e9 al suo dolore si aggiunsero le preoccupazioni economiche e la responsabilit\u00e0 di crescere da solo la sua bambina di un anno e mezzo. Lo stato di sconforto ebbe delle ricadute sulla sua attivit\u00e0 politica infatti pens\u00f2 di ritirarsi dalla vita politica: per distoglierlo da questa convinzione gli fu affidato il compito di direttore del settimanale del Congresso, grazie anche alla sua abilit\u00e0 di esporre la dottrina socialista con un linguaggio semplice, capace di far convincere i destinatari, ed allo stesso tempo comunicare principi scientifici.\nEgli era molto incerto nell'accettare l'incarico perch\u00e9 preoccupato di non poter assistere la figlia se si fosse trasferito a Milano. Il primo numero del giornale denominato \"Lotta di classe\", usc\u00ec comunque sotto la direzione di Prampolini, il 30 luglio 1892. Il 14 agosto si inaugur\u00f2 a Genova il Congresso, di cui Prampolini fece parte in qualit\u00e0 di deputato: l'assise si apr\u00ec con molto entusiasmo, ma si concluse in modo drammatico perch\u00e9 gli anarco-operaisti fecero in modo di impedire il regolare svolgimento per impedire la nascita del Partito Socialista nazionale. Di conseguenza Prampolini si fece avanti chiedendo agli anarchici di prendere atto della frattura fra essi, ormai in atto gi\u00e0 da tempo ma questi - troppo convinti del loro ruolo di unici interpreti del socialismo - si rifiutarono di abbandonare il Congresso e cos\u00ec fu la maggioranza che decise di andarsene.\nIl Congresso fu sciolto e i socialisti si riunirono il giorno seguente, presso la sala dei Carabinieri Genovesi e contemporaneamente nella sala Sivori si riunirono gli anarchici e operaisti. I socialisti poterono cos\u00ec discutere con tranquillit\u00e0 sul Programma del nuovo partito, dove furono aggiunti ulteriori emendamenti. La parte pi\u00f9 qualificante del documento che attestava la nascita del partito era che le sezioni non avevano pi\u00f9 autonomia sul piano elettorale, a cui si dava maggiore importanza, perch\u00e9 rappresentava lo \"strumento necessario e il dovere del partito\" e che si chiudevano i contatti con gli anarchici: nasceva cos\u00ec il Partito Socialista nel quale Prampolini fu una figura significativa.\nPrampolini partecip\u00f2 al Congresso internazionale socialista di Zurigo, per esplicitare gli obiettivi di allontanamento degli anarchici e per la necessit\u00e0 d'organizzazione operaia: tenne comizi in diverse localit\u00e0 come Lugano e Liveigeroff, venendo molto apprezzato per la sua efficacia oratoria e convinzione. In Svizzera fu costituita una sezione del partito dei lavoratori italiani e in omaggio a Prampolini, essendo quest'ultimo uno dei pi\u00f9 importanti dirigenti del partito, si scelse Reggio Emilia per il II Congresso nazionale del partito. Al Congresso, che si tenne nel settembre 1893, parteciparono la federazione delle associazioni operaie di Milano, il gruppo dei socialisti rivoluzionari romagnoli, 262 societ\u00e0, 67 associazioni, di cui 32 di carattere politico mentre le altre di carattere economico.\nVenne cambiato il nome del partito in \"Partito Socialista del Lavoratori Italiani\", fu specificato che i deputati socialisti rappresentavano i delegati sia in Parlamento sia nelle istituzioni locali, che non vi fossero alleanze con elementi della borghesia, ed infine che bisognava rafforzare l'organizzazione dei lavoratori e la loro educazione perch\u00e9 la borghesia dava maggiori concessioni quando la classe lavoratrice era pi\u00f9 organizzata e pi\u00f9 istruita. Prampolini era sempre pi\u00f9 convinto che se in parlamento vi fossero pi\u00f9 socialisti ci sarebbero stati migliori riscontri istituzionali.\nSuccessivamente ci fu lo scandalo della Banca Romana, che interess\u00f2 personalit\u00e0 come Crispi e Giolitti, coinvolti personalmente nell'inchiesta. Prampolini denunci\u00f2 lo scandalo tramite \"La Giustizia\", facendo emergere dall'episodio la conferma di una classe borghese corrotta. Nello stesso periodo vi fu l'insurrezione dei Fasci siciliani, che rivendicavano la terra da coltivare e andavano contro il malaffare e il fiscalismo. Di conseguenza la classe dirigente borghese e lo stesso Giolitti attuarono una violenta repressione per frenare questa rivolta per paura di un'eccessiva crescita del socialismo dalle citt\u00e0 alle campagne, da qui vi fu l'avvio di una politica di arresti contro i capi del movimento dei Fasci. Intervenne Prampolini che attraverso \"La Giustizia\" pubblic\u00f2 l'appello del Fascio palermitano per sollecitare le manifestazioni di protesta contro la politica di repressione, decidendo poi di partire per la Sicilia per sostenere la popolazione.\nVi fu un altro evento che port\u00f2 ad aggravare le leggi contro i socialisti: l'attentato a Crispi (eseguito il 13 settembre 1889 da parte di Emilio Caporali, giovane repubblicano pugliese successivamente arrestato, che lo colp\u00ec con un sasso al viso mentre passava con la figlia in carrozza scoperta per le strade di Napoli), a seguito del quale venne limitata la libert\u00e0 di stampa, di organizzazione in associazioni e venne sciolto il Partito Socialista; \"La Giustizia\", per continuare la pubblicazione, dovette dichiarare di non essere l'organo di propaganda del socialismo. I processi e le condanne contro i socialisti si moltiplicarono per tutta l'Italia e ne fu coinvolto anche Prampolini, perch\u00e9 iscritto alla Lega socialista.\nEgli non fu pi\u00f9 arrestato perch\u00e9 la Corte d'appello di Modena sospese il giudizio per mancanza di autorizzazione a procedere da parte della Camera. Intanto Crispi, per sfuggire alle rivelazioni dei fatti che lo vedevano coinvolto nello scandalo della Banca Romana, sciolse le Camere per impedire la discussione parlamentare che avrebbe potuto mostrarlo indegno della sua carica istituzionale.\nAlla fine del 1895 si tenne un Congresso emiliano con i delegati di Modena, Reggio, Parma e Piacenza per istituire a Reggio l'Associazione elettorale socialista, adottando \"La Giustizia\" come organo. Camillo si ritrov\u00f2 alla prese con problemi economici perch\u00e9 aveva perso il posto di vicesegretario alla Camera di commercio, cos\u00ec fu aiutato dagli amici Figlioli, De Amicis, Lombroso e Ferrero che costituirono una societ\u00e0 per la pubblicazione della \"Giustizia\", di cui divenne direttore e amministratore per poter ricevere uno stipendio modesto.\nCaduto Crispi, vi furono nuovi episodi di repressione nel 1897 con lo scioglimento di circoli socialisti ma ci\u00f2 non bast\u00f2 a bloccare il movimento. Nel Congresso di Firenze del luglio 1896 venne annunciata la pubblicazione del quotidiano \"L'Avanti\", il cui primo numero usc\u00ec a Roma per sottolineare la nazionalit\u00e0 del partito. Sempre nello stesso anno vi fu la vittoria alle elezioni dei socialisti e delle forze di opposizione radicali e repubblicane. Anche la classe dei lavoratori ebbe delle conquiste, con salari migliori e riduzioni dell'orario di lavoro.\nLa crisi del 1898.\nA partire dal 1898 gli eventi precipitarono di nuovo: le rivolte popolari contro la disoccupazione ed il rincaro del pane furono represse violentemente dal governo, e vi furono altri arresti contro i socialisti.\nLa repressione pi\u00f9 feroce fu quella operata dal generale Bava Beccaris a Milano, attraverso il cannoneggiamento della folla, che provoc\u00f2 pi\u00f9 di 100 morti e 500 feriti. Seguirono gli arresti dei principali esponenti socialisti come Turati, Kuliscioff, Chiesa, Modigliani, Costa, Mazzoni, Varazzani e Lanza. Prampolini reag\u00ec a ci\u00f2 pubblicando sulla \"Giustizia\" uno dei suoi articoli pi\u00f9 nobili, in cui rimproverava la violenza della classe dirigente, che pensava di risolvere con le armi gli scontenti della popolazione e chiedeva alla classe dei lavoratori maggiore organizzazione associativa.\nPrampolini reag\u00ec ai continui sequestri del suo giornale \"La Giustizia\" e ai divieti imposti per non svolgere delle conferenze: si rivolse cos\u00ec in parlamento il 30 gennaio 1899 al Ministro dell'Interno Luigi Pelloux, opponendosi alle sue decisioni perch\u00e9 rappresentavano una violazione delle leggi in quanto una riunione pubblica si sarebbe potuta vietare solo se fosse stata una manifestazione sediziosa. Pelloux si oppose a Prampolini e nel febbraio del 1899 present\u00f2 alla Camera dei provvedimenti politici definitivi: punire lo sciopero, limitare il diritto di riunione e di associazione, restringere la libert\u00e0 di stampa, rendendo obbligatorio il deposito dello stampato prima della pubblicazione, comminando pene per la pubblicazione o riproduzione di notizie tendenziose, instaurando la censura.\nRovesciamento delle urne a Montecitorio.\nPrampolini inizi\u00f2 la sua battaglia insieme all'opposizione socialista e l'Estrema sinistra sui banchi del Parlamento. Il 23 giugno 1899 vi fu un altro decreto, denominato significativamente \"il decretone\", che riuniva 10 articoli di Pelloux relative alla stampa e alla pubblica sicurezza che egli mandava alla Camera per l'approvazione, pur affermando che il provvedimento sarebbe entrato in vigore anche senza la deliberazione di Montecitorio. Il 30 giugno \u00e8 protagonista, con De Felice Giuffrida, Morgari, Bissolati e Costa, dell'ostruzionismo contro la violazione del regolamento della Camera, che culmina nel rovesciamento delle urne.\nI protagonisti di questo reato fecero scelte diverse: De Felice e Bissolati scapparono all'estero, Morgani scapp\u00f2 a San Marino mentre Costa fu arrestato. Camillo scelse di non fuggire per due ragioni: intanto la forzata permanenza all'estero avrebbe incentivato il suo esaurimento nervoso; inoltre molti compagni socialisti erano stati arrestati mentre lui non trascorse nemmeno un giorno in carcere, quindi si sentiva quasi in dovere con loro. Il 18 settembre Camillo si costitu\u00ec, lasciando il posto a Ettore Catalani, a Vergnanini e a Caffari per la redazione del giornale \"La Giustizia\".\nAttraverso le lettere che Prampolini scriveva a parenti e ad amici si denota che la permanenza al carcere non fu per lui cos\u00ec penosa. Successivamente Camillo fu rimesso in libert\u00e0 e in un suo articolo sulla \"Giustizia\" motiv\u00f2 il suo gesto di costituirsi: egli si sentiva in colpa per la violenza usata nella Camera e si riteneva in dovere di tenere alto il prestigio del partito che rappresentava, contrario per principio alla violenza.\nNel 1900 Pelloux si dimise e, con le nuove elezioni ed il rinnovo della Camera, fin\u00ec nel nulla il suo disegno di legge che puniva lo sciopero e limitava i diritti di riunione, di associazione e di stampa.\nIl Socialismo reggiano del Novecento.\nNel Novecento la popolazione si avvicin\u00f2 sempre pi\u00f9 al socialismo, che nel reggiano svilupp\u00f2 delle realizzazioni concrete con la promozione delle associazioni cooperative, l'organizzazione delle leghe di resistenza, la lotta elettorale per conquistare i pubblici poteri. Nel giugno del 1899, i socialisti vinsero le elezioni per il Comune di Reggio, attuando cos\u00ec diversi provvedimenti:\nSuccessivamente venne attuato dagli agrari un'opera di boicottaggio a scapito dei lavoratori affinch\u00e9 essi cadessero vittime delle disoccupazione. Contro la disoccupazione per eccedenza di manodopera, venne intensificata la propaganda dalle organizzazioni di mestieri per ottenere una riduzione degli orari, il diritto ai turni di lavoro, e venne attuato un mutamento di tattica perch\u00e9 la lotta contro i proprietari e i capitalisti aveva colpito anche i piccoli proprietari terrieri e i contadini affittuari, cos\u00ec si realizzarono nuove esperienze associative come le cooperative agricole.\nIl primo esperimento fu realizzato dai braccianti di Fabbrico nel maggio del 1902, che invest\u00ec il proprio capitale sociale nell'affitto di due fondi, appartenenti a Righi, a cui poi si aggiunsero anche terreni presi in affitto dal Comune. Il terreno venne condotto stilando i criteri di un'impresa capitalistica, incentrandola per\u00f2 sul sistema dei turni, facendo in modo che tutti potessero lavorare. I risultati furono talmente positivi che si present\u00f2 il problema di mancanza di manodopera da parte dei proprietari che dovettero assumere mezzadri provenienti da localit\u00e0 vicine. Da questo esperimento nacquero cos\u00ec altre cooperative agricole a Santa Vittoria, Reggiolo, Rio Saliceto, Cavriago, Brugneto, Campagnola Emilia.\nSempre in questi anni fu costruita una Societ\u00e0 collettiva dove si coordinarono tutte le cooperative di consumo e di produzione della Provincia, che aveva il compito di fornire genere e servizi di qualit\u00e0 a prezzo uguale dei privati esercizi, in modo che non venisse aumentato il prezzo di vendita al dettaglio. Nel 1903 venne costituito il Consorzio delle Cooperative di Consumo, attraverso questa istituzione le cooperative, unendo le loro risorse, diedero vita al Magazzino Centrale, un magazzino all'ingrosso che distribuiva beni necessari alle cooperative per i loro scambi commerciali. Venne fondata anche una Cassa generale fra le societ\u00e0 di mutuo soccorso e le cooperative in grado di fornire i mezzi finanziari. Tutto ci\u00f2 fece s\u00ec che venne esercitato un potere di concorrenza verso il commercio privato e capitalistico. La realt\u00e0 reggiana si distinse tra le esperienze fondamentali di municipalismo socialista di inizio secolo.\nRiformisti e rivoluzionari.\nL'azione riformista che a Reggio aveva trovato il suo massimo sviluppo, fu bloccata da due grandi eventi: la guerra italo-turca e la scissione interna del partito socialista. Prampolini respingeva l'insurrezionalismo, la violenza proletaria, confermando la sua dedizione per l'attivit\u00e0 di propaganda e di organizzazione della lotta elettorale, per produrre dei cambiamenti della societ\u00e0 a favore delle classi dei lavoratori, mentre i socialisti rivoluzionari pensavano invece che questo cambiamento non sarebbe mai avvenuto senza l'avvio di una rivoluzione.\nSi avvi\u00f2 una riflessione di Prampolini in merito alla questione della rivoluzione; egli affermava che la rivoluzione in quel periodo sarebbe stata sicuramente soffocata nel sangue, perch\u00e9 l'Italia disponeva di un esercito non in sfacelo, di oltre 200.000 carabinieri e un piano militare poliziesco predisposto a soffocare qualsiasi insurrezione, ma se la rivoluzione fosse riuscita nel suo intento, il Partito Socialista doveva occuparsi di rimettere in piedi un'economia disastrata senza l'appoggio delle borghesie estere importatrici con il grande rischio di portare il paese alla fame, facendo accrescere anche il malcontento popolare.\nQueste affermazione non valsero a smontare le convinzioni dei massimalisti e nel 1904, con il congresso a Bologna, le correnti rivoluzionarie riescono a strappare ai riformisti la vittoria, e quindi la dirigenza del partito. Con la fondazione della Confederazione Generale del Lavoro (1906), i rivoluzionari perdono posizione all'interno del partito, tanto da esserne definitivamente allontanati nel 1907. Pur riprendendo il controllo del partito, i riformisti si disgregano a causa di una tendenza revisionista che fa capo a Leonida Bissolati e a Ivanoe Bonomi.\nBonomi, che prospettava verso la trasformazione del Partito socialista in un partito del lavoro privo di connotazioni ideologiche e disponibile ad una collaborazione con le forze democratico-liberali di governo. Questa riappacificazione non dura a lungo: nel 1912, il congresso di Reggio Emilia affid\u00f2 alle mani degli intransigenti la guida del partito, in cui si inizia a distinguere la figura di un giovane agitatore romagnolo: Benito Mussolini. Intanto, l'espulsione dei riformisti determina la fondazione di una nuova coalizione, che decide di denominarsi Partito Socialista Riformista Italiano. Prampolini continua a ribadire i punti fermi del riformismo e le sue idee, si batt\u00e9 contro il fascismo, denunciandone la connivenza con le forze dell'ordine, nel 1921. Nelle elezioni del 6 aprile del 1924 venne eletto per l'ultima volta deputato al Parlamento, ma concluse la sua attivit\u00e0 politica nel 1927 quando avvert\u00ec i primi sintomi del cancro."}
{"id": "54850", "revid": "2128848", "url": "https://it.wikipedia.org/wiki?curid=54850", "title": "L\u00e4nder", "text": ""}
{"id": "54864", "revid": "767487", "url": "https://it.wikipedia.org/wiki?curid=54864", "title": "Signora Bovary", "text": "Signora Bovary (1987) \u00e8 il tredicesimo album di Francesco Guccini.\nIl disco.\nIl titolo riprende quello del celebre romanzo \"Madame Bovary\" di Gustave Flaubert.\nTracce.\nTutte le canzoni sono di Guccini, ad eccezione di \"Scirocco\" (Guccini - Biondini - Guccini) e \"Keaton\" (Lolli - Guccini - Lolli).\nI brani.\nScirocco.\nCanzone di apertura dell'album, colpisce subito per le musiche ricercate, pi\u00f9 complesse di molti altri esordi gucciniani. Il testo descrive un momento della vita di un amico di Guccini, il poeta Spatola, che viene descritto mentre in un \"bar impersonale\" beve, e vive la crisi della sua storia d'amore. A quel punto entra una donna sensuale, che ordina da bere, piange, e l'amico di Guccini la guarda, roso dentro dal desiderio e dai rimorsi. Poi la donna va via, senza voltarsi, e soffia su tutto un intenso ed umido scirocco, che Guccini vorrebbe soffiasse ancora, per sconvolgere le nostre vite.\nCulodritto.\nLa canzone \u00e8 dedicata alla figlia Teresa allora bambina.\n\u00c8 un modo di dire modenese, andar via a culodritto, che si usa quando i bimbi se ne vanno, indispettiti o risentiti per qualcosa.\nKeaton.\nLa canzone era stata scritta da Claudio Lolli, che aveva trovato difficolt\u00e0 nel pubblicare una traccia cos\u00ec lunga. Guccini si innamor\u00f2 immediatamente del testo e decise di inserirla nel proprio album che di l\u00ec a poco sarebbe stato pubblicato, apportando alcune modifiche testuali. Nel testo si narra di un amico di Lolli, anch'egli musicista, soprannominato come l'attore e regista statunitense \"naturalmente perch\u00e9 non sorrideva mai\", che del celebre cineasta ha sub\u00ecto anche la stessa tragica fine in un letto di ospedale.\nCanzone di notte n. 3.\nTerzo brano di Guccini con questo titolo (dopo i due presenti in L'isola non trovata e Via Paolo Fabbri 43)."}
{"id": "54871", "revid": "767487", "url": "https://it.wikipedia.org/wiki?curid=54871", "title": "Via Paolo Fabbri 43", "text": "Via Paolo Fabbri 43 \u00e8 il settimo album in studio di Francesco Guccini, pubblicato nel 1976.\nL'album \u00e8 presente nella classifica dei cento dischi italiani pi\u00f9 belli di sempre secondo \"Rolling Stone\" alla posizione n. 29.\nIl disco.\nIl titolo dell'album \"Via Paolo Fabbri 43\", oltre a essere anche il titolo di una delle tracce, \u00e8 l'indirizzo di quella che \u00e8 a lungo stata l'abitazione bolognese di Francesco Guccini. La via, che \u00e8 situata nel rione Cirenaica di Bologna, dopo essere stata denominata \"via Tripoli\" agli inizi del XX secolo \u00e8 stata intitolata all'antifascista e partigiano Paolo Fabbri nel secondo dopoguerra. Il cantautore ha trascorso parte del suo tempo nella casa bolognese anche dopo il suo ritiro, sebbene a partire dal 2012 abbia vissuto principalmente a P\u00e0vana, presso Sambuca Pistoiese, nei posti in cui ha trascorso la sua fanciullezza.\nL'album \u00e8 presente nella classifica degli album pi\u00f9 venduti del 1976 alla posizione no. 6, e in quella dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 29.\nI brani.\nPiccola storia ignobile.\n\u00ab\"Piccola storia ignobile\" \u00e8 una canzone sull'aborto. Era tanto che ci pensavo, avevo timore di dire cose non giuste, e non ho inventato allora un tema ed una storia, ma ho messo assieme tante storie che mi hanno raccontato cercando di ricavarne una storia tipica, esemplare.\u00bb\nCanzone di notte n. 2.\nIn questa canzone Guccini, nel \"vestire una risata\", si oppone a ogni forma di potere che scelga di imporsi con la violenza e il ricatto morale. Dalle parole dell'autore: \u00abUna canzone notturna, cio\u00e8 pensata di notte e che contiene, mi accorgo, molti miei tic notturni, come il vino e gli amici. Questo non \u00e8 un luogo comune, ma un tipo di ambiente e di vita, e soprattutto una certa Bologna.\u00bb\nL'avvelenata.\n\"L'avvelenata\" \u00e8 una delle canzoni pi\u00f9 note di Guccini. Si tratta di uno sfogo del cantautore in seguito ad una stroncatura del suo album \"Stanze di vita quotidiana\" (1974) da parte del giovane critico Riccardo Bertoncelli, il quale accus\u00f2 Guccini di aver scritto le canzoni dell'album forzatamente, e lo consider\u00f2 \"un artista finito\". Guccini rispose con questa canzone, proponendola per la prima volta in un concerto. Bertoncelli venne a sapere della cosa e telefon\u00f2 al cantautore, che si rivel\u00f2 \"sorpreso ma gentile\". I due si incontrarono nella casa di Via Paolo Fabbri e Guccini suon\u00f2 alla chitarra il brano. I due riuscirono a chiarirsi, e il cantautore si offr\u00ec di togliere il nome del critico dal testo, ma Bertoncelli rispose: \"Ora che ci conosciamo, non ha pi\u00f9 senso.\"\nVia Paolo Fabbri 43.\n\u00c8 una canzone che mostra un Guccini in presa diretta, senza il filtro della memoria o del racconto di storie altrui, con un tono fortemente caustico e divertito. Sulla canzone dice: \u00abun gioco, una risata, una presa in giro, una canzone piena di cose e di scherzi, e l'ironia \u00e8 soprattutto su di me, sui miei \"se fossi, se facessi\" che a volte forse sono solo scuse per non essere e non fare. La canzone vuole essere un invito a essere di pi\u00f9 e a fare di pi\u00f9.\u00bb\nCanzone quasi d'amore.\nAnche questa \u00e8 per cos\u00ec dire un'invettiva: Guccini rivendica infatti nella canzone il diritto di non dover \"cercare parole che non trovo\", rivendica la scelta di non dover dire \"cose vecchie con il vestito nuovo\", non nasconde di saper raccontare solo \"il vuoto che al solito ho di dentro\". Nelle note di introduzione al disco afferma: \u00abnon \u00e8 una canzone d'amore, \u00e8 un cercare di prendere coscienza del fare una canzone, del come e perch\u00e9 si usano certi temi ricorrenti piuttosto che altri, del come e perch\u00e9 si usano certe parole invece che altre\u00bb.\nIl pensionato.\n\u00abIl pensionato \u00e8 uno dei miei soliti ritratti di diversi, di emarginati perch\u00e9 ultimi residui di una cultura che sta scomparendo.\u00bb Il protagonista \u00e8 Paolo Mignani, un ex-calzolaio, vicino di casa di Guccini.\nLa critica al cantautorato italiano.\nNella canzone \"Via Paolo Fabbri 43\" \u00e8 contenuta anche una frecciata polemica verso alcuni colleghi - in particolare Antonello Venditti, Francesco De Gregori e Fabrizio De Andr\u00e9 - attraverso la citazione del nome dei personaggi femminili di loro canzoni: \"Lilly\" (la piccola infelice), \"Alice\" e \"Marinella\":\nMolti anni dopo, quando De Andr\u00e9 era gi\u00e0 scomparso, in un'intervista Guccini preciser\u00e0: \u00ab\"Quella su Fabrizio era una battuta amabile, e lui lo sapeva. Nulla di serio. Sulle altre due frecciatine, la cattiveria era, come dire, molto pi\u00f9 sentita\"\u00bb.\nMa non \u00e8 l'unica attenzione che Guccini dedica nell'album ai suoi colleghi. Ne \"L'Avvelenata\" scrive:\nE poi, nel 2000, replicher\u00e0 in \"Addio\":\nCover.\nNel 2006 i Folkabbestia hanno realizzato una reinterpretazione di \"L'avvelenata\" nel loro album \"25-60-38. Breve saggio sulla canzone italiana\".\nNel 2009 Luca Carboni ha realizzato una reinterpretazione di \"L'avvelenata\" nel suo album \"Musiche ribelli\".\nNel 2019 e nel 2020 sono stati pubblicati gli album ' e ' nei quali sono state raccolte numerose cover di alcune delle pi\u00f9 celebri canzoni di Guccini, tra cui \"Canzone quasi d'amore\", interpretata da Malika Ayane, \"L'avvelenata\", interpretata da Manuel Agnelli e Mauro Pagani, \"Canzone di notte N.2\", interpretata da Petra Magoni."}
{"id": "54874", "revid": "228587", "url": "https://it.wikipedia.org/wiki?curid=54874", "title": "Ki (filosofia)", "text": "Il termine cinese qi, in giapponese ki \u6c23 o anche ci in coreano (forma pi\u00f9 antica) \u00e8 il nome dato all'energia \"interna\" del corpo umano ricorrente in tutte le aree soggette all'influenza culturale cinese (Giappone, Corea) ma spazia da ambiti prettamente filosofici alle arti marziali o alla medicina tradizionale cinese fino alla geomanzia, idraulica, pittura, calligrafia e poetica.\nLa pronuncia in italiano \u00e8 \"ci\".\nIn particolare il termine sinogiapponese \u6c23 \"ki\" \u00e8 l'elemento centrale costitutivo del vocabolo giapponese Aikid\u014d \u5408\u6c17\u9053 (scritto in kanji) o anche \u5408\u6c23\u9053 (usando la grafia non semplificata), di cui il termine \u6c23 \"ki\" costituisce il concetto essenziale.\nTraslitterazione.\nIl termine \"ki\" \u00e8 presente sia nella lingua giapponese che in quella cinese. Dato che queste lingue condividono in parte il sistema di scrittura ma il giapponese utilizza pronunce adattate dei termini cinesi, le traslitterazioni nell'alfabeto latino non sempre risultano univoche. La traslitterazione dal giapponese \u00e8 quindi \"ki\", secondo il sistema Hepburn, mentre dal cinese esistono due possibili traslitterazioni in uso: la prima segue il metodo Wade-Giles ed \u00e8 \"ch'i\", la seconda segue il metodo Pinyin ed \u00e8 \"q\u00ec\".\nStoria del ki.\nIl concetto orientale di \"ki\" \u00e8 di difficile definizione.\nIn Giappone, tale termine \u00e8 usato quotidianamente a partire dall'instaurarsi della cultura cinese.\nIl \"ki\" esprime il concetto delle energie fondamentali dell'universo, di cui fanno parte la natura e le funzioni della mente umana.\nNell'antica Cina, poich\u00e9 era visto come la forza che originava tutte le funzioni fisiche e psicologiche, il concetto di \"ki\" venne ampiamente utilizzato nella medicina tradizionale cinese, nelle arti marziali ed in molti altri aspetti della vita. Il concetto di \"ki\" fu utilizzato per determinare il massimo livello della forza dei soldati, per scegliere in base a ci\u00f2 il movimento\nmilitare idoneo. In seguito, lo studio dei \"ki\" divenne una forma di pratica di predizione del destino, mediante l'abilit\u00e0 dell'indovino di leggere il \"ki\" di un individuo.\nNella cultura tradizionale induista il termine con significato corrispondente \u00e8 il vocabolo sanscrito Prana.\nNella cultura tradizionale occidentale, il significato del termine latino \"spiritus\" di cui il vocabolo \u6c23 \"ki\" \u00e8 termine equivalente, traduce la parola greca \u03c0\u03bd\u03b5\u03c5\u03bc\u03b1 (pneuma, il soffio vivificatore) da \u03c0\u03bd\u03b5\u03b9\u03bd (soffiare) e questa a sua volta traduce la voce ebraica r\u00fb:\u0103h (accento sulla u e suono gutturale aspirato finale). La r\u00fb:\u0103h ebraica (che a differenza degli altri termini \u00e8 invece un sostantivo femminile), in relazione all'ambito della natura indicava il soffio del vento, in relazione all'ambito di Dio significava la sua forza di creare la vita e di imprimere un senso alla storia, in relazione all'ambito dell'Uomo ne indicava non solo il suo essere vivo, ma anche il suo respiro ed il suo alito.\nIl \"ki\" nella filosofia.\nLa possibile traduzione dell'ideogramma ki, \u00e8 \"Essenza Individuale\", cio\u00e8 quella peculiare caratteristica che distingue ogni essere da tutti gli altri.\nSecondo una interpretazione spirituale o filosofica potremmo parlare di Anima, di Microcosmo, di Coscienza, di Psiche oppure pi\u00f9 concretamente di Personalit\u00e0, Individualit\u00e0, Carattere, Identit\u00e0.\nCi\u00f2 che importa stabilire ora \u00e8 l'esistenza di una energia che muove dall'interno del nostro corpo (inteso come sistema Mente/Corpo) e gli permette di interagire con la realt\u00e0. La cellula \u00e8 l'unit\u00e0 fondamentale della materia vivente, il suo cuore \u00e8 il nucleo, il suo corpo \u00e8 la membrana citoplasmatica. La membrana plasmatica non \u00e8 solamente una barriera passiva tra l'ambiente esterno e quello interno della cellula, ma \u00e8 capace di governare il passaggio delle sostanze che l'attraversano. Durante lo sviluppo dell'organismo, sono le cellule che evolvendosi e specializzandosi formano i tessuti. La cellula consiste quindi dei componenti essenziali, necessari al processo vitale, in grado di fornire a tutto l'organismo energia e materiali di costruzione. \nIl complesso delle reazioni che generano energia \u00e8 detto respirazione interna, per distinguerlo dalla respirazione polmonare. Crescita, rinnovamento e riparazione sono le caratteristiche fondamentali di ogni tipo di vita.\nNell'essere umano esiste una memoria di un passato antichissimo, un collegamento con i primordi della vita ed esistono misteriose e segrete, le istruzioni per edificare l'intera vita. Le cellule sanno perfettamente quello che devono fare la crescita, la vita e la riproduzione. Questa conoscenza \u00e8 una forma di energia, ed \u00e8 in questo senso che si intende il ki, come energia ancestrale, primordiale, come memoria, saggezza e armonia interiori, collegamento a tutti gli esseri precedenti e conseguenti. Il \"ki\" \u00e8 l'essenza, il seme, il germe, il nucleo dove si condensa il significato della vita.\nCome la cellula conosce il proprio scopo, sa chi \u00e8 e cosa deve fare e lavora instancabilmente per essere s\u00e9 stessa, anche l'essere umano ha un preciso compito nella vita.\nCercarlo, scoprirlo, comprenderlo e realizzarlo \u00e8 la chiave della felicit\u00e0.\n\"Ki\" \u00e8 quindi la \"Forza Vitale\" che scorre in ogni organismo vivente. In Sanscrito \u00e8 conosciuta come Prana, nella Medicina tradizionale cinese si chiama \"Chi\", e circola negli organi interni e nei meridiani generando i principali processi fisiologici come la respirazione, la digestione, la circolazione sanguigna e linfatica, la secrezione e l'escrezione. Nelle arti marziali indica la capacit\u00e0 di concentrare e dirigere il potere personale durante il combattimento, (Kumite). Le pratiche yogiche di respirazione\no Pranayama mettono in condizione di accumulare l'energia all'interno del corpo, attraverso la meditazione, i mudr\u0101, i mantra possiamo interagire con il nostro equilibrio psicofisico.\nIl \"ki\" (q\u00ec) nelle arti marziali.\nIl \"ki\" \u6c23 di cui si tratta nella disciplina giapponese dell'Aikido, \u00e8 rappresentato dall'ideogramma giapponese \u6c23 che, nei caratteri della scrittura kanji, raffigura il vapore che sale dal riso in cottura.Nella disciplina dell'Aikido significa spirito, ma non nel significato che tale termine ha nella religione, bens\u00ec nel significato del vocabolo latino \"\"spiritus\", cio\u00e8 soffio vitale ed energia vitale.\nIl riso, nella tradizione giapponese, rappresenta il fondamento della nutrizione e quindi l'elemento del sostentamento in vita ed il vapore rappresenta l'energia sotto forma eterea e quindi quella particolare energia cosmica che spira ed aleggia in natura e che per l'Uomo \u00e8 vitale. Il \u6c23 \"ki\" \u00e8 dunque anche l'energia cosmica che sostiene ogni cosa.\nNella disciplina dell'Aikido e pi\u00f9 in generale nelle arti marziali giapponesi ed orientali, l'essere umano \u00e8 vivo finch\u00e9 \u00e8 percorso dal \u6c23 \"ki\" dell'universo e lo veicola scambiandolo con la natura circostante: privato del \u6c23 \"ki\" l'essere umano cessa di vivere e fisicamente si dissolve. Nella concezione delle arti marziali orientali, l'essere umano \u00e8 pieno di vita, di coraggio, di energie fisiche ed interiori finch\u00e9 veicola il \u6c23 \"ki\" in modo vigoroso attraverso il proprio corpo e lo scambio con la natura circostante \u00e8 abbondante; quando invece nel suo corpo la carica vitale del \u6c23 \"ki\" \u00e8 carente, l'essere umano langue, \u00e8 debole, codardo, rinunciatario.Nella pratica della disciplina dell'Aikido \u4f1a\u6c23\u9053, ci si impegna per imparare a riempire il corpo con il \u6c23 \"ki\" ed a veicolarlo energicamente; pertanto nell'Aikido \u4f1a\u6c23\u9053 \u00e8 necessario comprendere bene la profonda natura del \u6c23 \"ki\" ed imparare a riconoscerne le manifestazioni e gli effetti, i quali vanno sotto il nome di Kokyu.\nPer estensione di significato il \u6c23 \"ki\" pu\u00f2 essere associato a quella che i fisici del XVIII e XIX secolo chiamavano \"vis viva\" (forza viva), ovvero una sorta di fluido attraverso il quale l'energia ha la possibilit\u00e0 di trasferirsi da un oggetto materiale ad un altro.\nSecondo le antiche credenze, attraverso la respirazione il \"ki\" si accumula e riempie tutte le parti del corpo, ma viene emanato solo quando corpo e mente sono sereni e distesi.\nNell'aikid\u014d o nel taijiquan ogni gesto \u00e8 un movimento di energia, nel J\u016bd\u014d, nel ju jitsu non \u00e8 importante la forza muscolare quanto l'abilit\u00e0 di gestire e direzionare il ki.\nSecondo una trattazione scientifica corrispondente alla mentalit\u00e0 occidentale, il \"ki\" potrebbe essere inteso come l'energia interna di un corpo.\nLa questione dell'armonia del \"ki\" (o Ai-Ki) \u00e8 un concetto orientale di una certa complessit\u00e0. Si noti innanzitutto che tale questione \u00e8 assolutamente diversa da quella di una mente (nel senso di Kokoro) salda e lucida, anche se entrambe si riconducono allo stesso principio: \"il miglior impiego dell'energia\". Tale principio, enunciato e fermamente sostenuto da Kan\u014d Jigor\u014d (Ki-Ai) fu concretamente realizzato da Morihei Ueshiba con la creazione dell'Aikido (termine composto dai vocaboli Ai-Ki-Do, ciascuno dei quali ha un suo proprio significato che, unito agli altri, genera un significato pi\u00f9 complesso). Questa disciplina realizza l'Ai-Ki nella vita interiore dell'uomo e nella sua manifestazione esteriore: questa esteriorizzazione \u00e8 denominata nella lingua giapponese con il termine Kokyu. La realizzazione dell'Ai-Ki \u00e8 infatti la manifestazione di uno stato di totale controllo del corpo che vive ed agisce in perfetta armonia con le leggi naturali e cosmiche. Tuttavia, sebbene questo stato sia raggiungibile sotto il controllo dell'esercizio della volontariet\u00e0 in modo relativamente facile, il requisito fondamentale dell'Ai-Ki \u00e8 l'assoluta spontaneit\u00e0 ed istintualit\u00e0 dei propri movimenti, per quanto precisi essi siano. Le azioni passano dallo stato di consapevolezza volontaria a quello di libera \"istintualit\u00e0\" e perci\u00f2 si dice che la mente (sempre nel senso di Kokoro) \u00e8 ricettiva e conforme ad adattarsi alle situazioni.\nNella disciplina dell'Aikido con il termine \"istintualit\u00e0\" s'intende quell'istintivit\u00e0 non naturale, cio\u00e8 che nessuno possiede in modo innato e spontaneo, ma che un'abitudine frutto di un allenamento particolare pu\u00f2 far penetrare nei meccanismi istintivi naturali e consolidarli ad essi, radicandoli nell'istinto naturale come se questi fossero stati conferiti insieme alla nascita. Per fare un esempio: sono reazioni istintuali le complesse reazioni istantanee fra di loro combinate ed armonicamente sincronizzate quali le azioni contemporaneamente esercitate su freno, frizione, cambio, acceleratore, volante, che quando siamo alla guida di un autoveicolo poniamo in essere in situazioni d'emergenza senza pensare ai gesti che compiamo, mentre il ritrarre istantaneamente la mano senza pensare e premeditare il gesto che si compie quando questa \u00e8 scottata da una fiamma, questo \u00e8 invece un gesto istintivo.\nSecondo la tradizione orientale e specificamente delle arti marziali giapponesi, esistono tre sedi naturali in cui il \u6c23 \"ki\" si localizza che nella lingua giapponese sono denominate \"tanden\" \u4e39\u7530, le quali non sono per\u00f2 delle vere e proprie sedi fisiche, materiali, corporee, ma sono dei punti virtuali dove viene localizzata la cosiddetta \"presenza mentale\" del praticante e precisamente:\nil \"Kikai Tanden\" \u6c17\u6d77\u4e39\u7530, la sede \"viscerale\", il \"Chudan Tanden\" \u4e2d\u6bb5\u4e39\u7530, la sede mediana ed il \"Jodan Tanden\"\" \u4e0a\u6bb5\u4e39\u7530, la sede superiore.Il \"ki\" \u6c23 \u00e8 l'energia vitale che percorre i centri vitali e li rende funzionali e capaci di svolgere il loro compito essenziale per il mantenimento in vita dell'essere umano.\nIl Maestro Shingeru Egami (Shotokai) in un passaggio del suo libro \"Karate-Do Nyumon\" dice:\n\"Il problema della mente \u00e8 profondo. La sua elevazione ad uno stato superiore, l'allargamento e la purificazione di se stessi, sono le ultime cose da conseguire per mezzo della pratica. Si devono allenare mente e corpo, perch\u00e9 diversamente la pratica non ha senso. Tentando di pulire la vostra mente dalle impurit\u00e0 della vita quotidiana, per mezzo del contatto spirituale con gli altri. La mente ed il corpo sono simili a due ruote di un carro, nessuna delle due ha il predominio. Questa \u00e8 la pratica autentica. Ottenere qualcosa di valore spirituale nella vita \u00e8 vera pratica. Entrando in contatto fisico con gli altri, si entrer\u00e0 anche in contatto spirituale. Nella vita quotidiana bisogna arrivare a conoscere le nostre relazioni con gli altri, come ognuno di noi influisca sugli altri e come le idee si possano scambiare. Si devono rispettare gli altri e pensare bene di loro. Le persone devono essere mentalmente aperte e rispettose del benessere e della felicit\u00e0 altrui. In un combattimento, quando riuscirete a trascendere dalla semplice pratica, riuscirete ad essere una cosa sola con il vostro avversario\"."}
{"id": "54875", "revid": "287204", "url": "https://it.wikipedia.org/wiki?curid=54875", "title": "Rei", "text": ""}
{"id": "54900", "revid": "1226", "url": "https://it.wikipedia.org/wiki?curid=54900", "title": "Paleontologia umana", "text": ""}
{"id": "54901", "revid": "228587", "url": "https://it.wikipedia.org/wiki?curid=54901", "title": "Ki", "text": ""}
{"id": "54906", "revid": "106908", "url": "https://it.wikipedia.org/wiki?curid=54906", "title": "Organo a rullo", "text": "L'organo a rullo o a cartone, detto anche organetto di Barberia in onore del suo inventore Giovanni Barbieri che lo elabor\u00f2 nel 1702, \u00e8 uno strumento musicale meccanico realizzato con una serie di canne e un mantice o soffietto, in maniera piuttosto simile ad un organo o quanto meno a un organo a pompa, e da un cilindro con delle sporgenze simili a chiodi o punte che corrispondono, in base alla posizione, ad una particolare nota.\nDescrizione.\nIl cilindro viene chiamato in inglese \"barile\" (\"barrel\"), ma \u00e8 molto pi\u00f9 piccolo dei barili utilizzati come contenitori. Di solito l'organo \u00e8 costruito con legno e metallo e finemente lavorato e ben rifinito; evidentemente molto resistente, dal momento che la maggior parte di quelli ancora esistenti hanno mantenuto nel tempo la stessa efficienza e precisione nonostante l'evidente lavoro meccanico al quale il gran numero di aste e leverismi \u00e8 soggetta nell'uso.\nLa rotazione continua del cilindro, attraverso una vite senza fine e una ruota dentata che fa girare lentamente il cilindro, fa s\u00ec che i chiodi tocchino le leve sollevando un pistoncino che apre la valvola che lascia fuoriuscire l'aria dal mantice nella canna d'organo. Il mantice \u00e8 azionato dallo stesso meccanismo per mezzo di un albero a gomito.\nIl movimento \u00e8 generato da una manovella azionata da un suonatore d'organetto o dalla sua scimmietta, come dimostra l'ampia presenza di questo personaggio nella letteratura e nell'iconografia del XIX secolo e dell'inizio del XX. Con poche eccezioni, i suonatori d'organetto usavano una versione portatile dell'organetto, pi\u00f9 maneggevole. C'erano altre versioni pi\u00f9 grandi, posizionate nelle chiese, nei luoghi di mercato, nelle sale da concerto e altri grandi ambienti come arene sportive e teatri. I grandi organi a rullo erano mossi spesso da molle o contrappesi, come fossero versioni potenziate degli orologi a pendolo. Potevano essere anche azionati dalla forza idraulica, con un sistema di meccanismi per fornire l'aria in pressione e il movimento del rullo. Gli organi a rullo pi\u00f9 recenti sono alimentati o convertiti a elettricit\u00e0.\nI piani a cilindro e gli organi a rullo sono apparentemente simili in molti aspetti, ma il loro meccanismo \u00e8 molto diverso.\nI grandi organi a rullo si possono confondere facilmente con i normali organi meccanici perch\u00e9 quasi tutti sono costruiti come \"organi a rullo e tastiera\": sono provvisti di normali tastiere, consentendo di suonarli senza ricorrere al rullo quando un organista \u00e8 disponibile. I rulli non sono normalmente visibili dall'esterno.\nAll'inizio del XX secolo i grandi organi a rullo furono spesso convertiti per suonare non gi\u00e0 utilizzando l'originario cilindro ma utilizzando un supporto di cartoncino arrotolato (\"piano roll\"), molto frequente negli Stati Uniti d'America e in Canada, oppure in pacchi (\"book music\"), pi\u00f9 frequente nel Vecchio Continente. Ci\u00f2 ha ampliato notevolmente la variet\u00e0 di musiche disponibili per gli organi a rullo.\nNel frattempo, in Argentina, Brasile e Messico l'uso del cilindro ha continuato a prevalere.\nIn musica contemporanea sono molti gli esempi di letteratura per questo insolito strumento. Lo stesso Gy\u00f6rgy Ligeti gli dedic\u00f2 diverse composizioni, tra cui spicca la trascrizione del brano pianistico \"Musica Ricercata\", dedicata al pi\u00f9 importante suonatore di organo meccanico francese: Pierre Charial. \u00c8 autore di moltissimi brani per organo meccanico anche il compositore tedesco Michael Riessler."}
{"id": "54907", "revid": "1226", "url": "https://it.wikipedia.org/wiki?curid=54907", "title": "Homo Floresiensis", "text": ""}
{"id": "54916", "revid": "287204", "url": "https://it.wikipedia.org/wiki?curid=54916", "title": "Moliere", "text": ""}
{"id": "54917", "revid": "1318658", "url": "https://it.wikipedia.org/wiki?curid=54917", "title": "Gaspard Monge", "text": "Biografia.\nFiglio di un venditore ambulante, fu educato in una scuola di Oratoriani della quale divenne successivamente un usciere. \nUna pianta di Beaune, che Monge aveva disegnato ancora ragazzo, venne in possesso di un ufficiale che sugger\u00ec alle autorit\u00e0 militari la sua ammissione alla scuola di formazione a M\u00e9zi\u00e8res.\nLa sua nascita, tuttavia, gli precluse l'ammissione alla scuola militare, ma fu accettata la sua partecipazione ad un edificio annesso alla scuola dove veniva insegnato il disegno geometrico, sebbene lui fosse considerato di origini non sufficientemente elevate per poter risolvere problemi di calcolo.\nEssendo stato incaricato di disegnare in modo tradizionale la pianta di una fortezza, pertanto dopo molte specifiche osservazioni, la present\u00f2 in forma di costruzione geometrica in brevissimo tempo. Inizialmente l'ufficiale in carica rifiut\u00f2 di riceverlo, perch\u00e9 non riteneva possibile che Monge potesse aver impiegato cos\u00ec poco tempo per effettuare un tale disegno, ma la superiorit\u00e0 di metodo era cos\u00ec evidente che venne accettato.\nNel 1768 Monge fu nominato professore a condizione che i risultati della sua geometria descrittiva rimanessero un segreto militare limitato agli ufficiali superiori. Nel 1780 fu nominato a ricoprire una cattedra di matematica nell'Universit\u00e0 di Parigi; tale lavoro, insieme ad alcuni incarichi provinciali, gli diede un reddito medio/alto. Il suo primo elaborato di particolare importanza fu comunicato all'Accademia di Francia nel 1781; in questa opera egli discusse le linee di curvatura disegnate su una superficie.\nMonge abbracci\u00f2 ardentemente le dottrine della rivoluzione. Nel 1792 fu nominato Ministro della Marina e aiut\u00f2 il comitato di sicurezza pubblica nell'utilizzo della scienza per la difesa della repubblica.\nQuando il Terrore sal\u00ec al potere egli fu denunciato e scamp\u00f2 dalla ghigliottina soltanto grazie ad una fuga precipitosa. Al suo ritorno nel 1794 fu nominato professore nella Scuola Normale; collabor\u00f2 con Sylvestre Fran\u00e7ois Lacroix.\nNel 1796 fu inviato in Italia con la Commissione per le Scienze e le Arti, e vi soggiorn\u00f2 per quasi due anni. Nel 1798 raggiunse Napoleone Bonaparte in Egitto; dopo le vittorie navali e militari dell'Inghilterra egli fugg\u00ec in Francia. A Parigi fu professore all'\u00c9cole polytechnique, in cui insegnava geometria descrittiva, materia della quale pubblic\u00f2 un manuale. Questo lavoro contiene le proposte sulla forma e sulla posizione relativa alle figure geometriche dedotte tramite l'uso dei trasversali.\nLa maggior parte dei suoi studi sono contenuti nelle pubblicazioni \"Applicazione dell'algebra alla geometria\" (1805) e \"Applicazione dell'analisi alla geometria\" la cui quarta edizione, pubblicata nel 1819, \u00e8 stata modificata da Monge poco prima la sua morte. Contiene tra gli altri risultati la sua soluzione di un'equazione differenziale alle derivate parziali del secondo ordine. Gaspare Monge fu anche il primo sviluppatore della proiezione ortogonale.\nGaspard Monge muore a Parigi il 28 luglio 1818 e, dopo le esequie avvenute nella chiesa di San Tommaso d'Aquino a Parigi, viene sepolto in un mausoleo di P\u00e8re-Lachaise a Parigi. Le sue ceneri sono state trasferite al Panth\u00e9on il 12 dicembre 1989 in occasione del bicentenario della Rivoluzione, insieme a quelle di Gr\u00e9goire e Condorcet. Gli sono state intitolate 3 navi della Marine nationale, tra cui la BEM Monge (A601).\nGaspard Monge fu membro della Massoneria."}
{"id": "54923", "revid": "1833487", "url": "https://it.wikipedia.org/wiki?curid=54923", "title": "Penisola del Sinai", "text": "La penisola del Sinai (; in ebraico: \u05e1\u05d9\u05e0\u05d9, o pi\u00f9 semplicemente il Sinai) \u00e8 una penisola di forma triangolare del Vicino Oriente, che fa parte dell'Egitto nord-orientale; situata in Asia al confine col continente africano, \u00e8 delimitata a est dal deserto del Negev e dal golfo di Aqaba, a nord dal Mediterraneo, a ovest dal golfo e dal canale di Suez, e a sud dal mar Rosso.\nGeografia.\nLa penisola ha una lunghezza da nord a sud di circa 380\u00a0km ed una larghezza da ovest a est di circa 210\u00a0km, per una superficie complessiva di circa 59.000\u00a0km\u00b2. Le coste hanno una lunghezza totale di circa 600\u00a0km. Il mare nel golfo di Suez ha una profondit\u00e0 di circa 80 metri, mentre nel golfo di Aqaba si raggiunge una profondit\u00e0 di circa 1.830 metri.\nIl confine tra Africa ed Asia \u00e8 stato fissato nel Canale di Suez: pertanto la penisola del Sinai, pur essendo territorio egiziano, si trova in Asia, ed \u00e8 l'unico territorio asiatico dell'Egitto. Dal 1967 al 1979 \u00e8 stata sotto il controllo di Israele. Il Sinai \u00e8 un territorio quasi interamente desertico, ma \u00e8 abitato lungo la costa di Sabah e di Taba (vicino alla citt\u00e0 israeliana di Eilat), dove si trovano un hotel ed un casin\u00f2. Muovendosi verso sud lungo la costa, si trovano Nuweiba, Dahab e Sharm el-Sheikh. Il Sinai \u00e8 anche abitato sulla costa a nord, vicino alla Striscia di Gaza a al-Arish.\nNella parte sud della penisola si trovano i rilievi maggiori, il monte Caterina che con i suoi 2\u00a0629 metri \u00e8 la montagna pi\u00f9 alta dell'Egitto, il monte Serbal ed il monte Sinai. Su una montagna chiamata \"Sinai\" (in arabo \"Jabal M\u016bs\u0101\") secondo l'Antico Testamento Mos\u00e8 ricevette da Dio le Tavole della legge, ovvero i Dieci comandamenti; \u00e8 per\u00f2 opinione diffusa, oggigiorno, che il monte di cui parla la Bibbia non sia il monte Sinai. La zona orientale della penisola \u00e8 conosciuta come la Great Rift Valley, e si tratta di una fossa geologica che si estende dalla valle del fiume Giordano verso sud, attraverso, il mar Rosso fin dentro l'Africa nel Kenya.\nStoria.\nLa penisola del Sinai \u00e8 stata territorio conteso tra Israele e l'Egitto durante la Guerra dei sei giorni. Conquistata dal governo di Gerusalemme nel 1967, ritorn\u00f2 all'Egitto undici anni dopo, con gli Accordi di Camp David.\nSuddivisione amministrativa del Sinai.\nDall'aprile 2008 l'Egitto \u00e8 diviso in 27 \"muh\u0101faza\", o governatorati. In genere i Governatorati prendono il nome dalla citt\u00e0 principale. Ogni Governatorato \u00e8 retto da un governatore che viene designato dal presidente della repubblica.\nSuddivisione amministrativa.\nDall'aprile 2008 l'Egitto \u00e8 diviso in 27 \"muh\u0101faza\", o governatorati. In genere i Governatorati prendono il nome dalla citt\u00e0 principale. Ogni Governatorato \u00e8 retto da un governatore che viene designato dal presidente della repubblica."}
{"id": "54934", "revid": "10978", "url": "https://it.wikipedia.org/wiki?curid=54934", "title": "Uomo di Neanderthal", "text": ""}
{"id": "54936", "revid": "1022840", "url": "https://it.wikipedia.org/wiki?curid=54936", "title": "Augusta (Germania)", "text": "Augusta (in tedesco: \"Augsburg\", in svevo: \"Augschburg\", in latino: \"Augusta Vindelicorum\" e anche \"Augusta Vindelicum\") \u00e8 una citt\u00e0 extracircondariale della Germania, situata nella parte sud-occidentale della Baviera. \u00c8 capoluogo del distretto governativo della Svevia ed \u00e8 la sede amministrativa del circondario di Augusta.\nFondata nel 15 a.C. durante il regno dell'imperatore Augusto, contende con altre citt\u00e0 tedesche il titolo di pi\u00f9 antica citt\u00e0 della Germania.\nLa zona vecchia del centro storico \u00e8 considerata la terza pi\u00f9 grande della Germania, dopo Amburgo e Colonia.\n Con abitanti, , \u00e8 la terza citt\u00e0 pi\u00f9 popolosa della Baviera dopo Monaco e Norimberga. La citt\u00e0 \u00e8 sede vescovile della diocesi cattolica di Augusta e di un'universit\u00e0 fondata nel 1970.\nDal luglio 2019 il sistema di gestione dell'acqua di Augusta \u00e8 patrimonio dell'Unesco.\nGeografia fisica.\nAugusta \u00e8 situata sulle rive del fiume Lech che nasce circa a sudovest in Tirolo e sfocia nel Danubio a nord della citt\u00e0. La parte pi\u00f9 antica della citt\u00e0 e i quartieri meridionali si trovano sulle ultime propaggini di un altopiano localizzato fra le ripide colline di Friedberg a est e le zone collinari situate a ovest della citt\u00e0.\nA sud si estende il Lechfeld, una pianura alluvionale tra i due fiumi Lech e Wertach nella quale si trovano aree rilevanti da un punto di vista ambientale, l'Augsburger Stadtwald e le Lechtalheiden, che fanno parte dei pi\u00f9 ricchi ecosistemi dell'Europa centrale.\nConfina con la citt\u00e0 il parco naturale di \"Augsburg \u2013 Westliche W\u00e4lder\", una grande area boschiva. L'amministrazione cittadina \u00e8 il principale proprietario comunale di boschi della Baviera e il terzo della Germania.\nStoria.\nCome anno di fondazione della citt\u00e0 viene indicato il 15 a.C. In quell'anno, nei pressi della citt\u00e0, nel corso della conquista della Rezia fu fondato un insediamento militare romano. Augusta risulta essere, dopo Treviri, la seconda citt\u00e0 pi\u00f9 antica in Germania.\nNel corso del I secolo intorno all'insediamento militare si costitu\u00ec il villaggio di Augusta Vindelicorum che nel 122 ottiene il titolo di citt\u00e0. Augusta \u00e8 stata capitale della provincia romana della Rezia, il punto \u00e8 per\u00f2 controverso in quanto documenti dell'epoca indicano come capoluogo della Rezia anche la citt\u00e0 di \"Cambodunum\" (Kempten sempre in Baviera). Per certo, dopo la suddivisione della Rezia, Augusta diviene capoluogo della parte denominata Rezia Seconda. Nel V secolo Augusta Vindelicorum viene distrutta.\nFin dall'antichit\u00e0 Augusta \u00e8 sede vescovile. Nel XII secolo, nei pressi della sede vescovile si insedia una comunit\u00e0 di commercianti. Nel 1156 Federico Barbarossa le accorda i diritti di citt\u00e0. Nel 1251 le vengono concessi i diritti di gonfalone e di tassazione e nel 1276 diviene citt\u00e0 libera dell'Impero e quindi governata da famiglie notabili locali. Dopo un'insurrezione degli artigiani vengono introdotte le corporazioni che partecipano al governo cittadino fino al 1547. Fino alla fine del Rinascimento Augusta fu un centro importante per l'economia e il commercio. I nomi rilevanti di questo periodo sono le famiglie di commercianti Fugger e Welser.\nAugusta \u00e8 stata la sede di importanti avvenimenti politici fra i quali la Dieta di Augusta del 1530 e la Pace di Augusta del 1555 con la quale venne definito lo status religioso della Germania dopo la Riforma protestante. Durante la seconda guerra mondiale Augusta sub\u00ec danni molto rilevanti. Con oltre bombe incendiarie venne quasi completamente distrutto il centro storico.\nEconomia.\nCentro commerciale, industriale e culturale, \u00e8 sede di grandi aziende fra le quali Siemens, EADS, MAN, KUKA, OSRAM, Fujitsu Siemens Computers e NCR.\nDal 1956 il marchio della semplice bevanda \"Spezi\" \u00e8 di propriet\u00e0 di Brauhaus Riegele.\nSport.\nLa squadra calcistica della citt\u00e0 \u00e8 l'Augsburg, militante ininterrottamente nella Bundesliga a partire dalla stagione 2011-12, anno in cui esord\u00ec nella categoria. La compagine gioca le partite casalinghe nello stadio WWK \"Arena\"."}
{"id": "54943", "revid": "777251", "url": "https://it.wikipedia.org/wiki?curid=54943", "title": "Telescopi Keck", "text": "L'Osservatorio \"Keck\" \u00e8 un osservatorio astronomico costituito da due telescopi riflettori gemelli, situato a , sulla sommit\u00e0 del vulcano Mauna Kea, nelle isole Hawaii. \nInsieme a numerosi altri osservatori internazionali, costituisce l\"'Osservatorio di Mauna Kea\".\nGrazie alle migliaia di chilometri di oceano e all'altezza di oltre 4 chilometri, che riduce l'atmosfera e le distorsioni da essa indotte, questo sito \u00e8 un luogo ideale per le osservazioni astronomiche. Inoltre l'inquinamento luminoso \u00e8 molto basso, poich\u00e9 le zone circostanti sono relativamente poco abitate.\nI due telescopi sono di tipo Ritchey-Chr\u00e9tien, con montatura altazimutale e sistemi di ottica attiva e adattiva. Lo specchio primario di ciascuno dei due telescopi ha un diametro di circa 10 metri, il che fa di essi i secondi telescopi ottici pi\u00f9 grandi al mondo, dopo il Gran Telescopio Canarias. I due strumenti operano in modalit\u00e0 singola o anche insieme, formando un interferometro lungo 85 metri. I telescopi-interferometro Keck sono tra i maggiori strumenti nell'ottico/infrarosso-vicino nel mondo.\nDescrizione.\nNel 1985 Howard B. Keck, della \"W. M. Keck Foundation\", don\u00f2 circa 70 milioni di dollari per finanziare la progettazione e la costruzione del primo dei due telescopi, il Keck\u00a0I. La chiave che ha permesso la sua costruzione \u00e8 stata la possibilit\u00e0 di mettere insieme specchi pi\u00f9 piccoli per formarne uno di notevoli dimensioni. Infatti gli specchi primari non sono monolitici, ma sono formati ognuno da 36 segmenti esagonali, che come se fossero piastrelle formano un'unica superficie riflettente di 10 metri di diametro; ci\u00f2 ha reso molto pi\u00f9 facile la loro costruzione, che sarebbe stata pressoch\u00e9 impossibile nel caso di uno specchio monolitico. \nOgni segmento \u00e8 realizzato in vetroceramica Zerodur ed \u00e8 mantenuto stabile da un sistema di ottica attiva che unisce un supporto costituito da una struttura estremamente solida e flessibile e un insieme di attuatori che si adattano in modo che i vari segmenti mantengano la corretta configurazione. Durante le osservazioni un computer controlla il sistema di sensori ed attuatori modificando la posizione di ogni segmento in funzione della posizione dei segmenti vicini con una precisione di 4\u00a0nm. Il calcolo e la modifica della posizione dei vari segmenti viene fatta due volte al secondo e serve a bilanciare le distorsioni dovute alla gravit\u00e0.\nKeck\u00a0I e Keck\u00a0II sono telescopi di tipo Ritchey-Chr\u00e9tien e le loro montature altazimutali sostengono un peso di circa 300 tonnellate, di cui 270 di acciaio. Il primo telescopio, Keck\u00a0I, \u00e8 stato inaugurato nel maggio del 1993, mentre il gemello Keck\u00a0II nel 1996.\nEntrambi i telescopi sono equipaggiati con un sistema di ottica adattiva che compensa le distorsioni dovute alla turbolenza atmosferica, sistema che per la prima volta in questo caso \u00e8 stato installato su un telescopio di grandi dimensioni. Esso \u00e8 stato costantemente aggiornato e rinnovato nel corso degli anni fino ad includere uno strumento per la creazione di una \"stella artificiale\" con l'ausilio di un laser. Attualmente soltanto il telescopio Keck\u00a0II monta il laser; sul telescopio Keck\u00a0I \u00e8 in fase di installazione e la prima luce \u00e8 prevista per la fine del 2009. La NSF nel 2017 ha stanziato fondi ulteriori per fornire il Keck II di un controller in tempo reale migliore per il suo sistema di OA, oltre ad una fotocamera migliore per accelerare la sua capacit\u00e0 di compensare i cambiamenti atmosferici e fornire le immagini pi\u00f9 chiare possibili.\nI due telescopi sono equipaggiati con una serie di strumenti: fotocamere digitali, spettrografi che osservano il cielo nello spettro visibile e nel vicino infrarosso.\nIl W. M. Keck Observatory \u00e8 gestito dalla \"California Association for Research in Astronomy\" (CARA) un'organizzazione no-profit nel cui consiglio di amministrazione sono presenti rappresentanti del \"California Institute of Technology\" (Caltech) e dell'Universit\u00e0 della California. La costruzione dei due telescopi \u00e8 stata possibile grazie a fondi privati procurati dalla \"W. M. Keck Foundation\" per un ammontare pari a 140 milioni di dollari. La NASA si \u00e8 aggiunta come partner nell'ottobre del 1996, quando il Keck\u00a0II cominci\u00f2 le osservazioni.\nIl tempo di osservazione dei due telescopi \u00e8 gestito da varie istituzioni: il Caltech, l'Universit\u00e0 delle Hawaii e l'Universit\u00e0 della California accettano ed esaminano le richieste fatte dai propri ricercatori; la NASA accetta le richieste provenienti dai ricercatori degli Stati Uniti, mentre il \"National Optical Astronomy Observatory\" (NOAO) accetta le richieste dei ricercatori di tutto il mondo.\nL'interferometro Keck.\nI due telescopi Keck I e Keck II possono lavorare insieme in configurazione interferometrica, formando il cosiddetto Interferometro Keck. Il progetto fa parte del programma della NASA \"Origins Program\" che si inserisce in fondamentali filoni di ricerca, quali la formazione delle galassie, delle stelle e dei sistemi planetari, la ricerca di questi ultimi attorno a stelle al di fuori del Sistema solare e la nascita della vita sulla Terra. La combinazione della luce proveniente dai due telescopi viene utilizzata per analizzare le emissioni luminose degli oggetti circostanti alle stelle alla ricerca di pianeti giganti gassosi o per analizzare il disco di accrescimento di stelle giovani. Il sistema \u00e8 stato sviluppato grazie anche al contributo di 200 milioni di dollari messi a disposizione dalla \"W. M. Keck Foundation\" e dalla NASA che si un\u00ec al progetto nel 1996.\nIl potere risolutivo lungo la direzione che separa i due telescopi \u00e8 equivalente a quella di uno specchio di uguale diametro, che nel caso dell'interferometro Keck \u00e8 pari a 85\u00a0metri. Lungo questo asse l'interferometro ha una risoluzione angolare di 5 milliarcosecondi (\"mas\") alla lunghezza d'onda di 2,2\u00a0\u00b5m e 24\u00a0\"mas\" a 10\u00a0\u00b5m. Nella configurazione con maggior sensibilit\u00e0, l'interferometro raggiunge le magnitudini 21 e 10 rispettivamente nelle bande infrarosse K e N, con un tempo di esposizione di secondi e un rapporto segnale/rumore pari a 10.\nL'interferometro, al fine di effettuare vari tipi di osservazioni anche in diverse lunghezze d'onda, ha diversi strumenti. Tuttavia la mancanza di telescopi aggiuntivi rende questo sistema inadatto alla generazione di immagini interferometriche; lo strumento \u00e8 stato sviluppato per massimizzare la tecnica dell'annullamento interferometrico e per compiere misure ad alta precisione di diametri angolari. L'interferometro Keck \u00e8 stato attivato per la prima volta nel settembre del 2005, con una dimostrazione della tecnica dell'annullamento interferometrico.\nIl telescopio Keck\u00a0I viene utilizzato anche in modo indipendente con la tecnica dell'interferometria con maschera d'apertura."}
{"id": "54944", "revid": "2207", "url": "https://it.wikipedia.org/wiki?curid=54944", "title": "Telescopio Keck", "text": ""}
{"id": "54946", "revid": "10978", "url": "https://it.wikipedia.org/wiki?curid=54946", "title": "Uomo di Neandertal", "text": ""}
{"id": "54949", "revid": "125329181", "url": "https://it.wikipedia.org/wiki?curid=54949", "title": "Major League Baseball", "text": "La Major League Baseball, comunemente nota come MLB, \u00e8 una lega professionistica di baseball nordamericana e grazie al livello tecnico dei suoi giocatori viene considerato il campionato numero uno al mondo.\n\u00c8 la pi\u00f9 vecchia tra le maggiori leghe sportive professionistiche degli Stati Uniti e Canada ed \u00e8 stata fondata nel 1903 grazie all'unione delle due leghe gi\u00e0 esistenti, la National League (fondata nel 1876) e l'American League (fondata nel 1901). \u00c8 governata dalla \"Major League Constitution\", un patto stipulato per imporre regole morali alle squadre e ai giocatori che con gli anni ha subito numerose modifiche, le pi\u00f9 recenti delle quali sono datate 2012. Esiste un'unica commissione fondata nel 1920 che si occupa di garantire il corretto svolgimento del campionato e di salvaguardare l'immagine della lega; l'attuale \"commissioner\" \u00e8 Rob Manfred. La MLB gestisce anche il campionato delle Minor League e ogni quattro anni organizza il campionato del mondo di baseball (World Baseball Classic).\nLe squadre partecipanti sono trenta e ognuna gioca 162 incontri durante la stagione regolare che inizia generalmente la prima domenica di aprile e finisce nel primo weekend di ottobre. I playoff cominciano qualche giorno dopo e si concludono dopo circa un mese con le finali chiamate World Series, che assegnano il titolo.\nPrima dell'inizio di ogni campionato, solitamente tra febbraio e marzo, i giocatori e le squadre si preparano al meglio effettuando un allenamento primaverile chiamato \"spring training\" nel quale vengono giocate una serie di partite in localit\u00e0 dal clima mite.\nCalendario.\nLe squadre appartenenti al campionato della Major League sono 30 (29 statunitensi e 1 canadese, i Toronto Blue Jays) e sono suddivise in due leghe principali, 15 giocano nella pi\u00f9 antica chiamata National League (NL) e 15 nell'American League (AL). Ognuna ha una sua divisione interna chiamata \"division\" e le squadre sono raggruppate in gruppi da cinque secondo uno schema geografico in East, Central e West (5 NL East, 5 NL Central, 5 NL West, 5 AL East, 5 AL Central, 5 AL West). Nel 2013 la squadra degli Houston Astros \u00e8 passata dalla NL Central alla AL West e quindi oggi entrambe le leghe hanno 15 squadre con 3 divisioni da 5 team ciascuna.\nLe due leghe hanno regole leggermente diverse e quando due formazioni di leghe opposte si incontrano si usano le regole della squadra di casa.\nLa stagione regolare di ogni squadra \u00e8 formata da 162 partite, una durata stabilita nel 1961 (dal 1898 al 1960 le gare erano 154). Il calendario delle partite prevede che ogni squadra disputi pi\u00f9 partite contro squadre vicine geograficamente alla propria citt\u00e0, ossia della stessa division. Nel 1997 la Major League Baseball introdusse per la prima volta gli \"interleague play\" ovvero gli scontri fra squadre di leghe diverse, questo cambiamento venne criticato dai puristi del gioco ma esalt\u00f2 i fan.\nNomi delle squadre e colori.\nNello sport professionistico statunitense esiste una struttura standardizzata e orientata al mercato, evolutasi nel tempo, per nomi e colori delle squadre, incidendo sull'identit\u00e0 delle squadre stesse. Sono coinvolti tre fattori: un designatore geografico, cio\u00e8 il nome delle citt\u00e0 o della regione, un soprannome, e colori rintracciabili nello stemma. Questo approccio \u00e8 tipico dello sport americano, mentre altrove gli schemi possono essere molto differenti.\nLa componente geografica \u00e8 necessaria a differenziare formazioni diverse: ad esempio i New York Rangers, dell'hockey, dai Texas Rangers del baseball; gli Arizona Cardinals del football dai Saint Louis Cardinals del baseball, eccetera.\nOriginariamente i club atletici dei gentleman erano attori chiave nello sviluppo del baseball organizzato, cos\u00ec i primi team pi\u00f9 importanti furono semplicemente chiamati col nome del club stesso: Athletic Club, Mutual Club, Olympic Club, Forest City Club, Kekionga Club, Atlantic Club, Western Club. Dal 1871 con la nascita della National Association le squadre iniziarono a competere non solo con rivali locali ma con altre formazioni del nord-est. Ai nomi dei club furono quindi aggiunti i toponimi: Athletic of Philadelphia, Mutual of New York, Olympic of Washington, Forest City of Cleveland, Kekionga of Fort Wayne, Atlantic of Brooklyn, Western of Keokuk.\nDal 1876, quando si avvi\u00f2 l'attivit\u00e0 agonistica della NL, le squadre di baseball non furono pi\u00f9 associate direttamente ai club atletici e la maggior parte delle squadre originali venivano chiamate in base ai colori della loro divisa. Ne sono esempi: Boston Red Stockings, Chicago White Stockings, Cincinnati Red Stockings, Hartford Dark Blues, Louisville Grays, St. Louis Brown Stockings. Le formazioni di New York e Filadelfia invece conservarono ancora il tradizionale Mutual e Athletic.\nIn questo periodo furono inventati ad hoc soprannomi, usati secondo il piacimento di giornalisti sportivi e spettatori. I soprannomi furono associati a particolari citt\u00e0 e i tifosi si rivolgevano a loro in quel modo, seppur non legato a prodotti o elementi tipici locali n\u00e9 alle precedenti squadre di quella localit\u00e0.\nAll'inizio del XX secolo i soprannomi cominciarono a divenire pi\u00f9 importanti, a livello societario ma anche di marketing. A volte accadde che una squadra cambiasse il proprio nome o ne adottasse uno ufficiale che si sovrapponesse a quello passato. Un esempio sono i Boston Braves, che prima di assumere questa denominazione avevano molti soprannomi. Spesso i nomi vennero cambiati per lo scarso successo fra stampa e pubblico. Gli originali Washington Senators si chiamavano \"Washington Nationals\" e questo fu il nome ufficiale per decenni; poi per\u00f2 Senators, nickname gi\u00e0 usato da tempo, prese il sopravvento a fine anni 1950.\nAl contrario i Brooklyn Dodgers iniziarono adottando il vecchio nome \"Atlantic\", per passare ad essere i \"Bridegrooms\" prima e i \"Trolley Dodgers\" poi; la trasformazione continu\u00f2 in \"Superbas\", \"Robins\" (per il nome del manager Wilbert Robinson). In questa girandola di nomi il soprannome \"Dodgers\" per\u00f2 persistette fino agli anni 1930 quando finalmente fu adottato, venendo scritto sulle maglie della squadra. Nel 1958 la squadra si trasfer\u00ec in California diventando Los Angeles Dodgers.\nUn esempio di cambio di nome per ragioni commerciali \u00e8 quello degli \"Houston Colt .45\", che nel 1965 divennero Houston Astros, quando la citt\u00e0 divenne il simbolo della corsa allo spazio, essendo sede del centro di controllo delle missioni NASA.\nI colori sociali sono talvolta legati al nome della societ\u00e0 e in certe occasioni sono cambiati per motivi di marketing. Un esempio accadde nel 1963 quando il presidente Charles O. Finley cambi\u00f2 i colori dei Kansas City Athletics dal tradizionale bianco-grigio con strisce blu e rosse ad un giallo-bianco-oro, in concomitanza con l'avvento della televisione a colori.\nUniformi.\nAttualmente le regole ufficiali della MLB prevedono che tutti i giocatori della stessa squadra indossino uniformi di ugual colore e stile consistenti in un cappellino con visiera, una camicia piuttosto larga per agevolare i movimenti, pantaloni lunghi e scarpe con tacchetti. Durante i primi anni della lega questo non accadeva infatti le squadre erano distinte solamente in base al colore di una parte dell'abbigliamento, per esempio i Cincinnati Red Stockings divennero famosi grazie al fatto che tutti i giocatori indossassero calzettoni rossi e nel 1876 i giocatori dei Chicago White Stockings indossavano cappelli con colori differenti. A partire dal 1882 la National League assegn\u00f2 un colore distintivo per ogni team ad esempio il rosso per Boston, il bianco per Chicago, il grigio per Buffalo e cos\u00ec via.\nTradizionalmente le squadre che giocavano in casa indossavano uniformi prevalentemente bianche e quando giocavano in trasferta predominava il grigio, seppur con cuciture e strisce che riprendevano i colori societari. Queste convenzioni sono nate oltre che per distinguere le squadre sul campo di gioco, anche per il fatto che non era semplice lavare continuamente le divise soprattutto quando un team giocava parecchie partite di seguito in trasferta; il grigio permetteva di nascondere lo sporco che si accumulava durante ogni partita e questa tradizione \u00e8 durata nel tempo nonostante la diffusione dei lavaggi automatici. Dagli anni settanta in poi, con l'avvento delle fibre sintetiche, le squadre inserirono molto di pi\u00f9 i colori nelle uniformi e a partire dagli anni novanta il marketing delle squadre della MLB si fece sempre pi\u00f9 intenso tramite la vendita al pubblico di cappellini e magliette. Questi fatti hanno portato la lega a creare una vasta gamma di uniformi per ogni team che al giorno d'oggi non hanno pi\u00f9 una sola tenuta di casa e una da trasferta, ma possono scegliere tra diverse combinazioni, ad esempio esistono divise da riscaldamento, da precampionato, divise della domenica, da amichevole e infine durante il campionato si giocano partite chiamate \"Turn Back the Clock Day\" o \"Throwback Games\" in cui le squadre indossano le loro divise storiche e pi\u00f9 significative.\nGeorge Carlin, famoso comico e attore statunitense, durante il suo spettacolo chiamato \"Baseball &amp; Football\" osservava che nel baseball, a differenza che nel football, l'allenatore deve indossare la stessa uniforme dei giocatori anche se questo non accadeva durante i primi anni della lega. Era frequente vedere allenatori seduti in panchina vestiti in modo formale ma con il passare degli anni, soprattutto quando ex giocatori andavano a ricoprire il ruolo di allenatore, si \u00e8 vista nascere la moda di continuare a vestire l'uniforme della squadra anche in panchina e questa particolarit\u00e0 \u00e8 esplosa negli anni quaranta. Oggi \u00e8 diventata una regola non scritta e tutti gli allenatori presenti sul campo (capo allenatore, suggeritori sulle basi e coach dei lanciatori) indossano la stessa uniforme dei giocatori.\nDal 2005 \u00e8 presente un unico fornitore ufficiale delle divise per la Major League che \u00e8 l'azienda statunitense Majestic Athletic.\nLe regole ufficiali prevedono che:\nAll-Star Game.\nAgli inizi di luglio la stagione raggiunge la met\u00e0 e viene interrotta per tre giorni, durante i quali si disputa il Major League Baseball All-Star Game. La partita si disputa tra i migliori giocatori della National League e della American League, in uno stadio scelto anno per anno delle leghe. A guidare le due selezioni sono i due coach che si sono affrontati l'anno prima nelle World Series, i quali hanno anche il compito di convocare i lanciatori, scegliendoli fra le varie squadre. Oltre alla \"partita delle stelle\" il programma comprende altre esibizioni, come l\"'Home run derby\", molto apprezzato dai tifosi.\nLa kermesse ha avuto la sua prima edizione nel 1933 e si \u00e8 disputata con continuit\u00e0, con l'unica eccezione del 1945 a causa del conflitto mondiale. Fino all'edizione del 2002 si \u00e8 trattato di una mera esibizione, senza nulla di concreto in palio. Proprio quella sfida tuttavia fin\u00ec in parit\u00e0, dopo 11 inning, per carenza di lanciatori, esito molto criticato dal pubblico. Come risposta nel 2003 e 2004 venne tentata una nuova formula per incentivare i giocatori: la squadra vincitrice della partita avrebbe avuto il beneficio del vantaggio di campo nelle World Series, superando cos\u00ec la precedente alternanza fra AL e NL. Per il successo riscosso tale regola \u00e8 stata poi adottata a tempo indeterminato.\nDal 1970 sono i fan a determinare i partecipanti all'All Star game, indicando con apposite votazioni i preferiti per ognuna delle otto posizioni della formazione iniziale (esclusi i lanciatori); il voto avviene su cartoncini prestampati, con uno spazio riservato per i voti scritti. Il voto dei fan totale \u00e8 stato abolito dal 1957 dopo uno scandalo avvenuto a Cincinnati: un giornale locale con schede preparate appositamente riusc\u00ec a far giocare titolari sette giocatori della citt\u00e0 sugli otto totali. Nel 1970 fu ripristinato il voto e da qualche anno si pu\u00f2 partecipare anche via Internet.\nPer gli altri giocatori delle formazioni sono state usate diverse formule. Per un lungo numero di anni vennero scelti dagli allenatori delle due selezioni. Nel 2004 per\u00f2 la MLB ha istituito un sistema di voto per cui alcuni sono scelti dal voto fra giocatori della lega e altri dall'allenatore dopo essersi consultato con l'ufficio del commissioner. Inoltre ogni squadra deve essere rappresentata da almeno un giocatore, in modo da aumentare l'interesse dell'All-Star Game fra i tifosi.\nPost-season.\nLe regole di accesso alla postseason, cio\u00e8 quella porzione della stagione durante la quale si disputano confronti ad eliminazione diretta per guadagnare il diritto di accedere alle World Series che mettono in palio titolo di campione, sono state modificate pi\u00f9 volte nel corso degli anni. Dal 1995 al 2011 le regole in vigore prevedevano che, alla fine della stagione, si qualificassero per i play-off in ciascuna lega i tre campioni di \"division\" insieme alla squadra (la \"Wild Card\") con il miglior punteggio fra le rimanenti. Dal 2012 per ottenere la Wild Card \u00e8 necessario superare un turno preliminare di playoff ad eliminazione diretta tra le due migliori squadre non vincitrici di division, mentre le altre squadre qualificate riposano. La post-season prosegue articolata in tre round:\nPolitica anti-doping.\nNella storia della Major League Baseball i test antidoping sono stati sempre ben poco considerati. Tuttavia, dopo lo scandalo BALCO sull'uso di steroidi, che ha messo in risalto come molti dei migliori giocatori di baseball usassero droghe per migliorare le proprie prestazioni, la MLB ha deciso di punire pi\u00f9 severamente i colpevoli e attuare controlli pi\u00f9 severi. La politica \u00e8 stata accettata da atleti e manager ed \u00e8 entrata in vigore nel 2005.\nDopo la prima positivit\u00e0 si \u00e8 sospesi 10 partite, alla seconda 30 incontri, alla terza 60, alla quarta un anno, alla quinta la punizione \u00e8 a discrezione del commissioner. I giocatori sono testati almeno una volta all'anno, ma molti sono controllati diverse volte.\nQuesto programma rimpiazza quello precedente, con il quale nessuno era stato sospeso nel 2004. Con questa politica, istituita nel 2002, una prima positivit\u00e0 avrebbe comportato solo un trattamento per l'atleta, senza rendere pubblico il suo nome.\nQuindi nel novembre 2005 proprietari e giocatori approvarono persino regole pi\u00f9 severe per i positivi all'antidoping rispetto a quelle appena accettate. Sotto le nuove norme una prima positivit\u00e0 comporta una sospensione di 50 partite, una seconda 100, una terza squalifica a vita dalla MLB. Questa politica porta finalmente la MLB vicina alle regole internazionali, da cui si era tenuta a lungo a distanza. Proprio questa riluttanza a adeguarsi nella lotta al doping \u00e8 stata una delle cause per cui il baseball \u00e8 stato escluso dal programma olimpico a partire dal 2012.\nIl 30 marzo 2006 Bud Selig ha lanciato un'inchiesta sull'uso di steroidi da parte di giocatori come Barry Bonds, Jason Giambi, Tom Moglia e Gary Sheffield, sulla scia di polemiche lanciate da libri come \"Game of Shadows\".\nIl 13 dicembre 2007 \u00e8 uscito il \"Rapporto Mitchell\", stilato dall'ex senatore statunitense Mitchell. Ben 89 giocatori professionisti della Major League Baseball sono stati citati in questo resoconto. Essi sono stati accusati per uso di steroidi o droghe. Tra i tanti nomi citati spiccano quelli di Barry Bonds, fresco vincitore del titolo di Fuoricampo, Roger Clemens, Andy Petitte, Miguel Tejada, Eric Gagne e Alexander Rodriguez.\nTrasmissione in televisione e altri mezzi.\nNel 2017 la MLB ha stretto un accordo con il social network Facebook per la trasmissione in diretta di una partita ogni venerd\u00ec sulla pagina ufficiale della MLB.\nPolitiche di oscuramento.\nLa Major League Baseball ha numerose regole di oscuramento delle dirette televisive, applicate in base a due criteri:\nOgni punto degli Stati Uniti continentali, eccetto alcune zone isolate, rientra in almeno un'area di oscuramento per una certa squadra. Alcune zone geografiche fanno parte di due o pi\u00f9 aree. L'area di una squadra \u00e8 generalmente costituita dalla citt\u00e0 della squadra e dalle sue immediata vicinanze, ma anche qui ci sono eccezioni.\nMLB in televisione in Italia.\nA partire dal 2008 e fino all'estate 2013 la Major League Baseball \u00e8 stata trasmessa con commento originale in inglese sulla pay TV Sky Italia su ESPN America. Fino al 2012 veniva anche trasmessa con commenti in italiano da parte di Elio e Faso (membri della band Elio e le Storie Tese) insieme a Pietro Colnago su Sky Sport. Inoltre settimanalmente per una parte della stagione e per tutta la stagione Regular Season e Post Season dal 2008 viene trasmesso un match MLB in sintesi di un'ora circa (solitamente il Sunday Night Baseball o il Monday Night Baseball) su un circuito di pi\u00f9 di 20 TV locali italiane con commento in italiano. Dalle World Series 2013 la MLB torna ad essere trasmessa con commento in lingua italiana su Sky Sport, grazie a una partnership con Fox International Channels, per poi essere trasmessa su Fox Sports dalla stagione 2014 fino al 30 giugno 2018, giorno in cui il canale italiano ha cessato di esistere. Dal Luglio 2018 \u00e8 DAZN a trasmettere in esclusiva la Major League Baseball, con l'aggiunta del feed di MLB Network e delle partite trasmesse da questo canale a quelle proposte in diretta dalla piattaforma streaming. Dal 2020 la MLB torna su Sky Sport, con almeno due partite a settimana. I telecronisti sono Pietro Nicolodi, Michele Gallerani, Danilo Freri e Roberto Gotta."}
{"id": "54950", "revid": "834", "url": "https://it.wikipedia.org/wiki?curid=54950", "title": "MLB", "text": ""}
{"id": "54955", "revid": "1903739", "url": "https://it.wikipedia.org/wiki?curid=54955", "title": "Arti marziali giapponesi", "text": "La locuzione arti marziali giapponesi si riferisce all'enorme variet\u00e0 di arti marziali sviluppatesi in Giappone. Nella lingua giapponese vi sono almeno tre termini che vengono usati indifferentemente per definirle nella loro totalit\u00e0: o \"via marziale\", , sommariamente traducibile come \"arte della guerra\", e , ossia \"arte marziale\". Il termine \"\"bud\u014d\" \u00e8 relativamente recente, e viene usato per identificare la pratica delle arti marziali concepite come regola di vita, racchiudendo cos\u00ec le dimensioni fisica, spirituale e morale nell'ottica di un miglioramento, di una realizzazione o di una crescita personale. Gli altri termini, \"bujutsu\" e \"bugei\"\" hanno definizioni pi\u00f9 limitate, almeno da un punto di vista storico: per esempio, \"bujutsu\" si riferisce specificamente all'applicazione pratica delle tecniche e tattiche marziali in un combattimento reale.\nMidori Tanaka \u00e8 stata la prima donna a diventare un detentore del linguaggio alle antiche tradizioni di spada in tutta la storia delle arti marziali giapponesi.\nStoria.\nL'origine delle arti marziali giapponesi pu\u00f2 ritrovarsi nella tradizione guerriera dei samurai e del sistema di caste che limitava l'uso delle armi ai membri delle classi guerriere, vietandone l'uso alla maggioranza della popolazione. Originariamente, si richiedeva e ci si aspettava che i samurai fossero perfettamente in grado di usare diversi tipi di armi e di combattere disarmati, sviluppando cos\u00ec l'assoluta maestria nelle capacit\u00e0 di combattimento che sarebbero servite loro per glorificare se stessi o il loro signore. Nel tempo, questo scopo fu alla base della filosofia che persegue una consapevolezza spirituale attraverso il perfezionamento delle proprie qualit\u00e0 marziali.\nIn molte culture lo sviluppo delle tecniche di combattimento si \u00e8 intrecciata con lo sviluppo degli strumenti atti a eseguire tali tecniche. In un mondo caratterizzato da una rapida evoluzione tecnologica di questi strumenti, si \u00e8 sempre palesata la necessit\u00e0 di reinventare e adattare con continuit\u00e0 tali pratiche. La storia del Giappone, in questo contesto, \u00e8 per certi versi unica per via del suo relativo isolamento. Comparate col resto del mondo, le armi che in Giappone venivano utilizzate evolsero pi\u00f9 lentamente, e si pensa che questa circostanza abbia consentito alla classe guerriera di studiare le loro armi meglio e pi\u00f9 a fondo di altre culture. Ciononostante, l'insegnamento e la pratica di queste arti marziali evolse significativamente, sia durante le grandi battaglie dell'epoca Sengoku, sia durante i lunghi periodi di pace interna che seguirono e infine nell'epoca moderna e contemporanea.\nLe arti marziali originate o sviluppatesi in Giappone sono straordinariamente diverse, con grandi differenze negli apparati di insegnamento, nelle filosofie che ne hanno guidato la diffusione, nei metodi che contraddistinguono le migliaia di scuole e stili. Ci\u00f2 detto, esse si dividono generalmente tra le arti di kory\u016b e di gendai bud\u014d a seconda che se ne abbia traccia rispettivamente prima o dopo del Rinnovamento Meiji. Poich\u00e9 molte arti di gendai bud\u014d e di kory\u016b spesso sono evoluzione le une delle altre, \u00e8 facile vedere parallelismi tra arti marziali da una parte e dall'altra di questa divisione.\nVi \u00e8 qui un elenco delle principali arti marziali giapponesi."}
{"id": "54956", "revid": "1305772", "url": "https://it.wikipedia.org/wiki?curid=54956", "title": "Anticoli", "text": ""}
{"id": "54957", "revid": "5", "url": "https://it.wikipedia.org/wiki?curid=54957", "title": "Ferhat Abba's", "text": ""}
{"id": "54963", "revid": "287204", "url": "https://it.wikipedia.org/wiki?curid=54963", "title": "Abbas", "text": ""}
{"id": "54971", "revid": "84184", "url": "https://it.wikipedia.org/wiki?curid=54971", "title": "Lionel Terray", "text": "Biografia.\nHa compiuto per primo diverse ascese, tra cui la prima ascesa del Makalu con Jean Couzy nel 15 maggio 1955 e la prima ascesa del Fitz Roy nelle Ande, con Guido Magnone nel 1952, durante la quale mor\u00ec l'alpinista francese Jacques Poincenot.\nNato da famiglia benestante\nsi avvia all'attivit\u00e0 di montagna in et\u00e0 molto precoce, a tre anni e mezzo infatti \u00e8 gi\u00e0 sugli sci e a cinque anni si ferisce salendo delle rocce nel parco di propriet\u00e0 della sua famiglia e ad undici anni effettua la prima scalata nei pressi di Grenoble.\nPartecipa alla seconda guerra mondiale nella resistenza francese con la famosa \"Compagnie St\u00e9phane\" sul fronte della Maurienne.\nDopo il conflitto, divenne noto come uno dei migliori scalatori e guide di Chamonix, notato per la sua rapidit\u00e0 di ascesa di alcune delle pi\u00f9 famose cime delle Alpi francesi, italiane e svizzere: Punta Walker delle Grandes Jorasses, la parete sud dell'Aiguille Noire del gruppo del Peuterey, la parete nord-est del Pizzo Badile Val Bregaglia e la parete nord dell'Eiger.\nTerray, spesso con Louis Lachenal come compagno di cordata, batt\u00e9 molti record di velocit\u00e0 di arrampicata.\nAnnapurna.\nTerray fu membro della spedizione himalaiana del 1950 di Maurice Herzog, l'Annapurna in Nepal, la pi\u00f9 alta cima scalata all'epoca, e il primo 8000 raggiunto . Terray non raggiunse la cima dell'Annapurna, ma con lo Sherpa Adjiba aiut\u00f2 il rientro degli scalatori Maurice Herzog e Louis Lachenal, colpiti da congelamenti.\nAbbigliamento.\nNegli anni '50 ha collaborato con aziende di abbigliamento tecnico di montagna che nascevano in quegli anni, dando contributi importanti allo sviluppo di indumenti adatti alle alte quote.\nIncidente nel Vercors.\nTerray mor\u00ec in un incidente alpinistico nel Vercors sulla via chiamata \"fissure en Arc de Cercle\" nel settembre 1965. La sua tomba si trova nel cimitero di Chamonix dove \u00e8 seppellito insieme alla moglie Marianne (1912-2007).\nPrincipali salite extraeuropee.\nTra le salite significative extraeuropee dell'alpinista francese successive alla spedizione dell'Annapurna:"}
{"id": "54973", "revid": "73843", "url": "https://it.wikipedia.org/wiki?curid=54973", "title": "Gaston R\u00e9buffat", "text": "\u00c8 stato uno dei pi\u00f9 forti alpinisti francesi degli anni quaranta e cinquanta, con diverse prime salite e molte ripetizioni delle vie pi\u00f9 difficili dell'epoca. La sua via del 1956 sulla parete sud dell'Aiguille du Midi, allora inviolata, \u00e8 divenuta una via classica.\n\u00c8 stato il primo alpinista a completare la trilogia delle pareti nord delle Alpi e a salire tutte e sei le classiche pareti nord delle Alpi, tra il 1945 (Grandes Jorasses) e il 1952 (Eiger).\nBiografia.\nInizi\u00f2 ad arrampicare a 14 anni nelle falesie vicino a casa, presso le Calanques e alla montagna di Sainte Victoire. D'estate comp\u00ec le prime ascensioni sul massiccio degli \u00c9crins e sul Monte Bianco. \nNel 1937 si \u00e8 iscritto al Club Alpino Francese (sezione alta Provenza). \nNel 1941 entra nella Jeunesse et Montagne, un'associazione nata dalla Arm\u00e9e de l'air, l'aeronautica militare francese, fondata da Valgaudemar. Qui conosce Lionel Terray che divent\u00f2 suo compagno in molte scalate. Nel 1942, si trasfer\u00ec poi a Chamonix dove lavor\u00f2 nella fattoria del suo amico Lionel Terray, e poi divenne guida alpina. Nel 1944 divenne istruttore all'\u00c9cole nationale d'alpinisme, e nel 1945 entr\u00f2 a far parte della Compagnie des guides de Chamonix, sotto la tutela di Alfred Couttet. \nNel 1945, insieme a \u00c9douard Frendo, compie la seconda salita della \"via Cassin\" sulla parete nord delle Grandes Jorasses. Ad essa seguiranno le altre cinque classiche pareti nord delle Alpi, che si concluderanno con l'Eiger nel 1952.\nSciatore modesto, guida all'estate, ma invece di essere un istruttore di sci in inverno, si cimenta nella scrittura.\nFiglio di una modesta sarta, e sposato con la figlia di un architetto, i suoi suoceri gli fecero capire che doveva offrirgli un buon stile di vita, in modo che scelse per primi clienti facoltosi. \nPartecip\u00f2 alla prima ascesa dell'Annapurna nel 1950 con, tra gli altri, Jean Couzy, Lionel Terray, Maurice Herzog, Louis Lachenal, Marcel Ichac, Marcel Schatz, Jacques Oudot e Francis de Noeyell. Questa impresa rimarr\u00e0 una fase difficile della sua vita. Non \u00e8 andato in cima, ma con Terray, ha salvato Lachenal e Herzog, vincendo il Guy Wildenstein Award dell'Accademia dello Sport.\nSulla salita delle sei pareti nord, e su altre arrampicate realizz\u00f2 nel 1955 il film documentario \"\u00c9toiles et Temp\u00eates\" (\"Stelle e Tempeste\"). Il film vinse il Trento Filmfestival del 1955.\nNel 1950 prende parte alla spedizione francese all'Annapurna, la prima spedizione a raggiungere la vetta di un ottomila. Ne fanno parte gli alpinisti Maurice Herzog, Jean Couzy, Marcel Schatz, Louis Lachenal e Lionel Terray. Herzog e Lachenal raggiungono la vetta il 3 giugno.\nNel 1958, \u00e8 stato il regista dedicato alla montagna nel film della Walt Disney Pictures, \"Le Troisi\u00e8me Homme sur la montagne\" (1959), girato a Zermatt, in Svizzera, ai piedi del Cervino.\n\u00c8 stato un apprezzato scrittore di libri di montagna, come le guide sui massicci del Monte Bianco e degli \u00c9crins e i racconti delle sue imprese.\nSono celebri inoltre alcune sue foto che lo ritraggono in piedi in cima ad aguzzi pinnacoli nel massiccio del Monte Bianco, come sulle \"Lame di Planpraz\" (copertina di \"Il massiccio del Monte Bianco - Le 100 pi\u00f9 belle ascensioni\") e sulla Aiguille de Roc.\nMuore di cancro in ospedale a Bobigny il 31 maggio 1985 all'et\u00e0 di 64 anni. La tomba di Gaston R\u00e9buffat si trova nel cimitero di Chamonix-Mont Blanc.\nUn anno prima della sua morte fu nominato ufficiale della Legion d'Onore."}
{"id": "54977", "revid": "125932936", "url": "https://it.wikipedia.org/wiki?curid=54977", "title": "Stati membri dell'Unione europea", "text": "Gli Stati membri dell'Unione europea sono 27.\nLista.\nNella tabella di seguito \u00e8 riportato un prospetto in ordine cronologico, con la data di entrata indicata a fianco del nome.\nDati principali.\nI dati della tabella si riferiscono alle stime del Fondo Monetario Internazionale per l'anno 2012.\nRiepilogo.\nNelle tabella qui sotto sono riportati gli Stati fondatori dell'Unione europea secondo l'ordine alfabetico.\nSuccessivi allargamenti.\nLa Danimarca e l'Irlanda presentarono la domanda di adesione rispettivamente il 10 maggio 1967 e l'11 maggio 1967, tenendo i negoziati di adesione in seno a tre Conferenze ministeriali intergovernative riunite in varie sessioni dal 30 giugno 1970 al 30 giugno 1971. Firmarono il trattato di adesione a Bruxelles il 22 gennaio 1972, aderendo cos\u00ec alla CEE dal 1\u00ba gennaio 1973.\nLa Grecia present\u00f2 la domanda di adesione il 21 giugno 1975, tenendo i negoziati di adesione in seno alla Conferenza ministeriale intergovernativa riunita in varie sessioni dal 27 luglio 1976 al 23 maggio 1979. Firm\u00f2 il trattato di adesione ad Atene il 28 maggio 1979, aderendo alla CEE dal 1\u00ba gennaio 1981.\nIl Portogallo e la Spagna presentarono la domanda di adesione rispettivamente il 22 marzo e il 28 giugno 1977, tenendo i negoziati di adesione in seno alle Conferenze ministeriali intergovernative riunite in varie sessioni dal 6 giugno 1978 al 29 marzo 1985 il primo e dal 5 febbraio 1979 al 29 marzo 1985 la seconda. Firmarono il trattato di adesione rispettivamente a Lisbona e a Madrid il 12 giugno 1985, potendo cos\u00ec aderire alla CEE dal 1\u00ba gennaio 1986.\nL'Austria, la Svezia e la Finlandia presentarono la domanda di adesione rispettivamente il 17 luglio 1989, il 1\u00ba luglio 1991 e il 18 marzo 1992, tenendo i negoziati di adesione in seno alle Conferenze ministeriali intergovernative riunite in varie sessioni dal 1\u00ba febbraio 1993 al 30 marzo 1994. Firmarono il trattato di adesione a Corf\u00f9 il 24 giugno 1994, entrando a far parte dell'UE dal 1\u00ba gennaio 1995.\nCipro, l'Ungheria, la Polonia, l'Estonia, la Repubblica Ceca e la Slovenia presentarono la propria domanda di adesione rispettivamente il 3 luglio 1990, il 31 marzo, il 5 aprile 1994, il 24 novembre 1995, il 17 gennaio e il 10 giugno 1996, tenendo i negoziati di adesione in seno alle Conferenze ministeriali intergovernative riunite in varie sessioni dal 31 marzo 1998 al 13 dicembre 2002; allo stesso modo, Malta, la Slovacchia, la Lettonia e la Lituania presentarono la propria domanda di adesione rispettivamente il 16 luglio 1990, il 22 giugno, il 24 novembre e l'8 dicembre 1995, tenendo i negoziati di adesione in seno alle Conferenze ministeriali intergovernative riunite in varie sessioni dal 15 febbraio 2000 al 13 dicembre 2002. Questi dieci stati insieme firmarono il trattato di adesione ad Atene il 16 aprile 2003, potendo cos\u00ec entrare a far parte dell'UE dal 1\u00ba maggio 2004.\nLa Romania e la Bulgaria presentarono la domanda di adesione rispettivamente il 27 giugno e il 14 dicembre 1995, tenendo i negoziati di adesione in seno alle Conferenze intergovernative riunite in varie sessioni dal 15 febbraio 2000 al 14 settembre 2004. Poterono cos\u00ec firmare il trattato di adesione a Lussemburgo il 25 aprile 2005 e aderire all'UE dal 1\u00ba gennaio 2007.\nLa Croazia ha presentato la domanda di adesione il 21 febbraio 2003, tenendo i negoziati di adesione in seno alle Conferenze intergovernative riunite in varie sessioni dal 3 ottobre 2005 al 30 giugno 2011. Ha firmato il trattato d'adesione a Bruxelles il 9 dicembre 2011, aderendo dal 1\u00ba luglio 2013, come ventottesimo Stato dell'Unione europea.\nStati che aspirano all'adesione.\nStati che hanno avviato i negoziati di adesione.\nLa Turchia ha presentato la domanda di adesione il 14 aprile 1987; dopo aver ottenuto lo \"status\" di candidato nel 1999, ha cominciato i negoziati d'adesione in seno alla Conferenza ministriale intergovernativa riunita in varie sessioni dal 3 ottobre 2005.\nIl Montenegro ha presentato la domanda di adesione il 15 dicembre 2008. Dopo avere ottenuto lo \"status\" di candidato il 17 dicembre 2010, ha cominciato i negoziati d'adesione in seno alla Conferenza ministriale intergovernativa riunita in varie sessioni a partire dal 29 giugno 2012.\nLa Serbia ha presentato la domanda di adesione il 22 dicembre 2009 e ha ottenuto lo \"status\" di paese candidato il 2 marzo 2012, tenendo poi i negoziati d'adesione a partire dal 21 gennaio 2014.\nStati che hanno ritirato la candidatura.\nL'Islanda ha presentato la domanda di adesione il 23 luglio 2009. Avendo ottenuto lo \"status\" di candidato, ha aperto i negoziati d'adesione in seno alla Conferenza ministeriale intergovernativa il 27 luglio 2010. Nel 2013 l'Islanda ha interrotto i negoziati e nel 2015 ha ritirato la sua candidatura.\nStati candidati all'Unione europea.\nLa Macedonia del Nord ha presentato la domanda di adesione il 22 marzo 2004 e ha ottenuto lo \"status\" di Paese candidato il 16 dicembre 2005.\nL'Albania ha presentato la propria domanda di adesione il 28 aprile 2009 e ha ottenuto lo \"status\" di paese candidato il 27 giugno 2014.\nStoria.\nI sei Stati pi\u00f9 popolosi dell'Unione: la Germania, la Francia, l'Italia, la Spagna, la Polonia e la Romania, i quali hanno tutti oltre 20 milioni di abitanti.\nLa Danimarca, l'Irlanda, la Norvegia e il Regno Unito presentano la domanda di adesione alle Comunit\u00e0 europee rispettivamente il 31 luglio 1961, il 9 agosto 1961, il 10 agosto 1961 e il 30 aprile 1962, respinte dal Consiglio europeo a causa del veto posto dalla Francia nei confronti del Regno Unito.\nLa Norvegia presenta il 21 luglio 1967 la seconda domanda di adesione alle Comunit\u00e0 europee, svolge i negoziati di adesione in seno a una Conferenza intergovernativa svoltasi in varie sessioni del 30 giugno 1970 al 30 giugno 1971, firma poi il trattato di adesione a Bruxelles il 22 gennaio 1972, rinunciando all'adesione per il parere negativo espresso dai norvegesi nel referendum svoltosi il 25 settembre 1972, poi il 25 novembre 1992 presenta la terza la domanda di adesione alle Comunit\u00e0 europee, svolge i negoziati di adesione in seno a una Conferenza intergovernativa svoltasi in varie sessioni del 5 aprile 1993 al 30 marzo 1994, firma il trattato di adesione a Corf\u00f9 il 24 giugno 1994, rinunciando all'adesione per il nuovo parere negativo espresso dai norvegesi nel referendum svoltosi il 27-28 novembre 1994.\nIl Marocco presenta la domanda di adesione alle Comunit\u00e0 europee il 20 luglio 1987 respinta dal Consiglio europeo che non lo considera uno Stato europeo.\nLa Svizzera presenta la domanda di adesione alla Comunit\u00e0 europea il 25 maggio 1992 congelandola per la contrariet\u00e0 espressa dai cittadini elvetici in seguito a referendum.\nLe isole F\u00e6r \u00d8er pur essendo una nazione costitutiva del Regno di Danimarca non fanno parte dell'Unione europea, mentre l'altra nazione del Reame danese, la Groenlandia \u00e8 stata parte delle Comunit\u00e0 europee fino al 23 febbraio 1982 quando con un referendum opta per il ritiro dalla stessa.\nIl 23 giugno 2016 i cittadini del Regno Unito a seguito di un referendum hanno espresso la loro volont\u00e0 di uscire dall'Unione europea. Il 29 marzo 2017, con la consegna della lettera di notifica al presidente del Consiglio europeo, \u00e8 incominciato formalmente il processo di recesso dall'Unione che, dopo un lungo negoziato, si \u00e8 compiuto ufficialmente il 31 gennaio 2020."}
{"id": "54979", "revid": "640277", "url": "https://it.wikipedia.org/wiki?curid=54979", "title": "SETI", "text": "SETI, acronimo di Search for Extra-Terrestrial Intelligence (Ricerca di Intelligenza Extraterrestre), \u00e8 un programma dedicato alla ricerca della vita intelligente extraterrestre, abbastanza evoluta da poter inviare segnali radio nel cosmo. Il programma si occupa anche di inviare segnali della nostra presenza ad eventuali altre civilt\u00e0 in grado di captarli (SETI attivo).\nIl SETI Institute, proposto nel 1960 da Frank Drake (tuttora uno dei suoi direttori), \u00e8 nato ufficialmente nel 1974. \u00c8 un'organizzazione scientifica privata, senza scopi di lucro. La sede centrale \u00e8 a Mountain View, in California.\nIntroduzione.\nUn viaggio interstellare per visitare un'altra civilt\u00e0 in un mondo distante, almeno per adesso, \u00e8 oltre le possibilit\u00e0 tecnologiche della civilt\u00e0 umana. Siamo per\u00f2 in grado di utilizzare ricevitori molto sensibili per cercare nel cielo eventuali segnali radio di origine artificiale, generati da civilt\u00e0 extraterrestri.\nSETI \u00e8 un progetto molto ambizioso ed estremamente complesso: la nostra galassia, la Via Lattea, \u00e8 grande e ha una massa compresa fra i cento e i duecento miliardi di masse solari. Considerando che la dimensione media delle stelle \u00e8 di , essa potrebbe contenere anche oltre trecento miliardi di stelle: per questo scandagliare l'intero cielo alla ricerca di un segnale distante e debole \u00e8 un compito arduo.\nCi sono alcune strategie, o meglio alcune ipotesi plausibili, che possono aiutare a ridimensionare il problema rendendolo abbastanza piccolo da essere affrontabile. Una semplificazione consiste nel cosiddetto sciovinismo del carbonio: l'assunzione che la maggioranza delle forme di vita della galassia siano basate sulla chimica del carbonio, come avviene per gli organismi viventi terrestri. \u00c8 possibile basare la vita su altri elementi, ma il carbonio \u00e8 noto per la sua peculiare capacit\u00e0 di legarsi a numerosi altri elementi (oltre che a s\u00e9 stesso) per formare una gran variet\u00e0 di molecole.\nAnche la presenza di acqua allo stato liquido \u00e8 un'ipotesi plausibile, perch\u00e9 \u00e8 una molecola molto comune nell'Universo e fornisce un ambiente eccellente per la formazione di molecole complesse basate sul carbonio, dalle quali poi pu\u00f2 avere origine la vita.\nUna terza ipotesi \u00e8 quella di concentrarsi su stelle simili al Sole: le stelle molto grandi hanno vita molto breve e, secondo l'esempio che abbiamo a disposizione (la vita sulla Terra), non ci sarebbe il tempo materiale perch\u00e9 possa svilupparsi una vita intelligente sui loro pianeti. Le stelle molto piccole sono invece longeve, ma producono cos\u00ec poca luce e calore che i loro pianeti dovrebbero essere molto vicini per non congelare. Il risultato probabile \u00e8 che il pianeta, per effetto delle forze di marea in gioco, finirebbe bloccato in rotazione sincrona (come la Luna con la Terra), presentando sempre la stessa faccia alla sua stella o intrappolato in qualche risonanza orbitale. Nel primo caso si avrebbe un emisfero infuocato e l'altro perennemente congelato. Nel secondo la durata del giorno e della notte sarebbero cos\u00ec grandi da creare un effetto simile con escursioni termiche eccezionali.\nCirca il 10% della nostra galassia \u00e8 fatta di stelle simili al Sole e ci sono circa mille di queste stelle entro una distanza di 100 anni luce da noi che costituiscono le candidate principali per la ricerca. Attualmente conosciamo per\u00f2 un solo pianeta su cui la vita si sia sviluppata (il nostro) e non abbiamo ancora modo di sapere se le ipotesi di semplificazione siano corrette oppure no. La ricerca dovr\u00e0 quindi occuparsi anche delle stelle escluse, pure se con priorit\u00e0 minore.\nScandagliare l'intero cielo \u00e8 gi\u00e0 un'operazione difficile in s\u00e9, ma si deve anche considerare la complicazione di dover sintonizzare il ricevitore sulla frequenza giusta, esattamente come si fa cercando una stazione radio. Anche in questo caso per restringere il campo d'indagine si pu\u00f2 ragionevolmente presupporre che il segnale venga trasmesso su una banda stretta, perch\u00e9 sarebbe altrimenti molto oneroso in termini di energia utilizzata per chi lo trasmette. Questo significa per\u00f2 che per ogni punto del cielo occorre provare a captare tutte le possibili frequenze che arrivano ai nostri ricevitori.\nInoltre c'\u00e8 anche il problema che non sappiamo cosa cercare: non abbiamo idea di come un segnale alieno possa essere modulato, n\u00e9 di come i dati verranno codificati nel segnale, n\u00e9 che tipo di dati aspettarci. Segnali a banda stretta molto pi\u00f9 forti del rumore di fondo e di intensit\u00e0 costante sono ovviamente buoni candidati e se essi mostrano uno schema regolare e complesso di impulsi potrebbero essere di provenienza artificiale.\nSono stati condotti degli studi su come potrebbe essere generato un segnale che potrebbe essere decifrato facilmente da un'altra civilt\u00e0, ma non c'\u00e8 modo di conoscere l'effettiva validit\u00e0 di questi studi e decifrare un segnale reale potrebbe essere molto difficile.\nC'\u00e8 anche un altro problema nell'ascolto di segnali radio interstellari. I rumori di fondo del cosmo e degli strumenti di ricezione ci impediscono di rilevare segnali meno intensi di una soglia minima. Affinch\u00e9 noi possiamo riuscire a captare segnali di una civilt\u00e0 aliena distante 100 anni luce che stia trasmettendo \"omnidirezionalmente\", ovvero simultaneamente in tutte le direzioni, quella civilt\u00e0 dovrebbe utilizzare una potenza di trasmissione pari a diverse migliaia di volte quella che siamo in grado oggi di produrre sulla Terra.\nL'ipotesi che la trasmissione di un segnale avvenga lungo una direzione ben definita rende i requisiti di potenza ragionevoli, ma il problema diventa per\u00f2 quello di avere abbastanza fortuna da trovarsi lungo la direzione del segnale. Un raggio siffatto sarebbe comunque molto difficile da captare, non solo perch\u00e9 sarebbe molto stretto, ma anche perch\u00e9 potrebbe venire bloccato da nubi di polvere interstellare o distorto per effetti di diffrazione, come accade in alcuni casi nelle immagini TV, in cui compaiono echi \"fantasma\". Tali echi si producono quando parti del segnale vengono riflesse da ostacoli \u2013 ad esempio le montagne \u2013 mentre il resto giunge invece direttamente all'antenna ricevente: il televisore riceve quindi diversi segnali separati da un ritardo.\nLe comunicazioni interstellari potrebbero venire distorte in modo analogo, producendo effetti di disturbo che vanno ad oscurare il segnale. Se i segnali interstellari venissero trasmessi come stretti raggi focalizzati, non potremmo fare altro che prestare molta attenzione.\nI moderni progetti di SETI sono iniziati con un articolo scritto dai fisici Giuseppe Cocconi e Philip Morrison, pubblicato dalla stampa scientifica nel 1959. Cocconi e Morrison vi sostenevano che le frequenze di trasmissione pi\u00f9 adatte alle comunicazioni interstellari fossero quelle tra 1 e .\nAl di sotto di 1\u00a0GHz, la \"radiazione di sincrotrone\" emessa dagli elettroni in movimento nei campi magnetici delle galassie tende a coprire le altre sorgenti radio. Sopra i 10\u00a0GHz invece esse subirebbero l'interferenza dovuta al rumore prodotto dalle molecole di acqua e dagli atomi di ossigeno della nostra atmosfera. Anche se mondi alieni avessero atmosfere molto diverse, effetti di rumore quantistico rendono comunque difficile costruire apparecchi riceventi capaci di operare a frequenze superiori ai 100\u00a0GHz.\nL'estremit\u00e0 inferiore di questa \"finestra di microonde\" \u00e8 particolarmente adatta per le comunicazioni, dato che a frequenze inferiori \u00e8 generalmente pi\u00f9 semplice produrre e ricevere segnali. Le frequenze pi\u00f9 basse sono inoltre preferibili a causa dell'effetto Doppler dovuto ai moti planetari.\nL'effetto Doppler \u00e8 una modificazione della frequenza di un segnale causato dal moto relativo della sua sorgente, ben noto all'esperienza comune nel caso delle onde sonore. Se la sorgente si avvicina, il segnale risulta spostato a frequenze pi\u00f9 alte, se la sorgente si allontana il segnale risulta spostato a frequenze pi\u00f9 basse. La rotazione di un pianeta e la sua rivoluzione attorno ad una stella causano spostamenti Doppler nella frequenza di ogni segnale generato dal pianeta e nel corso di una giornata la frequenza di un segnale pu\u00f2 venire spostata fin oltre la larghezza di banda prevista per la sua trasmissione. Il problema \u00e8 ancora peggiore per le frequenze pi\u00f9 alte, cos\u00ec da far preferire le frequenze inferiori.\nCocconi e Morrison hanno segnalato come particolarmente interessante la frequenza di 1,420\u00a0GHz. \u00c8 la frequenza emessa dall'idrogeno neutro. Spesso i radioastronomi cercano segnali di questa frequenza per poter mappare le nubi di idrogeno interstellare della nostra galassia; quindi la trasmissione di un segnale di frequenza simile a quella dell'idrogeno aumenta le probabilit\u00e0 che esso possa venire captato per caso.\nGli entusiasti di SETI chiamano a volte questa frequenza \"watering hole\", ovvero il luogo dell'abbeverata, dove gli animali si incontrano per bere.\nEsperimenti SETI via radio.\nNel 1960, l'astronomo della Cornell University Frank Drake esegu\u00ec il primo moderno progetto SETI, noto come \"Progetto Ozma\". Drake utilizz\u00f2 un radiotelescopio di 25 metri di diametro sito a Green Bank, in Virginia Occidentale, per scandagliare le stelle Tau Ceti e Epsilon Eridani a frequenze vicine a 1,420\u00a0GHz. Una banda di 400\u00a0kHz attorno alla frequenza dell'idrogeno fu osservata usando un ricevitore monocanale con banda di 100\u00a0Hz. I segnali raccolti furono quindi memorizzati su nastro per una successiva analisi. Non fu trovato nessun segnale di probabile interesse.\nLa prima conferenza dedicata a SETI avvenne a Green Bank nel 1961. Anche i sovietici trovarono SETI interessante e nel 1964 eseguirono una serie di ricerche usando antenne omnidirezionali nella speranza di raccogliere segnali radio di elevata potenza.\nNel 1966 il famoso astronomo americano Carl Sagan e l'astronomo sovietico Iosif \u0160kolovskij pubblicarono insieme il primo libro dedicato a questo tema: \"Intelligent Life in the Universe\" (\"Vita intelligente nell'universo\").\nNel 1971 la NASA finanzi\u00f2 un progetto SETI che vedeva coinvolti tra gli altri Drake, Bernard Oliver e la societ\u00e0 Hewlett-Packard. Il rapporto che ne risult\u00f2 proponeva la costruzione di un radiotelescopio di 1\u00a0500 dischi noto come \"progetto Ciclope\". Il costo per la realizzazione fu stimato in circa dieci miliardi di dollari: il progetto fu prontamente accantonato.\nNel 1974 fu fatto un tentativo simbolico di inviare un messaggio verso altri mondi. Per celebrare un consistente ampliamento del radiotelescopio da di Arecibo, un messaggio in codice di 1\u00a0679 bit fu trasmesso verso l'ammasso globulare M13, distante da noi circa 25\u00a0000 anni luce.\nLa sequenza di 0 e 1 che costituiva il messaggio era una matrice 23 \u00d7 73 che conteneva alcuni dati sulla nostra posizione nel sistema solare, la figura stilizzata di un essere umano, formule chimiche ed il contorno del radiotelescopio stesso.\nLa matrice 23 \u00d7 73 fu scelta perch\u00e9 sia 23 che 73 sono numeri primi. Si presumeva che questo fatto avrebbe aiutato un ipotetico ascoltatore alieno a riconoscere la struttura a matrice.\nEssendo stato inviato il messaggio alla velocit\u00e0 della luce, nessuna eventuale risposta potr\u00e0 giungerci prima di 50\u00a0000 anni; per questo motivo l'intero esperimento fu liquidato come una sorta di \"spot\" pubblicitario.\nL'esperimento fu anche oggetto di controversie: ci si chiese se fosse giusto che un ristretto gruppo di persone si attribuisse il diritto di comunicare a nome dell'intero pianeta. Inoltre molti obiettarono come l'operazione prestasse il fianco anche ad un'altra critica che, seppure etichettabile come \"paranoica\", non era completamente rigettabile \"tout court\": supponendo che il segnale arrivi ad una ipotetica civilt\u00e0 extraterrestre ostile, e che questa civilt\u00e0 abbia la tecnologia necessaria per superare la distanza siderale che la separa dalla Terra, in questo caso fra 25\u00a0000 anni la Terra si troverebbe nella poco invidiabile condizione di rischiare di affrontare le imprevedibili conseguenze, che potrebbero anche essere estremamente gravi, derivanti da un'azione \"inutile\" compiuta dai terrestri 25\u00a0000 anni prima; quell'\"Eccoci, siamo qui e siamo cos\u00ec\", considerate tutte le informazioni sulla razza umana che contiene, si potrebbe rivelare una pericolosa divulgazione di dati, potenzialmente persino esiziale, se a riceverli fosse una civilt\u00e0 che guarda all'esterno con occhi non propriamente benevoli. Poco dopo l'invio del messaggio tuttavia queste argomentazioni persero popolarit\u00e0, se non altro perch\u00e9, dal punto di vista di chi sosteneva l'inopportunit\u00e0 dell'operazione, il \"danno\" ormai era stato fatto.\nProgetto SERENDIP.\nNel 1979 l'Universit\u00e0 di Berkeley lanci\u00f2 un progetto SETI chiamato \"Search for Extraterrestrial Radio from Nearby Developed Populations\" (SERENDIP). Nel 1980, Sagan, Bruce Murray, e Louis Friedman fondarono la US Planetary Society, in parte come veicolo per gli studi SETI.\nNei primi anni ottanta, Paul Horowitz, fisico dell'Universit\u00e0 di Harvard, comp\u00ec il passo successivo e propose di progettare un analizzatore di spettro concepito specificatamente per la ricerca delle trasmissioni SETI. I tradizionali analizzatori di spettro da tavolo erano di scarsa utilit\u00e0 per questo compito, in quanto campionavano le frequenze usando banchi di filtri analogici ed erano quindi limitati nel numero di canali che potevano acquisire. Comunque, la moderna tecnologia dei circuiti integrati DSP (digital signal processing) poteva essere impiegata per costruire ricevitori ad \"autocorrelazione\", in grado di controllare molti pi\u00f9 canali.\nQuesto lavoro port\u00f2 nel 1981 ad un analizzatore di spettro portatile chiamato \"Suitcase SETI\" che aveva una capacit\u00e0 di 131\u00a0000 canali a banda stretta. Dopo una serie di prove sul campo che dur\u00f2 fino al 1982, il Suitcase SETI entr\u00f2 in funzione nel 1983 con il radiotelescopio Harvard/Smithsonian da 25 metri. Questo progetto, chiamato \"Sentinel\", continu\u00f2 fino al 1985.\nAnche 131\u00a0000 canali non erano comunque sufficienti per scandagliare il cielo in dettaglio ad una velocit\u00e0 sufficiente, cos\u00ec il Suitcase SETI venne seguito nel 1985 dal Progetto \"META\", che sta per \"Megachannel Extra-Terrestrial Array\". L'analizzatore di spettro META aveva una capacit\u00e0 di 8 milioni di canali e una risoluzione per canale di .\nIl progetto venne guidato da Horowitz con l'aiuto della Planetary Society, e venne parzialmente finanziato dal regista Steven Spielberg. Un secondo sforzo simile, META II, venne avviato in Argentina nel 1990 per scandagliare il cielo dell'emisfero australe. META II \u00e8 ancora in funzione, dopo un aggiornamento della strumentazione avvenuto nel 1996.\nSempre nel 1985, la Ohio State University inizi\u00f2 un suo programma SETI, chiamato Progetto \"Big Ear\" (\"grande Orecchio\"), che in seguito ricevette sovvenzioni dalla Planetary Society. Nell'anno successivo, il 1986, l'Universit\u00e0 di Berkeley diede il via al suo secondo progetto SETI, SERENDIP II, a cui hanno fatto seguito altri due progetti SERENDIP fino ai giorni nostri.\nProgetto MOP.\nNel 1992, il governo statunitense finanzi\u00f2 infine un programma SETI operativo, nella forma del \"Microwave Observing Program (MOP)\" della NASA. Il MOP venne pianificato come sforzo a lungo termine, con lo scopo di eseguire una \"ricerca mirata\" di 800 specifiche stelle vicine, affiancato al pi\u00f9 generale \"Sky Survey\" per scandagliare il cielo.\nIl MOP sarebbe stato compiuto da piatti radio del Deep Space Network della NASA, cos\u00ec come da un piatto da 43 metri a Green Bank e dal grande piatto di Arecibo. I segnali sarebbero stati analizzati da analizzatori di spettro con una capacit\u00e0 di 15 milioni di segnali ciascuno. Questi analizzatori potevano essere raggruppati per ottenere una capacit\u00e0 maggiore. Quelli usati per la ricerca mirata avevano un'ampiezza di banda di 1\u00a0Hz per canale, mentre quelli usati per la Sky Survey avevano un'ampiezza di banda di 30\u00a0Hz per canale.\nIl MOP attir\u00f2 l'attenzione del Congresso degli Stati Uniti, dove il progetto sub\u00ec forti critiche fino a venire praticamente ridicolizzato. Ne segu\u00ec la cancellazione a un anno dal suo avvio. I sostenitori del SETI non si arresero, e nel 1995 l'organizzazione non-profit \"SETI Institute\" di Mountain View (California), fece ripartire il progetto con il nome di Progetto \"Phoenix\", supportato da fonti di finanziamento privato.\nIl Progetto Phoenix, sotto la direzione della Dottoressa Jill Tarter, in precedenza alla NASA, \u00e8 una continuazione del programma di ricerca mirata, che studia 1\u00a0000 stelle vicine simili al Sole, ed usa il radiotelescopio Parkes (64 metri) in Australia. I sostenitori del progetto credono che se tra quel migliaio di stelle esiste una civilt\u00e0 aliena che trasmette verso di noi con un potente trasmettitore, allora la ricerca dovrebbe essere in grado di individuarla.\nProgetto BETA.\nLa Planetary Society sta attualmente studiando un seguito del progetto META, chiamato \"BETA\", che sta per \"Billion-Channel Extraterrestrial Array\". Si tratta di un DSP dedicato, con 200 processori e 3 gGB di RAM. BETA \u00e8 circa 1\u00a0000 miliardi di volte pi\u00f9 potente della strumentazione usata nel progetto Ozma.\nBETA al momento scandaglia solo 250 milioni di canali, con un'ampiezza di per canale. La scansione viene effettuata nell'arco che va dagli 1,400 agli 1,720\u00a0GHz in otto salti, con due secondi di osservazione ad ogni salto.\nProgetto ATA.\nIl SETI Institute sta attualmente collaborando con il Laboratorio Radio Astronomico dell'Universit\u00e0 di Berkeley per sviluppare un allineamento di radiotelescopi specializzati per gli studi SETI. Questo nuovo concetto viene detto \"Allen Telescope Array (ATA)\" (in precedenza, One Hectare Telescope [1HT]). Coprir\u00e0 un'area di 100 metri di lato.\nL'allineamento consister\u00e0 di 350 o pi\u00f9 piatti radio Gregorian, ognuno con un diametro di 6,1 metri. Questi piatti saranno essenzialmente quelli disponibili comunemente per le parabole della televisione satellitare. Si prevede che l'ATA verr\u00e0 completato per il 2005, al costo modesto di 25 milioni di dollari. Il SETI Institute fornir\u00e0 i soldi per la costruzione dell'ATA, mentre l'Universit\u00e0 di Berkeley progetter\u00e0 il telescopio e fornir\u00e0 i finanziamenti per l'operativit\u00e0.\nGli astronomi di Berkeley useranno l'ATA per effettuare altre osservazioni radio dello spazio profondo. L'ATA \u00e8 concepito per supportare un grosso numero di osservazioni simultanee, attraverso una tecnica nota come \"multibeaming\", nella quale la tecnologia DSP \u00e8 impiegata per ordinare i segnali provenienti da pi\u00f9 piatti. Il sistema DSP previsto per l'ATA \u00e8 estremamente ambizioso.\nIl 12 ottobre 2007 i responsabili del progetto hanno annunciato l'entrata in funzione del primo segmento del progetto ATA.\nProgetto SETI@home.\nUn altro interessante progetto dell'Universit\u00e0 di Berkeley, chiamato \"SETI@home\" venne iniziato nel maggio 1999. L'esistenza del progetto SETI@home significa che chiunque pu\u00f2 essere coinvolto nella ricerca SETI, semplicemente scaricando da internet un software. Questo software esegue l'analisi del segnale di una \"work unit\" di 350 kilobyte dei dati raccolti dal SERENDIP IV SETI, e restituisce i risultati dell'elaborazione, sempre via internet.\nOltre 5 milioni di computer in centinaia di nazioni si sono registrati per il progetto SETI@home ed hanno complessivamente contribuito con oltre 14 miliardi di ore di tempo di elaborazione. Il progetto viene ampiamente lodato sulla stampa specializzata come un interessante esercizio di elaborazione distribuita (\"Grid computing\") fatto in casa. Il 22 giugno 2004 \u00e8 stato rilasciato SETI@home II, basato sulla Berkeley Open Infrastructure for Network Computing (BOINC).\nEsperimenti SETI ottici.\nMentre la maggior parte degli esperimenti SETI osserva il cielo nello spettro delle onde radio, alcuni ricercatori hanno considerato la possibilit\u00e0 che civilt\u00e0 aliene possano ricorrere a potenti laser che operano alle lunghezze d'onda della luce visibile per comunicare a distanze interstellari.\nL'idea \u00e8 stata esposta per la prima volta sulla rivista britannica \"Nature\" nel 1961 e nel 1983 ripresa in modo dettagliato sulla rivista statunitense \"Proceedings of the National Academy of Sciences\" da Charles Townes, uno degli inventori del laser.\nLa maggior parte dei ricercatori del settore ebbe all'epoca una reazione piuttosto fredda. Nel 1971 il progetto Ciclope escluse questa ipotesi affermando che la costruzione di un laser capace di brillare pi\u00f9 del sole di un remoto sistema stellare sarebbe stata troppo difficile da portare a termine. Oggi, alcuni sostenitori di SETI, tra cui Frank Drake, affermano come il giudizio di allora fosse troppo conservatore.\nLa ricerca di segnali a frequenze ottiche presenta due problemi, uno facile da aggirare, un altro pi\u00f9 critico.\nIl primo problema \u00e8 che la luce laser \u00e8 sostanzialmente \"monocromatica\", ossia i laser emettono luce di una sola specifica frequenza, rendendo difficile immaginare quale si debba cercare mettendosi in ascolto. Tuttavia, secondo l'analisi di Fourier, l'emissione di brevi impulsi di luce si traduce in un ampio spettro di emissione avente frequenze tanto maggiori quanto l'ampiezza degli impulsi si riduce; un sistema di comunicazione interstellare potrebbe quindi utilizzare una banda ampia mediante ricorso ad impulsi laser.\nIl secondo problema \u00e8 che, mentre le onde radio possono essere emesse in tutte le direzioni, i laser sono altamente direzionali. Questo significa che un raggio laser potrebbe venire bloccato da una nube di gas interstellare, inoltre potrebbe essere osservato dagli osservatori terrestri solo se questo puntasse verso di loro. Dato che \u00e8 improbabile che una civilt\u00e0 aliena lontana riesca ad inviare deliberatamente un segnale laser esattamente verso la Terra, per poterlo rilevare bisognerebbe trovarsi ad attraversare il raggio per caso.\nCome visto in precedenza, la ricerca di un segnale ottico presenta difficolt\u00e0 analoghe a quelle connesse alla ricezione di un segnale radio direzionato, ma rese ancora pi\u00f9 estreme dalla enorme direttivit\u00e0 dell'emissione laser.\nNegli anni ottanta due ricercatori sovietici condussero una breve ricerca SETI ottica, che non produsse alcun risultato.\nDurante la maggior parte degli anni novanta la ricerca SETI ottica \u00e8 stata tenuta viva dalle osservazioni di Stuart Kingsley, un ricercatore britannico che vive nell'Ohio.\nIn tempi recenti gli esperimenti ottici SETI sono stati rivalutati anche dai primi ricercatori. Paul Horowitz, di Harvard, ed alcuni ricercatori del \"SETI institute\" hanno condotto una ricerca semplice usando un telescopio ed un sistema di rilevamento di impulsi di fotoni, e stanno valutando passi successivi in questa direzione. Horowitz ha detto \"tutti sono stati attratti dalla radio, ma abbiamo fatti molti esperimenti e cominciamo ad esserne un po' stanchi\".\nI sostenitori della SETI ottica hanno condotto studi teorici sull'efficacia dell'utilizzo di laser ad alta energia come raggio interstellare.\nL'analisi mostra che l'impulso infrarosso di un laser, la cui emissione non \u00e8 legata alla legge dell'inverso del quadrato come la luce emessa dalle stelle, apparirebbe decine di migliaia di volte pi\u00f9 luminoso del nostro sole ad una civilt\u00e0 distante che si trovasse sulla linea del raggio.\nQuesto smentisce le precedenti conclusioni del \"progetto Ciclope\", che sottolineava la difficolt\u00e0 di rilevare un raggio laser inviato da lunghe distanze.\nUn sistema del genere potrebbe essere istruito a puntare automaticamente ad una serie di bersagli inviando ad ogni bersaglio impulsi a frequenze regolari, ad esempio, uno al secondo.\nCi\u00f2 consentirebbe di sondare tutte le stelle simili al Sole comprese entro una distanza di 100 anni luce. Lo studio ha anche descritto un sistema di rilevamento di impulsi laser realizzabile a basso costo con uno specchio di due metri di diametro fatto di materiali compositi, focalizzato su una matrice di sensori di luce.\nNumerosi esperimenti ottici del Seti sono oggi in atto.\nUn gruppo di studiosi delle universit\u00e0 di Harvard e della Smithsonian Institution, che include Paul Horowitz, ha ideato un rilevatore laser e lo ha montato sul telescopio ottico da 155\u00a0cm di Harvard. Ora questo telescopio viene usato per una ricerca pi\u00f9 comune sulle stelle, e la ricerca ottica di SETI sta procedendo, quindi secondo quello sforzo seguendo \"due direzioni\".\nFra l'ottobre 1998 e il novembre 1999, la ricerca ha esaminato circa 2500 stelle. Nulla che sembrasse un segnale laser intenzionale fu rilevato, eppure gli sforzi continuano.\nIl gruppo di studiosi dell'Universit\u00e0 di Harvard e dello Smithsonian Institute sta ora lavorando in collaborazione con Princeton per il montaggio di un simile sistema di analisi sul telescopio da 91\u00a0cm di Princeton. I telescopi di Harvard e Princeton saranno riuniti per \"puntare\" lo stesso obbiettivo contemporaneamente, con lo scopo di rintracciare lo stesso segnale in entrambi i luoghi cos\u00ec da limitare gli errori dati dal disturbo del rilevatore.\nIl gruppo di studiosi delle universit\u00e0 di Harvard e Smithsonian Institute sta anche costruendo un dispositivo di ricerca interamente ottico, secondo le linee descritte sopra, utilizzando un telescopio di 1,8 metri. Il nuovo telescopio di ricerca SETI \u00e8 in via di costruzione all'Oak Ridge Observatory situato ad Harvard (Massachusetts).\nL'universit\u00e0 della California, Berkeley, casa natale dei progetti SERENDIP e di SETI, sta anch'essa conducendo ricerche ottiche SETI.\nUna viene diretta da Geoffrey Marcy, il famosissimo cacciatore di pianeti extrasolari, e implica l'esame di registrazioni degli spettri raccolti durante la caccia a pianeti extrasolari, per cercarvi segnali laser che siano continui piuttosto che pulsanti.\nA Berkeley, l'altro sforzo del progetto ottico Seti \u00e8 pi\u00f9 simile a quello cui mira il gruppo delle universit\u00e0 di Harvard e dello Smithsonian Institute e viene diretto da Dan Wertheimer di Berkeley, il realizzatore dell'analizzatore laser per il gruppo Harvard / Smithsonian Institute. La ricerca di Berkeley usa un telescopio automatico da 76\u00a0cm e un analizzatore laser precedente costruito da Wertheimer.\nMa dove sono? / L'internet interstellare.\nAd eccezione del segnale Wow! del 1977, gli esperimenti SETI condotti fino ad ora non hanno rilevato nulla che possa somigliare ad un segnale di comunicazione interstellare. Per dirla con le parole di Frank Drake, del SETI Institute: \"Ci\u00f2 di cui siamo certi \u00e8 che il cielo non \u00e8 ingombro di potenti trasmettitori a microonde\".\nTra gennaio e febbraio 2011 il SETI segnala per\u00f2 la ricezione di 2 segnali \"non naturali\" e \"di probabile origine extraterrestre\", puntando le antenne su 50 \"candidati pianeti\" scoperti pochi mesi prima dalla Missione Kepler.\nNon essendosi pi\u00f9 ripetuti i segnali, si suppone che fossero dovuti a interferenze terrestri. Tuttavia il SETI continuer\u00e0 ad osservare quella regione di cielo su altre frequenze radio.\nIl grande fisico italiano Enrico Fermi osserv\u00f2 nel 1950 che se ci fosse una civilt\u00e0 interstellare la sua presenza ci sarebbe evidente. Ci\u00f2 \u00e8 noto come il paradosso di Fermi.\nLa fisica esclude la possibilit\u00e0 di viaggi a velocit\u00e0 superiori a quelle della luce (circa 300.000\u00a0km/s), e questo mette una pesante ipoteca sulla possibilit\u00e0, anche futura, di viaggi al di fuori del sistema solare. La durata del viaggio imporrebbe non la partenza di un individuo ma di una comunit\u00e0 in grado di autosostenersi e di riprodursi: sarebbe una missione senza ritorno e senza alcuna possibilit\u00e0 di soccorso da parte della Terra. Se e quando la \"colonia\" dovesse raggiungere la relativamente breve distanza di un anno luce (la stella pi\u00f9 vicina a noi dista 4 anni luce), un'eventuale richiesta di soccorso impiegherebbe un anno per giungere a terra e un altro anno servirebbe per la risposta. Altri 20 anni sarebbero necessari per l'arrivo dei soccorsi, ipotizzando come velocit\u00e0 massima 1/20 della velocit\u00e0 della luce, velocit\u00e0 massima possibile secondo le stime dei fisici. \u00c8 chiaro a tutti che nessuna situazione di emergenza \u00e8 in grado di sostenere tempi di reazione di oltre 20 anni. Questa \u00e8 una delle ragioni per cui probabilmente non verranno mai intraprese missioni di questo tipo, salvo situazioni disperate in cui il rischio del viaggio sia compensato e superato da un maggior rischio nella permanenza.\nAssumendo che le stelle distino in media l'una dall'altra circa dieci anni luce, che un viaggio interstellare possa essere condotto muovendosi ad una velocit\u00e0 pari al 10% di quella della luce, che ci vogliano quattro secoli affinch\u00e9 una colonia interstellare possa crescere fino al punto da lanciare a sua volta due nuove missioni interstellari, risulterebbe che il numero di colonie interstellari fondate da questa civilt\u00e0 avanzata dovrebbe raddoppiare ogni 500 anni. Questo porterebbe alla colonizzazione dell'intera galassia in cinque milioni di anni.\nAnche limitando la velocit\u00e0 dei viaggi interstellari all'1% della velocit\u00e0 della luce ed assumendo che occorra un millennio affinch\u00e9 una colonia possa lanciare due nuove missioni, questo significherebbe una completa colonizzazione della galassia in 20 milioni di anni. Un intervallo di tempo relativamente breve, se misurato sulla scala cosmica.\nData l'assenza di segnali osservabili, nonch\u00e9 la mancanza di ogni prova definitiva di una visita di civilt\u00e0 aliene su questo pianeta, Fermi concludeva che una tale civilt\u00e0 interstellare non esiste.\nIl fatto che le ricerche SETI non abbiano prodotto nulla di molto interessante fino ad ora non \u00e8 di per s\u00e9 causa di disperazione. Come visto in precedenza, cercare un'altra civilt\u00e0 nello spazio \u00e8 un'impresa difficile. Inoltre noi abbiamo finora indagato in una piccola frazione dello spettro dei possibili bersagli, delle possibili frequenze, dei possibili livelli di potenza e cos\u00ec via.\nI risultati fin qui negativi pongono limiti sulla prossimit\u00e0 di certe \"classi\" di civilt\u00e0 aliene, dove con il termine \"classe\" si fa riferimento alla cosiddetta \"scala di Karda\u0161ev\", proposta dal ricercatore SETI sovietico Nikolaj S. Karda\u0161ev nei primi anni sessanta ed in seguito espansa da Carl Sagan.\nIn questa classificazione, una civilt\u00e0 \u00e8 detta di \"tipo I\" se \u00e8 in grado di sfruttare l'energia solare che cade su un pianeta di tipo terrestre per produrre un segnale interstellare; una di \"tipo II\" \u00e8 in grado di utilizzare l'energia di un'intera stella; una di \"tipo III\" \u00e8 in grado di fare uso di una galassia intera. Valori intermedi vengono assegnati tramite una scala logaritmica.\nAssumendo che una civilt\u00e0 aliena stia effettivamente trasmettendo un segnale che noi siamo in grado di ricevere, le ricerche finora eseguite escludono la presenza di una civilt\u00e0 di \"tipo I\" nel raggio di 1\u00a0000\u00a0anni luce, bench\u00e9 possano esistere molte civilt\u00e0 paragonabili alla nostra entro poche centinaia di anni luce che sono rimaste inosservate.\nUn'analisi analoga dimostra che non ci sono nella nostra galassia civilt\u00e0 di \"tipo II\" osservabili.\nNei primi anni di SETI i ricercatori supponevano che tali civilt\u00e0 avanzate fossero comuni nella nostra galassia. \u00c8 scoraggiante constatare che non sembra essere cos\u00ec.\nComunque \u00e8 importante far osservare che i nostri esperimenti SETI sono basati su ipotesi concernenti tecnologie e frequenze di comunicazione che ad altre civilt\u00e0 (se dotate di senso dell'umorismo) potrebbero apparire ridicole. La mancanza di risultati non implica la conclusione che civilt\u00e0 aliene non esistano, implica solo che le pi\u00f9 ottimische ipotesi per contattarle, basate sullo stato attuale delle \"nostre\" conoscenze, si sono dimostrate irrealistiche.\nC'\u00e8 un altro fattore che contribuisce a rendere difficile la ricerca di prove dell'esistenza di un gran numero di societ\u00e0 aliene. \u00c8 il tempo.\nIl nostro sole non \u00e8 una stella di prima generazione. Tutte le stelle di prima generazione sono o molto piccole e fioche, o esplose, o spente. Questa prima generazione di stelle ha prodotto gli elementi pesanti necessari alla creazione dei pianeti e delle forme di vita. Le generazioni successive di stelle, cui il Sole appartiene, sono nate e morte o moriranno a loro volta.\nLa nostra galassia ha pi\u00f9 di 10 miliardi di anni. Durante tutto questo tempo molte forme di vita intelligente e molte civilt\u00e0 tecnologiche possono essere nate e morte. Assumendo che una specie intelligente possa sopravvivere dieci milioni di anni, ci\u00f2 significa che solo lo 0,1% di tutte le societ\u00e0 che si sono avvicendate nella storia della nostra galassia esistono oggi.\nIl divulgatore scientifico Timothy Ferris ha ipotizzato che se le civilt\u00e0 galattiche fossero transitorie, allora dovrebbe esistere una rete di comunicazioni interstellari che consiste principalmente di sistemi automatici che raccolgono le conoscenze di civilt\u00e0 estinte e le ritrasmettono attraverso la galassia. Ferris l'ha definita una \"internet interstellare\" con i vari sistemi automatici a fungere da \"server\".\nFerris aggiunge che se tale rete esiste, le comunicazioni tra i \"server\" devono principalmente avvenire tramite segnali radio o laser a banda stretta ed elevata direzionalit\u00e0.\nIntercettare tali segnali \u00e8, come visto in precedenza, molto difficile, tuttavia la rete potrebbe mantenere alcuni nodi ad ampia trasmissione (\"broadcast\") nella speranza di raccogliere segnali di altre civilt\u00e0.\nL'internet interstellare potrebbe gi\u00e0 esistere l\u00ec fuori, in attesa che noi escogitiamo il modo di collegarci ad essa.\nTuttavia, l'idea che nella nostra galassia esista una sorta di \"internet interstellare\" non deve farci credere in modo assoluto che le comunicazioni tra server e client avvengano utilizzando mezzi gi\u00e0 conosciuti dalla nostra civilt\u00e0. La fisica trasmissiva \"entanglement quantistico\" rilevata nei quark e nelle particelle-Z (Barioni) potrebbe essere un'alternativa valida per la trasmissione quasi-istantanea delle informazioni tra sistemi stellari differenti, superando il limite cosmico rappresentato dalla velocit\u00e0-limite della luce e degli effetti relativistici ad esso correlati. Ad oggi la nostra tecnologia non \u00e8 ancora in grado di capire a fondo i principi di trasmissione legati all'entanglemet. I prossimi anni e le ricerche del CERN a Ginevra e del sincrotrone KKK in Giappone porteranno forse a qualche risultato in pi\u00f9.\nInfluenza culturale.\nIl romanzo di Fred Hoyle e John Elliott A come Andromeda, basato sulla sceneggiatura dell'omonimo sceneggiato televisivo della BBC, ha alla base la ricezione di un messaggio radio inviato da una civilt\u00e0 extraterrestre sita nella Galassia di Andromeda.\nll romanzo di fantascienza \"Contact\" di Carl Sagan del 1985 \u00e8 focalizzato sulle attivit\u00e0 (e sulle speranze) del progetto SETI. In esso si immagina che giunga un messaggio dallo spazio, e che esso trasmetta le istruzioni per costruire un avanzatissimo mezzo di trasporto, tale da rendere possibile un primo contatto. Dal romanzo \u00e8 stato tratto nel 1997 l'omonimo film di successo interpretato da Jodie Foster.\nIl film del 1996 Independence Day si apre con una rilevazione del SETI.\nUno xenobiologo del SETI compare fra i personaggi del racconto di Asimov: \"Milioni di trilioni\"\nNel 2003 la band norvegese The Kovenant ha pubblicato un album dalle sonorit\u00e0 industriali intitolato proprio \"S.E.T.I.\"\nIl progetto SETI viene citato anche nel romanzo Il quinto giorno."}
{"id": "54980", "revid": "1994", "url": "https://it.wikipedia.org/wiki?curid=54980", "title": "IANA", "text": ""}
{"id": "54982", "revid": "9416", "url": "https://it.wikipedia.org/wiki?curid=54982", "title": "Context switch", "text": ""}
{"id": "54984", "revid": "547034", "url": "https://it.wikipedia.org/wiki?curid=54984", "title": "Te (arte marziale)", "text": "Te in giapponese significa letteralmente \"mano\" / \"tecnica\" ma con questo termine, nel dialetto di Okinawa (\"T\u012b\") per lungo tempo si \u00e8 indicato:\n-l'insieme di tecniche di boxe originarie della Cina che furono introdotte nell'isola (XVII secolo) soprattutto nell'ultima fase della dinastia Qing, conosciuta anche col nome di T\u014dde.\n-un'antica arte marziale (XV secolo) a mani nude praticata dalla nobilt\u00e0 guerriera delle isole Ryu Kyu."}
{"id": "54985", "revid": "124981420", "url": "https://it.wikipedia.org/wiki?curid=54985", "title": "Marcella", "text": "Origine e diffusione.\nContinua il latino \"Marcella\", un diminutivo femminile del nome \"Marcus\".\nOnomastico.\nL'onomastico pu\u00f2 essere festeggiato il 31 gennaio in ricordo di santa Marcella, vedova di Roma, oppure il 28 giugno in memoria di santa Marcella, martire con altri compagni ad Alessandria d'Egitto sotto Settimio Severo."}
{"id": "54986", "revid": "767487", "url": "https://it.wikipedia.org/wiki?curid=54986", "title": "Nagai Kaf\u016b", "text": "Figlio primogenito di un burocrate di origine samurai, di condizione benestante, riusc\u00ec, grazie ai buoni uffici paterni, a viaggiare a lungo all'estero: negli Stati Uniti, in Francia e Inghilterra. Con la restaurazione Meiji, l'occidentalizzazione del Giappone procedeva a tappe forzate e quindi, nei suoi viaggi, Kaf\u016b and\u00f2 direttamente alla fonte della cultura che tanto stava influenzando il suo paese. La nazione che attir\u00f2 maggiormente il suo interesse fu la Francia dove soggiorn\u00f2 a lungo con permanenze di molti mesi a Lione e Parigi. \nQuando il padre lo richiam\u00f2 in patria, obbed\u00ec assai a malincuore. \u00c8 in questo periodo che si forma nella sua mente un nucleo di pensiero antiautoritario e soprattutto antimilitarista che verr\u00e0 poi trasfuso in tutta la sua opera. Un altro elemento dominante della sua personalit\u00e0 \u00e8 la sua strutturale avversione per una vita sentimentale regolata. Condusse costantemente una vita da libertino raffinato ed estetizzante, rifacendosi alla pi\u00f9 pura tradizione dei \"bunjin\", cio\u00e8 degli intellettuali legati al \u201cmondo fluttuante\u201d, ai quartieri dei piaceri. \nDopo il suo ritorno dalla Francia pubblic\u00f2 \"Furansu monogatari\" (Storie francesi, 1909) in cui descrive minuziosamente le sensazioni che la Francia della belle \u00e9poque aveva suscitato nel suo animo. Con le opere successive: \"Shinkich\u014dsa nikki\" (Diario di uno che \u00e8 appena tornato, 1909) e \"K\u014dicha no ato\" (Dopo il t\u00e8, 1911), esamina in modo critico l'occidentalizzazione della vita giapponese che investiva in modo globale i gusti artistici, l'abbigliamento, l'architettura, ogni aspetto della vita, sottoponendo a un trauma generalizzato l'intera nazione. Per reazione si rifugi\u00f2 nella riscoperta della cultura del periodo Edo. Sono di questo periodo \"Udekurabe\" (Prova di forza, 1916) e \"Okamezasa\" (Bamb\u00f9 nano, 1918), opere ambientate nel \u201cmondo dei fiori e dei salici\u201d cio\u00e8 nei quartieri delle geisha e delle prostitute.\nKaf\u016b visse un'esistenza individualista in cui non esisteva soluzione di continuit\u00e0 fra i suoi criteri estetici e artistici e la vita reale. Ripetutamente dichiaratosi avverso a rapporti convenzionali, si spos\u00f2 una prima volta nel 1912 e divorzi\u00f2 poco dopo. Si rispos\u00f2 nel 1914 dopo la scomparsa del padre avvenuta nel 1913. Nel 1915 segu\u00ec un nuovo divorzio.\nCon l'approssimarsi della guerra che fu la logica conclusione di un parossismo militarista, nazionalista ed espansionista, Kaf\u016b si richiuse ancora di pi\u00f9 nel suo mondo marginale. Nel 1947 scrive \"Risai nichiroku\" (Resoconto di un disastro) in cui, con notevole coraggio, stigmatizza la terribile avventura bellica, il che costituisce un elemento assolutamente singolare nel mondo letterario dell'epoca.\nKaf\u016b fu autore di saggi, romanzi, diari e opere teatrali. La sua vasta produzione \u00e8 assai poco conosciuta in occidente. Insieme a S\u014dseki e a \u014cgai \u00e8 uno dei pi\u00f9 grandi scrittori del periodo che vide nascere e svilupparsi l'opera di rinnovamento che il Giappone visse in seguito alla restaurazione Meiji.\nOpere.\nIn traduzione italiana"}
{"id": "54988", "revid": "125947754", "url": "https://it.wikipedia.org/wiki?curid=54988", "title": "Ariel Sharon", "text": "Biografia.\nEntrato in giovane et\u00e0 nelle formazioni paramilitari sioniste in Palestina, dopo la fondazione dello stato di Israele entr\u00f2 a far parte dell'esercito israeliano, partecipando con distinzione a tutte le guerre arabo-israeliane. Energico e abile, venne successivamente promosso fino al grado di generale, e svolse un ruolo di grande rilievo, al comando di unit\u00e0 corazzate, soprattutto nel corso della guerra dei Sei Giorni e della Guerra del Kippur.\nDopo la lunga e brillante carriera nell'esercito, \u00e8 stato l'undicesimo primo ministro di Israele: ha ricoperto tale incarico dal marzo 2001 all'aprile 2006, quando \u00e8 stato ufficialmente sostituito a causa del persistente stato di coma, e successivamente stato vegetativo, in cui \u00e8 entrato nel gennaio dello stesso anno a seguito di una grave emorragia cerebrale.\nDurante la sua lunga carriera, Sharon \u00e8 stato una figura controversa secondo molte opinioni, sia all'interno sia all'esterno di Israele. Secondo la Commissione Kahan, istituita dal governo israeliano per investigare sulle responsabilit\u00e0 connesse al massacro di Sabra e Shatila, Sharon porta alcune responsabilit\u00e0 indirette, dovute a un comportamento giudicato negligente anche se non complice per l'entrata delle milizie falangiste libanesi nei campi palestinesi. Sharon si dimise da ministro della difesa, ma rimase nel governo come ministro senza portafoglio.\nDurante la sua carriera di primo ministro, le politiche di Sharon causarono una frattura con il partito Likud, portando Sharon a lasciare il Likud per formare il nuovo partito Kadima. Sharon divenne cos\u00ec il primo primo ministro di Israele a non appartenere n\u00e9 al Partito Laburista Israeliano n\u00e9 al Likud, i due partiti tradizionalmente dominanti la scena politica israeliana. Il nuovo partito creato da Sharon, sotto la guida di Ehud Olmert a seguito della malattia di Sharon durante la campagna elettorale, vinse la maggioranza dei seggi della Knesset nelle elezioni del 2006 e del 2009.\nOrigini.\nSharon nacque il 26 febbraio 1928 nella cooperativa agricola di Kfar Malal, nel Mandato britannico della Palestina (oggi Israele), da una famiglia di ebrei lituani immigrati: Shmuel Sheinerman, di Brest-Litovsk (oggi Br\u0117st, in Bielorussia) e Dvora (gi\u00e0 Vera), di Mogil\u00ebv, sempre in Bielorussia. Al momento del matrimonio, il padre era uno studente di agronomia all'Universit\u00e0 di Tbilisi, in Georgia, mentre la madre era al quarto anno di medicina.\nLa coppia emigr\u00f2 nel Mandato britannico della Palestina per sfuggire le conseguenze della rivoluzione russa. La famiglia Scheinerman arriv\u00f2 durante la Seconda Aliyah e si stabil\u00ec in una comunit\u00e0 socialista secolare dove, nonostante fossero sostenitori del Mapai, vennero conosciuti per le loro posizioni contrarie al prevalente consenso della comunit\u00e0:\nL'ostracismo finale degli Scheinerman... fece seguito al delitto Arlozorov, quando Dvora e Schmuel rifiutarono di approvare le calunnie anti-revisioniste del movimento laburista e parteciparono ai raduni pubblici d'insulto in stile bolscevico allora all'ordine del giorno. La ricompensa venne in fretta. Vennero espulsi dalla clinica locale e dalla sinagoga del villaggio. Il camion della cooperativa non avrebbe fatto consegne alla loro fattoria n\u00e9 raccolto i loro prodotti...\nQuattro anni dopo il loro arrivo a Kfar Mala, gli Scheinerman ebbero una figlia, Yehudit (Dita), e due anni dopo un figlio, Ariel. Gli Scheinerman mutarono il proprio cognome in Sharon, parola ebraica dal significato letterale di \"foresta\", gi\u00e0 denominazione della pianura costiera dove si trova Kfar Mala. Il padre di Sharon parlava yiddish e la madre russo; Ariel impar\u00f2 a parlare russo a partire dalla giovane et\u00e0.\nAll'et\u00e0 di 10 anni Sharon entr\u00f2 nel movimento giovanile sionista Hassadeh (\u201cil Campo\u201d). Nel 1942, a 14 anni, Sharon si un\u00ec al Gadna, un battaglione giovanile paramilitare, e in seguito all'Haganah, la forza paramilitare ebraica sotterranea, precursore delle Forze di difesa israeliane. Sulla sua fede religiosa e il suo rapporto personale con l'ebraismo, dichiar\u00f2, rispondendo ad una domanda di Oriana Fallaci:\nCarriera militare.\nMembro dell'esercito clandestino ebraico Haganah a 15 anni, combatt\u00e9 come capo plotone nella guerra del 1948-49, quando rimase gravemente ferito. Divenne capitano a 21 anni e ufficiale dei servizi segreti a 23. Dopo una breve esperienza all'Universit\u00e0, ritorn\u00f2 nell'esercito. Negli anni cinquanta comand\u00f2 come maggiore l'Unit\u00e0 101, una forza speciale dell'esercito creata apposta per reagire con rappresaglie agli attacchi terroristici sul suolo israeliano. Il 14 ottobre 1953, nell'occasione nota come la strage di Qibya, fece saltare quarantacinque abitazioni uccidendo sessantanove arabi costretti al loro interno. L'ONU in data 24 novembre 1953 adotter\u00e0 espressamente in risposta la Risoluzione 101 dove viene espressa la \"pi\u00f9 forte condanna\" delle violenze commesse.\nL'unit\u00e0 venne poi sciolta e Sharon ha fatto da capro espiatorio e, in effetti, in pochi mesi la 101 \u00e8 ricostruita come Brigata Paracadutisti 202. Generale all'et\u00e0 di 28 anni, combatt\u00e9 alla testa dell'esercito la guerra del 1956 ma, in un'azione durante la battaglia di Mitla, morirono quaranta suoi soldati. Questa volta la responsabilit\u00e0 era sua, e Sharon fu costretto a restare fuori dall'esercito per sei anni. Approfitt\u00f2 comunque di tale situazione per tornare all'Universit\u00e0 e laurearsi in legge.\nDi nuovo nei ranghi militari, nel 1962 venne nominato comandante della Scuola di fanteria e responsabile dell'addestramento. Durante la Guerra dei Sei Giorni (1967) \u00e8 comandante di una divisione corazzata e si distingue nella rapidissima occupazione della penisola del Sinai. Nel 1969 venne nominato comandante del Comando Sud. La sua carriera era destinata ad arrivare ai vertici delle Forze armate, ma nel 1972 il ministro della difesa Moshe Dayan, che lo aveva in antipatia, blocc\u00f2 la sua nomina a capo di stato maggiore. Lasci\u00f2 nuovamente l'esercito, in polemica con la decisione del ministro, e decise di entrare in politica nel Likud, in opposizione al laburista Dayan.\nMa nel 1973 scoppi\u00f2 di nuovo la guerra (guerra dello Yom Kippur) e Sharon venne richiamato in servizio al comando di una divisione corazzata della riserva. Il generale David Elazar, che Dayan gli aveva preferito come capo di stato maggiore, si era fatto cogliere di sorpresa dagli eserciti di Egitto e Siria, e inizialmente la situazione di Israele apparve critica. Sharon dimostr\u00f2 grande energia e spirito offensivo durante i duri combattimenti nel Sinai ma egli entr\u00f2 sistematicamente in contrasto con gli altri generali israeliani, in particolare con i suoi superiori, il generale Shmuel Gonen, il generale Haim Bar-Lev, il generale Elazar, e con il suo parigrado generale Avraham Adan, che lo accusarono ripetutamente di disobbedienza e ne richiesero inutilmente a Dayan la destituzione.\nNonostante le polemiche, Sharon diede un contributo decisivo ai successi finali di Israele sul fronte meridionale. Le sue unit\u00e0 corazzate infatti effettuarono l'audace attraversamento del canale di Suez e costituirono una testa di ponte sulla riva occidentale da cui partirono altre unit\u00e0 israeliane che aggirarono a sud la terza armata egiziana. Sharon raggiunse la periferia di Ismailia, ma la guerra termin\u00f2 prima che gli israeliani potessero completare la loro manovra strategica. Deluso e irritato per l'esito del conflitto, Sharon lasci\u00f2 la divisa definitivamente, protestando contro il governo che aveva preferito il negoziato alla vittoria sul campo.\nCarriera politica.\nSharon nel 1973 \u00e8 gi\u00e0 deputato del Likud, ma dopo un anno d\u00e0 le dimissioni e, fra il 1975 e il 1977 \u00e8 consigliere per la sicurezza del premier, il laburista, ma amico, Yitzhak Rabin. Quando il Likud ha vinto per la prima volta le elezioni, Sharon \u00e8 diventato Ministro dell'Agricoltura, svolgendo un ruolo di primo piano nel programma di costruzione di insediamenti ebraici a Gaza e in Cisgiordania. Nel 1982, come Ministro della difesa, decise l'invasione del Libano.\nDurante l'attacco furono uccisi, dalle milizie cristiane libanesi, centinaia di palestinesi nei campi profughi libanesi. Troppo nota \u00e8 la strage di Sabra e Shatila. Maroun Robert Hatem, guardia del corpo di Elie Hobeika, ha dichiarato nel suo libro \"Da Israele a Damasco\" che Hobeika ordin\u00f2 la strage di civili a dispetto delle istruzioni di Israele. L'inchiesta della Commissione Kahan, istituita dal governo israeliano, ha riconosciuto le forze di difesa israeliane indirettamente responsabili del massacro, ma ha stabilito che nessun israeliano \u00e8 stato direttamente responsabile per gli eventi che si sono verificati nei campi.\nLa Commissione ha inoltre affermato che Israele ha la responsabilit\u00e0 indiretta per la strage in quanto l'esercito israeliano sorvegliava la zona. Nelle loro raccomandazioni e osservazioni conclusive, la Commissione ha stabilito che il massacro di Sabra e Shatila \u00e8 stato effettuato da un'unit\u00e0 di falangisti, che ag\u00ec da sola anche se l'avanzata era nota ad Israele e approvata da Sharon. Begin era responsabile di non esercitare un maggiore coinvolgimento e la consapevolezza in materia di introdurre il falangisti nei campi.\nCostretto alle dimissioni, ottiene un ministero senza portafoglio nel biennio 1983-1984, per poi gestire il dicastero del Commercio e dell'Industria tra 1984 e 1990 e quello dell'Edilizia tra 1990 e 1992. Di nuovo ministro delle Infrastrutture tra 1996 e 1998 e degli Esteri tra 1998 e 1999 con Benjamin Netanyahu premier, dopo la sconfitta di quest'ultimo \u00e8 diventato il nuovo leader del Likud.\nIl 28 settembre 2000 Sharon (capo dell'opposizione nel Parlamento israeliano) compie un clamoroso gesto dimostrativo. Accompagnato da una scorta armata (circa un migliaio di uomini), fa il suo ingresso in modo plateale nella Spianata delle moschee a Gerusalemme. La Spianata, nella quale si erge la Cupola della Roccia (luogo sacro anche per i musulmani, che vi indicano il luogo in cui Maometto comp\u00ec il suo miracoloso \"viaggio notturno\") \u00e8 tradizionalmente controllato dai palestinesi: il suo gesto fu inteso come dimostrazione che anche quella parte della citt\u00e0 sottostava alla sovranit\u00e0 israeliana. L'episodio (in seguito definito \"la passeggiata di Sharon\") scaten\u00f2 una serie di reazioni e controreazioni, dando inizio alla cosiddetta Seconda Intifada.\nSharon primo ministro.\nIl primo appuntamento elettorale sono state le elezioni parlamentari all'inizio del 2001. L'episodio della \"passeggiata\" nella Spianata delle moschee, utilizzata come pretesto dai terroristi arabi per scatenare violenze e causando conseguenze negative sulle gi\u00e0 compromesse relazioni israelo-palestinesi, guadagn\u00f2 di conseguenza a Sharon il consenso necessario per vincere le elezioni su una piattaforma di critica degli accordi di Oslo. Dopo le elezioni, sua \u00e8 stata la decisione di confinare Yasser Arafat a Ramallah. Nel 2002 Ariel Sharon ha rischiato di dover subire un processo all'Aia, presso il Tribunale per i crimini di guerra, per i fatti del 1982, avvenuti nei campi profughi di Sabra e Shatila.\nTuttavia tale rischio di processo per crimini di guerra decadde, a causa della morte del principale accusatore di Sharon, Elie Hobeika, che, responsabile diretto di quei massacri, aveva annunciato di voler fare piena luce sui fatti.\nUn'autobomba (di cui ancora oggi non se ne conoscono i mandanti diretti), uccise Elie Hobeika pochi giorni prima del processo facendo cadere tutte le accuse contro Sharon. Rieletto nel 2003, ha avviato la costruzione di una barriera difensiva al confine con la Cisgiordania per ridurre al minimo gli attentati suicidi.\nNel febbraio 2004 ha annunciato la sua intenzione di far s\u00ec che Israele lasciasse la striscia di Gaza. Il piano prevedeva non solo il ritiro dei soldati, ma anche il trasferimento in Cisgiordania degli 8000 coloni che occupavano il 30% del territorio della striscia. Il piano \u00e8 stato attuato nell'agosto 2005, incontrando grande resistenza da parte degli abitanti israeliani. Il ritiro israeliano da Gaza, attuato senza alcun accordo con i palestinesi, ha consentito a Israele di isolare Gaza dal resto dei territori occupati e di sigillarla controllandone i confini sia terrestri che marittimi.\nSharon fonda Kadima.\nIl 21 novembre 2005 Sharon usc\u00ec dal Likud, il partito nazionalista liberale che aveva contribuito a far crescere, e fond\u00f2 un nuovo partito, il Kadima (che in ebraico significa \u201cavanti!\u201d), centrista e liberale, in cui conflu\u00ec anche il Premio Nobel per la Pace Shimon Peres (ex laburista).\nMalattia e ritiro.\nPoche settimane dopo la fondazione del partito, Sharon ebbe per\u00f2 un improvviso grave problema di salute che ne provoc\u00f2 l'uscita dalla vita politica attiva. Ricoverato in ospedale il 18 dicembre 2005 per un leggero ictus, Sharon venne dimesso due giorni dopo. A distanza di due settimane per\u00f2, il 4 gennaio 2006, il premier venne colpito da una grave emorragia cerebrale che comport\u00f2 il suo ricovero d'urgenza all'ospedale di Hadassa a Gerusalemme, dove fu sottoposto, in due diversi momenti, a due lunghi interventi per bloccare due episodi assai imponenti di emorragia cerebrale.\nIl dottor Shlomo Mor Yosef, direttore dell'ospedale Hadassa, dove Sharon era ricoverato, conferm\u00f2 inizialmente le notizie dei lievi miglioramenti del paziente, uscito il 10 gennaio dal coma farmacologico. Nel marzo 2006 il suo partito vinse le elezioni parlamentari. L'11 aprile successivo, visto il permanere del coma, Sharon fu ufficialmente destituito dalla carica di primo ministro: la decisione ebbe effetto dal 14 aprile e la carica fu assunta \"ad interim\" da Ehud Olmert. \nDegenza e decesso.\nSharon sub\u00ec una serie di interventi chirurgici legati al suo stato e rimase in una struttura di cura a lungo termine dal 6 novembre di quell'anno fino alla morte.\nDopo oltre tre anni di coma, nel febbraio 2009, i sanitari dell'Ospedale Sheba-Tel Hashomer, in cui Sharon era ricoverato presso il reparto di Rieducazione respiratoria, chiesero alla famiglia di trovare un'altra sistemazione, ovvero in una stanza adeguatamente attrezzata a casa o nella \"fattoria dei sicomori\" di propriet\u00e0 della famiglia, o in altra struttura per lungodegenti. Contrari i figli, Gilad e Omri. Nel 2010, Sharon, che aveva ricominciato a respirare autonomamente, lasci\u00f2 l'ospedale e fu trasportato nella sua casa nella tenuta dei sicomori, per essere per\u00f2 poi riportato presso lo Sheba qualche tempo dopo.\nNel 2011 fece scalpore una scultura realistica dell'artista israeliano Noam Braslavsky che raffigura Sharon malato nel suo letto, seduto e con gli occhi aperti, come in effetti si trova una persona in stato vegetativo. Il 28 gennaio 2013 l'\u00e9quipe medica che curava Ariel Sharon comunic\u00f2 che l'ex premier ottantacinquenne, a seguito di una complessa risonanza magnetica, mostrava significativi segnali di attivit\u00e0 cerebrale e che si trovava in uno stato di coscienza minima che gli permetteva di rispondere ad alcuni stimoli come le immagini della propria abitazione o le voci dei figli. Nel settembre 2013 venne poi sottoposto a un delicato intervento chirurgico che non diede per\u00f2 esiti positivi: da quel momento le condizioni si aggravarono e sopraggiunse anche un blocco renale. Il 9 gennaio 2014 i medici dell'ospedale di Tel Aviv, dove Sharon era ricoverato, annunciano che la morte del leader era ormai imminente e, due giorni dopo, la radio israeliana ne annunci\u00f2 l'avvenuto decesso. Ebbe funerali di stato alla presenza di diverse personalit\u00e0 politiche stranieri come il vicepresidente degli Stati Uniti d'America, Joe Biden, l'ex primo ministro britannico Tony Blair, ex primo ministro dei Paesi Bassi Wim Kok, ministro degli affari esteri russo, Sergej Lavrov, il primo ministro della Repubblica Ceca, Ji\u0159\u00ed Rusnok e il Ministro degli affari esteri della Germania, Frank-Walter Steinmeier e altri. Fu sepolto accanto alla sua seconda moglie Lily nella sua tenuta fuori citt\u00e0."}
{"id": "54989", "revid": "729019", "url": "https://it.wikipedia.org/wiki?curid=54989", "title": "Yitzhak Rabin", "text": "\u00c8 stato il primo Primo ministro dello stato d'Israele ad essere nato sul territorio del proprio Stato, a Gerusalemme. Fu insignito del Premio Nobel per la pace nel 1994.\nBiografia.\nOrigini e formazione.\nDi formazione agricolo-militare, tipica della comunit\u00e0 (\"Yishuv\") israeliana negli anni del Mandato britannico, Rabin nasce da Nehemiah Rabin e Rosa Cohen. Fu tra i fondatori del \"Palmach\" (acronimo di \"Pelugot Machaz\", \"squadre d'assalto\") che contribuirono in maniera decisiva alla costituzione dell'esercito del futuro Stato di Israele (le IDF), anche se il suo sogno fin da bambino era quello di diventare ingegnere idraulico per garantire acqua al suo kibbutz. Fu comandante della brigata \"Harel\" che conquist\u00f2 Gerusalemme durante la prima guerra arabo-israeliana. Nell'estate del 1948 spos\u00f2 Leah Schlossberg dalla quale ebbe due figli: Dalia e Yuval.\nCarriera militare.\nRimasto nell'esercito dopo la costituzione dello Stato, divenne Capo di Stato Maggiore dell'esercito nel periodo della guerra dei sei giorni, e si deve a lui, assieme a Moshe Dayan, la concezione di attacco che port\u00f2 alla distruzione a terra dell'intera forza aerea egiziana e siriana. Lasciato l'esercito nel 1968, fu nominato ambasciatore di Israele negli Stati Uniti d'America durante i quali rafforz\u00f2 la solida alleanza tra gli Stati Uniti e Israele.\nCarriera politica.\nScaduti i termini della missione, rientr\u00f2 in patria facendo il suo ingresso alla Knesset alle elezioni del dicembre 1973 come membro del partito Partito Laburista Israeliano e successivamente, nel marzo 1974, venne nominato ministro del lavoro. A seguito delle dimissioni di Golda Meir, Rabin sconfisse Shimon Peres alle elezioni per la leadership del partito e nel giugno 1974 venne eletto primo ministro. Con Peres ebbe una forte antipatia politica e personale per due decenni. Fu sua la decisione di autorizzare la missione di salvataggio di Entebbe, il cui successo fece salire la popolarit\u00e0 di Rabin alle stelle.\nTuttavia nell'aprile 1977 uno scandalo giornalistico rivel\u00f2 l'esistenza di un conto corrente che Leah Rabin aveva mantenuto illegalmente su una banca americana, sin da quando il marito era ambasciatore negli Stati Uniti, violando le norme valutarie del tempo. Nonostante non fosse coinvolto, Rabin rimase al fianco della moglie e diede le dimissioni. Lasci\u00f2 la guida del partito a Shimon Peres, il quale venne sconfitto alle elezioni del 1977 dal leader della destra Menachem Begin. Rimase nella Knesset per i successivi otto anni senza ricoprire cariche pubbliche. Rientr\u00f2 come ministro della Difesa nel governo di unit\u00e0 nazionale del 1984.\nNel 1992 il Partito Laburista Israeliano decise di puntare su Rabin. La scelta si rivel\u00f2 azzeccata e Rabin, che col tempo si era guadagnato il soprannome di \"Mister Sicurezza\", torn\u00f2 a coprire la carica di Primo ministro e anche quella di Ministro della Difesa. Chiam\u00f2 al ministero degli affari esteri il suo compagno-rivale Shimon Peres con il quale aveva appianato le vecchie divergenze. Nell'agosto del 1993 venne resa pubblica la notizia che israeliani e palestinesi avevano trattenuto negoziati diretti per otto mesi. La notizia fece scalpore in tutto il mondo. In Israele suscit\u00f2 una forte opposizione da parte della destra religiosa che non perse occasione per organizzare manifestazioni contro Rabin e la sua politica di pace.\nNonostante ci\u00f2, il 13 settembre del 1993 firm\u00f2, insieme al leader dell'OLP, gli accordi di Oslo. L'accordo prevedeva il riconoscimento da parte di Israele dell'OLP come rappresentante del popolo palestinese e da parte dell'OLP il riconoscimento a Israele del diritto ad esistere. L'anno dopo fu insignito al Premio Nobel per la pace insieme a Shimon Peres, e al presidente della futura Autorit\u00e0 Nazionale Palestinese, Y\u0101ser \u02bfAraf\u0101t.\nLa morte.\nLa sera del 4 novembre 1995, dopo aver preso parte a un comizio in difesa della pace a Tel Aviv, fu assassinato da Ygal Amir, un colono ebreo estremista. Ai suoi funerali a Gerusalemme parteciparono circa un milione di israeliani e molti esponenti di rilievo della politica mondiale. Parteciparono anche molti leader arabi i quali non erano mai stati in Israele prima d'allora.\nSecondo il Grande Oriente d'Italia, Rabin fu membro della Massoneria.\nLe indagini.\nIn margine ai lavori d'indagine sull'assassinio del primo ministro, ucciso da un estremista di destra israeliano nel 1995, la commissione Shamgar afferm\u00f2 tra l'altro che le autorit\u00e0 israeliane avevano vistosamente fallito nell'investigare o perseguire i crimini commessi.\nNella cultura di massa.\nRabin appare in immagini documentaristiche nel film \"La notte dei falchi\" del 1977; inoltre, i fatti relativi al suo assassinio sono narrati nel film del 2015 \"Rabin, the Last Day\". Nel 1998 il cantante reggae Alpha Blondy intitol\u00f2 Yitzhak Rabin il proprio disco."}
{"id": "54990", "revid": "712828", "url": "https://it.wikipedia.org/wiki?curid=54990", "title": "Il Signore degli Anelli (disambigua)", "text": ""}
{"id": "54992", "revid": "47767", "url": "https://it.wikipedia.org/wiki?curid=54992", "title": "J.R.R. Tolkien", "text": ""}
{"id": "54994", "revid": "775372", "url": "https://it.wikipedia.org/wiki?curid=54994", "title": "Elrond", "text": "Elrond \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. Elrond \u00e8 un mezzelfo, signore di Gran Burrone (l'Ultima Casa Accogliente) ed \u00e8 uno tra i pi\u00f9 potenti Elfi dei Tempi Antichi ad essere rimasto nella Terra di Mezzo durante la Terza Era.\nPersonaggio.\nElrond \u00e8 un personaggio significativo nella storia di Arda e compare in tutte le maggiori opere di Tolkien. Protagonista dei maggiori eventi della Seconda e Terza Era narrati nel \"Silmarillion\" (e poi nel \"Signore degli Anelli\"), compare anche ne \"Lo Hobbit\" come padrone della Casa di Elrond, ossia di Gran Burrone (o Forraspaccata): in questo stadio iniziale della mitologia tolkieniana, egli non ha la rilevanza che lo caratterizzer\u00e0 in seguito, n\u00e9 \u00e8 ancora del tutto sviluppato, ma rimane comunque una tappa importante nella Cerca di Bilbo e dei Nani (replicata in quella di Frodo). Quando Elrond ospita i Nani e Bilbo, rivela loro tramite le letture delle rune lunari sulla mappa di Thorin, preziose informazioni che saranno importantissime per la realizzazione della missione.\nScriveva Tolkien a questo proposito, nel 1964:\nCompare anche in \"Racconti incompiuti\".\nOltre alle conoscenze di saggezza, Elrond sa combattere, usare la magia per suscitare i poteri della natura, e come altri, tra cui i Re della stirpe di suo fratello Elros (Numenor e Gondor) e gli Istari, ha poteri curativi, sia usando piante magiche come l\"'athelas\" che in altri modi; difatti \u00e8 anche un chirurgo: dopo aver curato Frodo Baggins dal potere della ferita del pugnale Morgul che gi\u00e0 si stava rimarginando, si accorge assieme a Gandalf che un frammento della punta della lama del Re Stregone di Angmar \u00e8 rimasto dentro e sta puntando lentamente verso il cuore dell'Hobbit onde trasformarlo in uno spettro sottomesso; tuttavia Elrond riesce a estrarla e Frodo si riprende, seppur portando per sempre i postumi della ferita e partendo poi per Valinor dopo il compimento della missione.\nFamiglia e nome.\nFiglio di E\u00e4rendil ed Elwing e pronipote di L\u00fathien, nasce nel Beleriand nel corso della Prima Era, 6500 anni prima degli eventi narrati ne \"Il Signore degli Anelli\". Inoltre \u00e8 il genero di Galadriel e di Celeborn, avendone sposato la figlia Celebr\u00ecan. Fratello di Elrond \u00e8 Elros Tar-Minyatur, il primo re di N\u00famenor. Entrambi i personaggi sono unici nel loro genere, in quanto discendenti di tutte e tre le casate degli uomini (tramite Beren e Tuor), degli Eldar (tramite Thingol e Idril) e dei Maiar (tramite Melian). Ad essi \u00e8 per questo stato concesso di scegliere a quale popolo appartenere, se a quello dei Primogeniti o a quello dei Secondi Figli, e memtre Elros decide di seguire il fato degli uomini, Elrond decide di seguire quello degli Elfi. Il suo nome significa, in Sindarin, \"volta stellata\".\nBiografia.\nNati nei rifugi presso le Bocche del Sirion, poco prima della loro distruzione da parte dei figli di F\u00ebanor, Elrond ed Elros sono rapiti ancora giovanissimi. L'evento getta nello sconforto i loro genitori, che temono che siano uccisi, ma fortunatamente i due vengono cresciuti da Maglor e Maedhros con amore e dedizione.\nElrond giunge nel Lindon con la casata di Gil-galad, l'ultimo Re Supremo dei Noldor nonch\u00e9 suo cugino, quando il Beleriand viene distrutto alla fine della Prima Era, e, essendo un Mezzelfo, cio\u00e8 discendente sia degli Elfi che degli Uomini, sceglie (come i suoi genitori prima di lui, ma diversamente da suo fratello) di far parte degli Elfi.\nDurante la Seconda Era \u00e8 inviato in Eregion da Gil-galad, ma dopo la distruzione dell'Eregion fugge nell'Eriador, dove fonda, insieme ai Noldor sopravvissuti, Gran Burrone: una delle ultime roccaforti contro Sauron.\nDurante la battaglia di Dagorlad, alla fine della Seconda Era, Elrond \u00e8 l'araldo di Gil-galad, che prima della battaglia gli lascia in custodia Vilya. In quella battaglia Sauron \u00e8 sconfitto da Gil-galad ed Elendil, che muoiono. Lui e Cirdan cercano inutilmente di convincere Isildur a distruggere l'Unico Anello, di cui si \u00e8 impossessato tagliando col moncone della spada del padre il dito di Sauron, facendo fuggire lo spirito dell'Oscuro Signore.\nNell'anno 109 della Terza Era Elrond sposa Celebr\u00edan, figlia di Galadriel e Celeborn. Nell'anno 130 vengono alla luce due gemelli, Elladan e Elrohir, mentre nell'anno 241 nasce sua figlia, Arwen Und\u00f3miel.\nNel 2509 T.E. Celebr\u00edan stava viaggiando verso L\u00f3rien, quando venne attaccata dagli Orchi al Passo Cornorosso; la sua scorta fu dispersa e lei venne rapita e portata via. I suoi figli gemelli Elladan e Elrohir la inseguirono e la trassero in salvo, ma quando riuscirono a raggiungerla Celebr\u00edan aveva gi\u00e0 sofferto terribili torture ed era stata ferita con un'arma avvelenata. Fu riportata a Gran Burrone, e suo marito Elrond riusc\u00ec a guarire il suo corpo perfettamente. Ella per\u00f2 perse ogni interesse ed amore per la Terra di Mezzo, e per questo l'anno seguente prese la decisione di partire e, dopo aver salutato il marito ed i tre figli, si rec\u00f2 ai Porti Grigi, veleggiando verso Valinor.\nPi\u00f9 tardi Elrond \u00e8 tra i componenti del Bianco Consiglio.\nEgli presiede il Consiglio di Elrond, il 25 ottobre dell'anno 3018 della Terza Era, durante il quale \u00e8 deciso che l'unica scelta possibile riguardo all'Unico Anello \u00e8 la sua distruzione nelle fiamme di Monte Fato.\nElrond rimane a Gran Burrone fino alla distruzione dell'Anello, dopodich\u00e9 si dirige a Minas Tirith per assistere alle nozze di sua figlia Arwen con Aragorn, Re dei Regni Riuniti di Arnor e Gondor. Elrond deve poi dire addio alla figlia in quanto saranno separati fino alla fine del mondo in quanto lei ha scelto di morire scegliendo di divenire umana come fecero Luthien ed Elros. Il 29 settembre 3021 della Terza Era Elrond, in quanto Portatore di Vilya, lascia la Terra di Mezzo e naviga oltre il mare fino in Aman insieme ai Portatori degli altri Anelli del Potere per non tornare pi\u00f9 nella Terra di Mezzo. Nel momento in cui arriva ad Aman, Elrond dovrebbe avere poco pi\u00f9 di 6520 anni d'et\u00e0, almeno secondo i calendari delle varie ere.\nAdattamenti.\nNelle trilogie de \"Il Signore degli Anelli\" e \"Lo Hobbit\" dirette da Peter Jackson, Elrond \u00e8 interpretato da Hugo Weaving.\nLa personalit\u00e0 di Elrond nei film \u00e8 differente da quella dei libri: egli insiste a lungo per cercare di convincere Arwen affinch\u00e9 parta verso Valinor e Aragorn affinch\u00e9 diventi re. Elrond sembra, su questo e su altri punti, essere molto aspro verso gli Uomini, compreso Aragorn, nonostante i suoi antenati appartengano a questa razza. Questo modo di presentare Elrond ricorda Thingol, padre di L\u00fathien. Questo \u00e8 molto pi\u00f9 sfumato nell'opera originale ed Elrond considera infatti Aragorn come un figlio, in quanto il padre di Aragorn, Arathorn, mor\u00ec presto ed egli lo accud\u00ec. Nel contesto dei libri, non sembra di poter concludere che lui provi altro che amore per quello che considera a tutti gli effetti suo erede, e che infatti diventer\u00e0 re subito prima di sposare Arwen. Elrond non prova rabbia nei confronti della scelta della figlia, ma solo dolore perch\u00e9 i loro destini saranno per sempre divisi.\nInoltre nei film di Peter Jackson \u00e8 chiamato a volte \"Re Elrond\": ci\u00f2 \u00e8 errato; bench\u00e9 sia imparentato con i Re di N\u00famenor e discenda sia da Re Thingol, sia dai Re Supremi dei Noldor (carica che gli sarebbe probabilmente spettata se i Noldor non fossero scomparsi in maggioranza dalla Terra di Mezzo, in quanto discendente della Casa di Fingolfin: figlio di E\u00e4rendil figlio di Idril, a sua volta figlia di Turgon), Elrond non assunse mai questo titolo."}
{"id": "54995", "revid": "547034", "url": "https://it.wikipedia.org/wiki?curid=54995", "title": "Fluent", "text": "Fluent \u00e8 un software commerciale per la fluidodinamica computazionale (CFD) di largo utilizzo in molti settori dell'industria e del mondo accademico, basato sul metodo ai volumi finiti.\nViene associato ai software collegati \"Gambit\" e \"TGrid\" per la generazione delle griglie di calcolo.\nAttualmente \u00e8 tra i software leader mondiali del mercato per la CFD."}
{"id": "54996", "revid": "547034", "url": "https://it.wikipedia.org/wiki?curid=54996", "title": "STAR-CD", "text": "STAR-CD \u00e8 un software commerciale per la fluidodinamica computazionale (CFD) di largo utilizzo in molti settori dell'industria e del mondo accademico, basato sul metodo ai volumi finiti.\nViene associato al software collegato \"pro-STAR\" per la generazione delle griglie di calcolo e la visualizzazione dei risultati delle analisi.\n\u00c8 prodotto da \"CD-adapco\" (ex \"Computational Dynamics\" e \"adapco\") e attualmente risulta tra i software leader mondiali del mercato per la CFD."}
{"id": "54999", "revid": "767487", "url": "https://it.wikipedia.org/wiki?curid=54999", "title": "Barry Altschul", "text": "Nel 1970, Altschul si un\u00ec Anthony Braxton (sax), Chick Corea (piano), Dave Holland (basso) e per formare il quartetto di musica d'avanguardia Circle. Il quartetto ebbe vita breve e Corea lasci\u00f2 per avvicinarsi, con il gruppo Return to Forever, al genere fusion. Holland, Braxton e Altschul rimasero per la maggior parte degli anni 70, utilizzando come fiatisti, in varie occasioni, Kenny Wheeler, George Lewis o Ray Anderson e registrando per la Arista Records. Con l'aggiunta di Sam Rivers, il trio registr\u00f2 l'album Conference of the birds (ECM) di Holland."}
{"id": "55002", "revid": "260676", "url": "https://it.wikipedia.org/wiki?curid=55002", "title": "Paesi baltici", "text": "Con il termine Paesi baltici, pi\u00f9 raramente talvolta EstLaLia, Repubbliche baltiche oppure Stati baltici (in estone \"Balti riigid\", in lettone \"Baltijas valstis\", in lituano \"Baltijos valstyb\u0117s\", in russo \"\u041f\u0440\u0438\u0431\u0430\u0301\u043b\u0442\u0438\u043a\u0430\") in senso lato, si fa riferimento alle tre repubbliche sulla costa orientale del mar Baltico, ovvero Estonia, Lettonia e Lituania.\nEtimologia.\nIl nome della regione geografica si deve ai balti (da \"bhel\" che vuol dire bianco), una popolazione indoeuropea che si stabil\u00ec lungo le coste del Baltico e che parlavano una delle lingue baltiche. L'isolamento di queste popolazioni dal resto del continente per diversi secoli ha contribuito a preservare arcaicismi e tradizioni di epoca molto antica.\nIn epoca zarista esisteva un nome convenzionale (\u041f\u0440\u0438\u0431\u0430\u0301\u043b\u0442\u0438\u043a\u0430, traslitterato \"Pribaltika\" nell'alfabeto latino) che indicava le province dell'Impero russo che si affacciavano sul Baltico. Successivamente, in epoca sovietica qualche scrittore (assai pochi invero) ha incluso nella definizione l'exclave russa dell'oblast' di Kaliningrad. Il termine Paesi baltici, infatti, \u00e8 tradizionalmente adoperato senza riferimento agli altri Paesi effettivamente bagnati dallo stesso mare, quali Danimarca, Germania, Polonia, Svezia, Russia e Finlandia.\nStoria.\nOrigini.\nLe differenze identitarie a livello linguistico e culturale tra le tre entit\u00e0 statali trovano la loro ragione d'essere gi\u00e0 nell'antichit\u00e0. Varie popolazioni si erano gi\u00e0 variamente insediate nel corso del Neolitico nella Lituania, Lettonia ed Estonia. I Balti costituivano uno dei gruppi pi\u00f9 numerosi nell'area: \u00e8 stato difficile accertare storiograficamente l'origine di queste comunit\u00e0, ritenute provenienti dall'Asia centrale. A insediarsi nella stessa zona geografica vi furono poi in epoche pi\u00f9 o meno differenti pruzzi, jatvingi, skalviani, curi, seloni, semigalli, galindi, letgalli, lettoni, livoni, lituani e selonici. La prima citazione scritta su questi popoli \u00e8 di Tacito nel suo \"Germania\" dove tra l\u2019altro descrive la \"via dell'ambra\", via commerciale che univa l'Impero romano alle popolazioni baltiche (ne sono prova i numerosi ritrovamenti di monete romane).\nMentre l'Europa occidentale fu luogo di un periodo di profonde trasformazioni a seguito delle invasioni barbariche, pi\u00f9 stabile fu la situazione nei Paesi baltici, in cui le diverse popolazioni, piuttosto che costituirsi assieme, preferirono conservare la propria conformazione tribale.\nA interessarsi alle vicende relative ai baltici, furono i tedeschi del Sacro Romano Impero intorno all'anno 1000 (annali di Quedlinburg), tentando di descrivere la quotidianit\u00e0 e le regioni in cui tali popolazioni si erano stabilite.\nMedioevo.\nFu solo due secoli dopo che nel pi\u00f9 meridionale dei tre Paesi baltici si invert\u00ec la tendenza dissociativa delle comunit\u00e0 a favore di una costituzione unitaria dei diversi gruppi etnici: un simile evento, realizzato dal capo lituano Mindaugas, port\u00f2 alla creazione del Ducato di Lituania. Nel frattempo, le popolazioni tedesche incominciavano a spingersi sempre pi\u00f9 verso est. Contemporaneamente al periodo delle crociate per il possesso della Terra Santa, anche nei Paesi baltici cominci\u00f2 a mettersi in atto il tentativo di cristianizzare quelle comunit\u00e0 che pi\u00f9 di ogni altre si erano isolate dagli eventi storici che avevano riguardato il resto del continente, sulla spinta della Santa Sede. Fu per questo che sulla scia di quanto gi\u00e0 precedentemente accaduto pi\u00f9 a sud, si procedette a costituire degli ordini religiosi cavallereschi al fine di sottomettere anche territorialmente quelle terre che pi\u00f9 volte avevano rifiutato la conversione (pacificamente) proposta da missionari cristiani. L'Europa nord-orientale fin\u00ec per diventare luogo di feroci combattimenti che coinvolsero dapprima la Lituania e poi la Lettonia e l'Estonia per pi\u00f9 secoli (si parla a proposito di tali conflitti di crociata livoniana).\nIntorno al 1300, il quadro politico vedeva il Granducato di Lituania, che si estendeva anche in parte dei territori oggi appartenenti alla Bielorussia e alla Polonia, oltre alla Confederazione della Livonia, gestita dall'Ordine di Livonia nello Stato monastico dell'Ordine teutonico, creato al fine di riuscire a gestire da vicino popolazioni - soprattutto isolane - che spesso si ribellavano alle condizioni tributarie imposte dai tedeschi. La Confederazione, dapprima formata dalla sola Livonia (regione che si estendeva dal golfo di Riga all'odierno confine tra la Lettonia e la Russia) si allarg\u00f2 all'intera Lettonia e, successivamente, anche al Ducato di Estonia, acquisito dalla Danimarca guidata da Valdemaro IV. I cavalieri di Livonia si occuparono nel corso del XII-XIV della citt\u00e0 di Riga, il cui possesso fu conteso per secoli tra Arcidiocesi di Riga e Ordine, e della gestione di politiche estere con il confinante Granducato di Lituania, in fase di espansione. Frattanto, a est incominciavano ad assumere un proprio spessore nuovi soggetti, il Granducato di Mosca e l'Impero mongolo. Mentre il secondo non riusc\u00ec mai a raggiungere stabilmente la regione, il primo divenne progressivamente una spina nel fianco dello Stato monastico e del Granducato.\nIl periodo di maggiore apice della Confederazione fu nel XV secolo, quando l'Ordine di Livonia riusc\u00ec a raggiungere l'indipendenza dall'Ordine teutonico, entrato in una crisi irreversibile dopo la battaglia di Grunwald (1410). I conflitti che travolsero la regione della Lettonia e dell'Estonia con i russi nella guerra russo-livoniana (1480-1481), continuarono a rendere instabile la situazione politica.\nEt\u00e0 moderna.\nMentre nel frattempo il Granducato accresceva la propria potenza (tanto da divenire nel XV-XVI secolo lo Stato pi\u00f9 grande d'Europa), la Confederazione entr\u00f2 in un lento declino che culmin\u00f2 con la dissoluzione dell'Ordine di Livonia a seguito della conversione al luteranesimo del Gran maestro Gottardo Kettler. La Lettonia e parte della Lituania divennero parte del Ducato di Curlandia e Semigallia, mentre l'Estonia fu subito assoggettata all'Impero russo. Tale espansione per opera dei russi procedette e port\u00f2 alla conquista della Lettonia nel corso del 1600. Sempre nello stesso secolo, l'Impero Svedese detenne il possesso di gran parte della regione baltica e delle coste sul mare omonimo per cento anni, fino alla Grande guerra del Nord (1700-1721).\nIl Granducato di Lituania si fuse con il Regno di Polonia nel 1569, continuando a esistere fino al 1795, anno di costituzione della Confederazione polacco-lituana.\n1700-1800.\nTutti e tre gli Stati baltici convenzionali entrarono a far parte dell'Impero russo come governatorati del Baltico fino al 1917. Nel corso del 1800, in diverse fette dei tre Paesi si segu\u00ec quanto accaduto altrove del continente, ovvero i moti rivoluzionari, che contribuirono a creare un sentimento patriottico nelle popolazioni locali. Tale processo fece leva sulla lingua, sulle tradizioni e sulla cultura. Mosca cerc\u00f2 di reprimere tali movimenti anche con misure dalla portata significativa (si pensi al bando della stampa lituana).\nXX secolo.\nParte del territorio dei Paesi baltici, durante la prima guerra mondiale fra il 1917 e il 1918, venne invasa dall'Impero tedesco con l'occupazione tedesca delle Province baltiche. In seguito alla Rivoluzione russa e alle vicende della prima guerra mondiale, i tre Stati ottennero l'indipendenza nel 1918 insieme al vicino Granducato di Finlandia.\nDal 1940 le repubbliche baltiche vennero occupate dall'Unione Sovietica; gli Stati Uniti d'America, con la dichiarazione di Welles (23 luglio 1941), notificarono all'URSS che essi non avrebbero mai riconosciuta come legittima tale annessione. Welles annunci\u00f2 pure che il Governo degli Stati Uniti avrebbe continuato a riconoscere i Ministri degli esteri dei Paesi Baltici come inviati di un governo sovrano. La dichiarazione rese possibile ai rappresentanti diplomatici degli Stati baltici di finanziare le loro attivit\u00e0 in vari altri Stati e di proteggere le proprie navi. L'aver stabilito la politica di non riconoscimento consent\u00ec, dopo la guerra, a circa profughi dagli Stati baltici di evitare il rimpatrio nell'Unione Sovietica e invocare dall'estero l'indipendenza dei loro paesi.\nNel prosieguo della seconda guerra mondiale, dal 1941 al 1944 furono occupate dalla Germania nazista e dal 1944 al 1991 furono nuovamente occupate e inglobate nell'Unione Sovietica (RSS Lituana, RSS Lettone, RSS Estone), che represse ogni ulteriore tentativo indipendentista, fino alla caduta della stessa Unione Sovietica nel 1991, quando sono finalmente riuscite a dichiararsi nuovamente repubbliche indipendenti, restaurando l'indipendenza sottratta, con pieno riconoscimento a livello internazionale.\nXXI secolo.\nAttualmente repubbliche parlamentari indipendenti, dal 2004 sono membri dell'Unione europea e della Nato ma non della Comunit\u00e0 degli Stati Indipendenti come le altre ex repubbliche sovietiche. Pur avendo caratteristiche molto diverse tra loro, gli Stati hanno spesso condiviso sorti uguali, soprattutto nell'ultimo secolo, cadendo variamente in mano a teutonici e sovietici. Nel 1991, dopo l'indipendenza, la componente russa ha comunque continuato a persistere, popolando gli Stati con percentuali diverse (in particolar modo Estonia e Lettonia). Tutti e tre gli Stati hanno adottato l'Euro: l'Estonia dal 1\u00ba gennaio 2011, la Lettonia dal 1\u00ba gennaio 2014 e infine la Lituania dal 1\u00ba gennaio 2015.\nCulture.\nDa un punto di vista politico, linguistico e religioso oltre che storico, come gi\u00e0 analizzato, sussistono svariate differenze. Parlando di idiomi, in Estonia viene parlato l'estone, appartenente al ceppo ugro-finnico, simile al finlandese. Questo \u00e8 molto diverso dalle due lingue baltiche, il lettone e il lituano, entrambe legate al protoindoeuropeo, bench\u00e9 presentino delle diversit\u00e0 tra di loro. Probabilmente anche per questo motivo - oltre che per la posizione geografica - l'Estonia subisce di pi\u00f9 le influenze della Scandinavia.\nPer quanto concerne le religioni, in Estonia e Lettonia sono presenti soprattutto fedeli luterani: non mancano ortodossi, principalmente di etnia slava, e una certa percentuale di atei, mentre in Lituania la stragrande maggioranza della popolazione si professa cattolica.\nLa poco numerosa popolazione e le circoscritte dimensioni di queste porzioni di territorio hanno fatto s\u00ec che nel tempo si intrecciassero strette interrelazioni con gli Stati confinanti: la Lituania ha storicamente forti legami con la Polonia e l'Europa centrale; la Lettonia \u00e8 maggiormente vicina alla Russia e si sta caratterizzando come area di transito fra tale Paese e il resto d'Europa; l'Estonia \u00e8 culturalmente pi\u00f9 legata alla Finlandia e al resto della Scandinavia, ma anche, per antiche tradizioni teutoniche, alla Germania.\nDati.\nDemografia.\nLa popolazione \u00e8 misurata entro i limiti della citt\u00e0 sulla base di stime effettuate nel 2019 da uffici di statistica. Delle 30 citt\u00e0 pi\u00f9 grandi per popolazione dei paesi baltici, 15 sono lituane, 10 sono lettoni e 5 estoni."}
{"id": "55006", "revid": "587663", "url": "https://it.wikipedia.org/wiki?curid=55006", "title": "Repubbliche Baltiche", "text": ""}
{"id": "55007", "revid": "991694", "url": "https://it.wikipedia.org/wiki?curid=55007", "title": "Evy, Emy, Ely", "text": ""}
{"id": "55018", "revid": "1234826", "url": "https://it.wikipedia.org/wiki?curid=55018", "title": "Paleolitico", "text": "Il Paleolitico (dal greco: \u03c0\u03b1\u03bb\u03b1\u03b9\u03cc\u03c2 \"palaios\", antico, e \u03bb\u03af\u03b8\u03bf\u03c2 \"lithos\", pietra, ossia \"et\u00e0 della pietra antica\" o \"et\u00e0 antica della pietra\") \u00e8 il periodo della preistoria in cui si svilupp\u00f2 la tecnologia umana con l'avvento dei primi strumenti in pietra da parte di diverse specie di ominidi. Inizi\u00f2 circa 2,5 milioni di anni fa e termin\u00f2 10\u00a0000 anni fa con l'introduzione dell'agricoltura e il passaggio al Mesolitico, o, nelle zone di precoce neolitizzazione, all'Epipaleolitico.\nIl termine fu introdotto dallo studioso John Lubbock nel 1865 in opposizione al termine \"Neolitico\". Tra le epoche geologiche corrisponde al Pleistocene.\nAmbiente in Europa.\nDurante il paleolitico sono avvenute una serie di glaciazioni, note come glaciazione di G\u00fcnz, di Mindel, di Riss e di W\u00fcrm. Durante le epoche glaciali i ghiacci avevano coperto gran parte dell'Europa settentrionale e centrale, spingendosi fin quasi sulle coste del Mar Mediterraneo e provocando l'abbassamento del livello del mare di oltre 100 metri. Avvenivano quindi contatti tra gli abitanti della penisola iberica e di quella italica. Con la fine dell'ultima glaciazione, tra 15000 e 10000 anni fa, e il conseguente aumento delle temperature, i ghiacciai ripresero a sciogliersi, e il livello dei mari si rialz\u00f2 nuovamente.\nVita nel Paleolitico.\nI gruppi umani, prevalentemente nomadi o a sedentarizzazione periodica, erano caratterizzati da un'economia di caccia e raccolta, che si and\u00f2 evolvendo con lo sviluppo di forme di caccia specializzata e con l'apparizione della pesca.\nAlcune teorie sostengono che soprattutto le donne con i bambini andassero a raccogliere erbe, radici e frutti selvatici.\nInvece gli uomini organizzavano battute di caccia in gruppo per animali di grossa taglia o si dedicavano alla pesca.\nLe abitazioni erano inizialmente semplici ripari naturali, a cui si aggiunsero capanne costruite con pelli e ossa di animali.\nIn questo periodo si inizi\u00f2 a controllare il fuoco e poi ad accenderlo. Il fuoco venne utilizzato come protezione dagli animali, per illuminare, per cucinare e anche per riscaldarsi.\nL'arte.\nLa specie \"sapiens sapiens\" evolve in maniera, a tutt'oggi pare, indipendente dal \"neanderthal\", a partire circa da 200\u00a0000 anni fa. I resti pi\u00f9 antichi di umani indubitabilmente moderni si ritrovano al sito Kibish nei pressi del fiume Omo, in Etiopia e nel sito Qafzeh-Skhul (Qafzeh e Es Skhul) nell'attuale Israele.\nIn terra africana la specie evolve culturalmente. Sono numerosi i ritrovamenti fossili e di manufatti e, a tutt'oggi, il pi\u00f9 antico ritrovamento di un oggetto dalle indubbie caratteristiche artistiche risale a 80\u00a0000 anni fa, in prossimit\u00e0 di Cape Agulhas, nella Caverna di Blombos, in Sud Africa.\nL'evoluzione a tutto tondo, fisica, tecnologica e culturale, condurr\u00e0 alla fine del paleolitico.\nNegli ultimi anni si \u00e8 rafforzata la teoria, pur con altalenanze scientifiche tuttora in corso, che vede \"neanderthal\" e \"sapiens\" (tra cui la popolazione Cro-Magnon) come due specie diverse evolutesi in modo quasi parallelo. L'uomo di Cro-Magnon, ovvero ascrivibile all'uomo moderno, sostituisce in Europa l'uomo di Neanderthal (che pare si estingua circa 28\u00a0000 anni fa) in un arco di tempo relativamente breve ma con una certa sovrapposizione di alcune migliaia di anni, anche se non \u00e8 ancora possibile stabilire che tipo di relazioni (collaborazione, indifferenza, guerra) si fossero stabilite tra i due gruppi umani. Pare indubbio, comunque, che le pulsioni artistiche furono comuni ad entrambe le specie.\nL'arte del Paleolitico si suole convenzionalmente dividere in due gruppi: arte parietale ed arte mobiliare. L'arte parietale \u00e8 costituita da quattro periodi (detti anche stili) con una certa evoluzione temporale:\nBisogna ricordare in particolare una caratteristica di alcune tecniche dell'arte parietale, il negativo, ottenuto appoggiando la mano sul muro e tutt'attorno spruzzando del colore, usando probabilmente la bocca.\nL'arte mobiliare: caratterizzata dalla rappresentazione di piccole statuette, le cosiddette Veneri, forse collegate al culto della fecondit\u00e0 e possibile funzione religiosa oltre che ornamentale. Tra queste ricordiamo la Venere di Willendorf, che si stima sia stata realizzata fra il 23\u00a0000 e il 19\u00a0000 a.C.\nIndustria litica del paleolitico.\nIl paleolitico \u00e8 caratterizzato dalla realizzazione degli strumenti in pietra con la tecnica della pietra scheggiata (come il choppers: realizzato dalla prima forma di evoluzione dell'uomo: l'ominide). Questa tecnica fu ancora utilizzata nei periodi successivi, ma mescolata ad altre di pi\u00f9 recente introduzione.\nLa classificazione dei manufatti pu\u00f2 seguire le liste tipologiche di Bordes (suddivisa in strumenti su scheggia, nuclei e bifacciali), di Broglio-Kozlowski (suddivisa in pre-nuclei e nuclei, strumenti e armature) e di de Sonneville Bordes-Perrot.\nLe tecniche di scheggiatura possono essere: \"a percussione diretta\", \"a percussione indiretta\", \"a percussione su incudine\", \"a percussione bipolare\", \"a pressione\".\nNel paleolitico inferiore gli utensili sono realizzati con ciottoli scheggiati (cultura dei ciottoli, o \"Pebble Culture\") o manufatti a forma di mandorla (bifacciali o amigdale); nel paleolitico medio con la lavorazione delle schegge staccate da un nucleo e nel paleolitico superiore con la lavorazione delle lame.\nPaleolitico inferiore.\nDa circa 2,5 milioni di anni fa a circa 120\u00a0000 anni fa, corrisponde al Pleistocene inferiore e medio e alle glaciazioni di G\u00fcnz, Mindel e Riss con i periodi interglaciali intermedi. In questo periodo si diffondono l'\"Homo habilis\" e l'\"Homo erectus\".\nPaleolitico medio.\nDa circa 300\u00a0000 a circa 36\u00a0000 anni fa, corrisponde a parte del Pleistocene superiore comprendente il periodo interglaciale di Riss-W\u00fcrm e parte del periodo glaciale di W\u00fcrm. In questo periodo si diffonde in Europa l'\"Homo neanderthalensis\".\nPaleolitico superiore.\nDa circa a circa anni fa; corrisponde a parte del Pleistocene superiore comprendente parte del periodo glaciale di W\u00fcrm. In questo periodo si diffonde in Europa l'odierno \"Homo sapiens\"."}
{"id": "55021", "revid": "1632387", "url": "https://it.wikipedia.org/wiki?curid=55021", "title": "BMX", "text": "Il BMX (pron. ; abbrev. di Bicycle Motocross, dove la \"X\" sta per \"cross\") \u00e8 una disciplina ciclistica nata negli Stati Uniti nel 1968 e rapidamente diffusasi nel resto del mondo nel corso del decennio successivo.\nLa cos\u00ec detta BMX non \u00e8 altro che una semplice bicicletta particolarmente resistente di dimensioni ristrette e con ruote abbastanza spesse, la bici pu\u00f2 portare modifiche alle ruote togliendo o aggiungendo i cos\u00ec detti pegs, i pegs non sono altro che tubi di ferro massiccio che si possono fissare al lato delle ruote per mezzo di bulloni e possono venir utilizzati per \u201cgrindare\" o per svariati trick.\nStoria.\nNel 1981 fu fondata la prima federazione internazionale (\"International BMX Federation\") che l'anno successivo organizz\u00f2 i primi campionati continentali e mondiali. Anche la FIAC (\"F\u00e9d\u00e9ration Internationale Amateur de Cyclisme\", all'epoca sezione amatoriale dell'Unione Ciclistica Internazionale) inizi\u00f2 ad interessarsi alla specialit\u00e0 e a partire dal 1985 organizz\u00f2 i propri campionati, anche se il livello agonistico ed organizzativo si rivel\u00f2 decisamente inferiore a quello delle competizioni I.BMX.F.\nSolo nel 1991 si svolse il primo campionato mondiale unificato. Dal 1996 il BMX fu riconosciuto a tutti gli effetti dalla Unione Ciclistica Internazionale e nel 2003 il Comitato Olimpico Internazionale decise di inserire la specialit\u00e0 nel programma ufficiale dei Giochi olimpici estivi a partire dai Giochi della XXIX Olimpiade del 2008.\nIl BMX rientra anche tra le specialit\u00e0 ciclistiche in programma ai Giochi olimpici giovanili, la cui prima edizione si \u00e8 tenuta a Singapore nel 2010.\nRegolamento.\nLe biciclette per BMX sono monomarcia, piuttosto piccole e leggere, ma solide, con ruote dal diametro di 20 pollici (24 nella variante \"Cruiser\"). Il tracciato di gara \u00e8 lungo dai 300 ai 400 metri con tempi di percorrenza medi tra i 35 ed i 50 secondi, caratterizzato da dossi, curve paraboliche e altri ostacoli simili a quelli dei tracciati da motocross.\nGli atleti sono suddivisi in categorie in base all'et\u00e0, al sesso, al tipo di bicicletta (\"BMX standard\" o \"Cruiser\"). Le categorie riconosciute dalla UCI sono le seguenti:\nL'et\u00e0, e di conseguenza la categoria, \u00e8 stabilita in base all'anno solare, non in base all'et\u00e0 effettivamente compiuta dall'atleta (ad esempio nel 2012, con \"17/18 anni\" ci si riferisce ad atleti \"nati nel 1994 e nel 1995\" mentre con \"19 anni e oltre\" si intende \"nati fino al 1993 compreso\").\nSe in una competizione il numero di atleti iscritti in una certa categoria \u00e8 inferiore alle cinque unit\u00e0, la categoria viene accorpata con quella immediatamente inferiore. I regolamenti nazionali possono definire diversamente le categorie: in Italia, tutte le categorie dai 13 anni in poi sono considerate categorie agonistiche, con premi in denaro e attribuzione del titolo di campione nazionale.\nLe competizioni prevedono un primo turno di qualificazione in tre \"manche\": la classifica ottenuta dalla somma dei piazzamenti in ogni \"manche\" determina il passaggio al turno successivo. I successivi turni eliminatori e le finali si disputano in \"manche\" unica.\nPer la sicurezza degli atleti, durante le competizioni e gli allenamenti \u00e8 obbligatorio l'uso di casco integrale, guanti, tuta dotata di adeguate protezioni e imbottiture sul telaio della bicicletta.\nPrincipali competizioni.\nL'UCI ha classificato le competizioni da essa riconosciute in sei categorie in base alla loro importanza. Tale suddivisione \u00e8 rilevante ai fini dell'attribuzione dei punti per il \"ranking\" mondiale individuale e per nazioni (che costituisce il principale criterio di qualificazione alle prove olimpiche) e per la definizione dei calendari (una gara di categoria inferiore non pu\u00f2 svolgersi nella stessa data di una di categoria superiore).\nIl \"ranking\" mondiale individuale viene determinato su base annuale (nel periodo tra agosto e luglio, in modo che il Campionato del mondo sia la competizione conclusiva) sommando i punti conseguiti nelle gare di categoria 1, 2, 2/TT, 3 e 6; i tre migliori punteggi nelle gare di categoria 4 ed i cinque migliori punteggi nelle gare di categoria 5. Se un atleta ha partecipato a gare di categoria 3, 4 e 5 in due o pi\u00f9 continenti, la somma dei punti avviene separatamente per ciascun continente e per il punteggio complessivo si considera il miglior risultato.\nIl \"ranking\" per nazioni, utile per la qualificazione olimpica, \u00e8 invece calcolato su base triennale, sommando per ogni nazione i punti acquisiti individualmente dai tre migliori atleti nelle gare di categoria 1, 2 e 2/TT nei tre anni precedenti l'evento olimpico e nelle gare di categoria 3 e inferiori nei due anni precedenti l'evento olimpico.\nDiscipline derivate.\nAl fianco della disciplina originaria della BMX, negli anni se ne sono create altre dette \"freestyle\" nelle quali non conta la velocit\u00e0 in cui si percorre la pista ma le evoluzioni che si eseguono. Queste discipline sono:\nIl BMX in Italia.\nIn Italia il periodo di massima diffusione della specialit\u00e0 si ebbe negli anni 1980, grazie anche alla notevole spinta pubblicitaria da parte di alcuni produttori di biciclette. Uno dei ciclisti pi\u00f9 importanti che port\u00f2 la BMX in Italia fu Aaron Ross che fece una gara di freestyle a Milano. Il giornalista sportivo Aldo Gandolfo, assieme al collega Giuseppe De Tommaso, nel dicembre 1981 costitu\u00ec l\"'Associazione Italiana BMX\" (A.I.BMX) diventandone il primo Presidente. Grazie ad oltre un anno di intenso lavoro promozionale, l'Associazione riusc\u00ec nel 1983 ad organizzare la prima competizione nazionale ufficiale (giugno 1983, Forl\u00ec), ad ottenere l'affiliazione all'I.BMX.F. e, l'anno successivo, ad organizzare la prima gara internazionale in Italia (maggio 1984, Pinerolo) e la prima partecipazione italiana al campionato europeo (luglio 1984, Birmingham).\nTra il 1984 ed il 1985 la Federciclismo (F.C.I.) inizi\u00f2 ad interessarsi alla specialit\u00e0 organizzando numerosi tornei in tutta Italia e promuovendo il riconoscimento del BMX in seno alla \"F\u00e9d\u00e9ration Internationale Amateur de Cyclisme\", con l'organizzazione delle prime due edizioni del campionato mondiale FIAC (nel 1985 a Jesolo e nel 1986 a Riccione).\nCon l'ingresso della Federciclismo nel settore del BMX, Gandolfo ritenne concluso il suo ruolo di promotore della specialit\u00e0 e lasci\u00f2 l'A.I.BMX. Tuttavia, la scelta della Federazione di lavorare a livello internazionale esclusivamente in ambito FIAC, ignorando di fatto la pi\u00f9 collaudata gestione I.BMX.F., non convinse parte degli atleti e degli operatori, che decisero di proseguire l'esperienza della gestione sportiva privata ricostituendo l'Associazione con un nuovo statuto e un nuovo gruppo dirigente. Nel 1985 anche la UISP inizi\u00f2 a promuovere il BMX organizzando proprie competizioni locali e nazionali. I rapporti tra i tre enti restarono tesi. In particolare, la Federciclismo adott\u00f2 una politica decisamente restrittiva in merito ai doppi tesseramenti, arrivando a sanzionare i propri tesserati \"colpevoli\" di aver partecipato a competizioni del circuito internazionale I.BMX.F.\nNel 1988 UISP e A.I.BMX si accordarono per unificare i rispettivi campionati nazionali. Nel 1989 l'A.I.BMX cess\u00f2 l'attivit\u00e0: lo scioglimento dell'Associazione ebbe anche ripercussioni a livello internazionale, in quanto caus\u00f2 l'annullamento di una prova del campionato europeo I.BMX.F. che si sarebbe dovuta disputare a Pozzaglio (Cremona).\nNel 1991 anche la UISP cess\u00f2 l'attivit\u00e0 agonistica in BMX e la Federciclismo rest\u00f2 cos\u00ec l'unico organo italiano di governo della specialit\u00e0.\nA partire dal 1992 (anno nel quale l'Italia ospit\u00f2 a Padova la finale del campionato europeo) l'interesse per la disciplina \u00e8 andato scemando sino a diventare piccola attivit\u00e0 di nicchia, sostenuta esclusivamente grazie al volontariato delle societ\u00e0. Nei primi anni 2000, anche grazie all'inclusione nel programma olimpico l'interesse si \u00e8 rinnovato e il movimento BMX italiano ha ripreso a partecipare a manifestazioni internazionali con risultati di rilievo, culminati con la qualificazione ai Giochi olimpici 2008 conquistata dal veronese Manuel De Vecchi. La pista di Olgiate Comasco nell'ottobre 2004 ha ospitato una prova della coppa europea di BMX. Nel maggio 2009 il tracciato di Creazzo (Vicenza) ha ospitato due prove dei Campionati europei.\nF.C.I. coordina la partecipazione degli atleti selezionati per la rappresentativa nazionale alle competizioni internazionali e organizza periodicamente \"stage\" avanzati per atleti e istruttori. L'attuale direttore tecnico della squadra nazionale \u00e8 Tommaso Lupi.\nLe circa quindici societ\u00e0 di BMX operanti sul territorio, concentrate soprattutto in Veneto e Lombardia, curano l'attivit\u00e0 didattica, agonistica e promozionale.\nAnnualmente le societ\u00e0 organizzano, sotto l'egida di F.C.I., il Campionato italiano (disputato in una singola gara di norma la prima domenica di luglio) ed il Circuito italiano (competizione a tappe aperta ad atleti italiani e stranieri)."}
{"id": "55022", "revid": "834", "url": "https://it.wikipedia.org/wiki?curid=55022", "title": "Harry Heine", "text": ""}
{"id": "55039", "revid": "767487", "url": "https://it.wikipedia.org/wiki?curid=55039", "title": "Kenny Clarke", "text": "Biografia.\nProveniente da una famiglia di musicisti, Clarke inizi\u00f2 la sua carriera suonando con Roy Eldridge nel 1935. Dopo essersi trasferito a New York, Kenny divenne il batterista stabile del Minton's Playhouse all'inizio degli anni 1940 e, come tale, prendeva regolarmente parte alle famose jam session che vi si svolgevano a tarda ora, nelle quali prese forma lo stile che fu poi detto bebop. A Clarke (che per questo venne soprannominato \"Klook\" o \"Klook-mop\") viene attribuito il merito di aver dato vita alla tecnica di usare il piatto ride per tenere il tempo (la tecnica standard - che Clarke chiamava \"spalare il carbone\" - era fino ad allora di tenere il tempo sul rullante e sulla cassa).\nA partire dal 1951, Clarke fu per un certo periodo il batterista di studio della Savoy Records, che gli permise di figurare su un gran numero di fondamentali registrazioni. Negli stessi anni fu tra i membri fondatori del Modern Jazz Quartet: sostituito nel 1955 da Connie Kay.\nClarke emigr\u00f2 a Parigi dove nel 1965 fond\u00f2 insieme a Dante Agostini una scuola di batteria di cui fino al 1972, il maestro italiano Enrico Lucchini fu primo assistente-insegnante.\nDal 1968, Kenny Clarke ha fatto parte per 10 anni del quartetto d'organo del clarinettista Jean-Christian Michel, con il quale ha registrato cinque album e ha tenuto numerosi concerti in Europa.\nA Parigi continu\u00f2 a suonare con i musicisti americani di passaggio, formando anche a questo scopo un trio, \"The Bosses\", con Bud Powell al piano e Pierre Michelot al basso. Nel 1961, su idea del produttore italiano Gigi Campi, Clarke fond\u00f2, assieme al pianista belga Francy Boland, una vera e propria \"big band\" con musicisti Europei e Americani, una formazione che fu in attivit\u00e0 per undici anni.\nDopo questa esperienza, Clarke continu\u00f2 un'attivit\u00e0 \"free-lance\" fino alla sua morte."}
{"id": "55040", "revid": "606039", "url": "https://it.wikipedia.org/wiki?curid=55040", "title": "Q di Yule", "text": "La variabile di test Q di Yule \u00e8 un indice di associazione, ideato dallo statistico scozzese George Udny Yule, e \nusato in tabelle statistiche dette di contingenza formula_1.\nUn indicatore ideato dallo stesso autore \u00e8 la Y di Yule. Rispetto quest'ultima il valore assoluto \u00e8 sempre maggiore (formula_2) a meno che non vi sia indipendenza o completa associazione.\nStoria.\nL'indice venne presentato da Yule nell'articolo \"On the association of attributes in statistics\" e fu al centro di una controversia con il matematico e statistico inglese Karl Pearson.\nLa posizione di Pearson era che alla base di una tabella di contingenza vi fosse un fenomeno continuo e gaussiano, invece che un fenomeno discreto come sostenuto da Yule, che considerava poco scientifico fare ipotesi non desiderate e non verificabili.\nPearson, inoltre, notava che \"collassando\" una tabella formula_3, riducendola a 2x2, si ottengono risultati differenti a seconda di come vengono aggregati i valori.\nQuesta osservazione rimane tuttora valida.\nMetodologia.\nove \nTale indice formula_9 varia tra -1 e +1, ove 0 indica l'indipendenza.\nformula_9 pu\u00f2 essere stimato da\ndove in questo caso\nmentre la varianza di formula_15 viene stimata con\nEsempio.\nValori di q differenti.\nCollassando una tabella formula_3 a una formula_1, a causa del criterio di aggregazione dei valori, si possono ottenere valori di formula_15 differenti. (cf. osservazione di Karl Pearson)\nSe per esempio i dati di partenza fossero stati\nassegnando il \"Boh!\" ai \"No\" si ottiene la tabella e il formula_22 di cui sopra, mentre assegnandolo ai \"Si\" si ottiene la tabella seguente:\ncon l'indicatore formula_15 che si \"attenua\" diventando formula_24"}
{"id": "55041", "revid": "2210568", "url": "https://it.wikipedia.org/wiki?curid=55041", "title": "Orsini", "text": "Gli Orsini sono tra le pi\u00f9 antiche famiglie nobili di Roma, d'Italia e d'Europa. Dotata di numerosi rami, ha avuto un passato illustre per potenza e ricchezza, per legami di parentela con diverse casate reali d'Europa e per aver dato alla Chiesa papi e cardinali, nonch\u00e9 senatori, gonfalonieri e uomini d'arme e di stato alla citt\u00e0 di Roma, allo Stato Pontificio e al Regno di Napoli.\nFamiglia papale romana, tuttora esistente, i cui membri godono dei titoli di principi romani, principi del S.R.I. ed assistenti al Soglio Pontificio, da essa provengono tre Papi: Celestino III, ovvero Giacinto di Bobone Orsini; Niccol\u00f2 III, ovvero Giovanni Gaetano Orsini; e Benedetto XIII, nato Pietro Francesco Orsini. Autentici artefici della politica pontificia, durante la cattivit\u00e0 avignonese si scontrarono con gli interessi della famiglia Colonna, dando luogo ad una famosa rivalit\u00e0 che ebbe fine solo nel 1511 per mezzo di Papa Giulio II e con un matrimonio tra i due casati.\nEbbero numerosi titoli e feudi, tra cui: principi di Amatrice, Bomarzo, Ponticelli ,Monterotondo, Roccagorga, Solofra, Vallata, Vasanello, Vicovaro e Taranto, duchi di Amalfi, Bracciano e Gravina, conti di Caserta, Muro Lucano, Nola, Pitigliano e Tagliacozzo, signori di Mugnano, Penna e Soriano nel Cimino, prefetto di Roma, gonfaloniere della Chiesa, principe assistente al Soglio pontificio, gran connestabile e gran cancelliere del Regno di Napoli. Furono insigniti degli Ordini del Toson d'oro, Teutonico e dello Spirito Santo.\nLe numerose parentele dei vari rami della famiglia contratte durante i secoli con le varie casate regnanti d'Europa confermarono agli Orsini i trattamenti di principe del sangue e principe sovrano.\nStoria.\nOrigini.\nSecondo testimonianze storiche ed archeologiche le origini della famiglia Orsini risalirebbero all'anno 333 d.C ed avrebbero come capostipite un certo Orsicino, generale dell'Imperatore Costante, il quale, rimosso per calunnia dalla carica, fu esiliato a Roma, dove diede origine alla casata degli Orsini. Comunque gi\u00e0 dall'anno 598 d.C. cominci\u00f2 ad essere celebre la famiglia Orsini, chiamata anche \"de filiis Ursis\".\nSempre in base a studi storici, viene affermato che i Pontefici Stefano II e Paolo I facciano parte della famiglia.\nRicostruzioni genealogiche risalenti al Rinascimento citano quale fondatore della dinastia un certo Orso, nobile romano sposatosi per due volte e padre di cinque figli. Dal primo matrimonio sarebbero nati Giordano e Costanzo, mentre dal secondo Amalrico, Amedeo e Pantaleone. Da Costanzo deriverebbe la linea romana, mentre da Amalrico la linea piemontese. Le stesse genealogie indicano che facciano parte della famiglia le dinastie tedesche di Anhalt e Baden e quella ceca di Rosenberg.\nLa famiglia degli Orsini \u00e8 discendente di quella dei Bobone, famiglia che compare negli atti a partire dagli inizi del X secolo. Infatti nei documenti sono riportati quasi sempre con il doppio cognome Orsini-Bobone e addirittura alcuni componenti alternano i cognomi, quasi a significare che siano la stessa famiglia. Comunque il primo filo genealogico sicuramente orsino parte da un certo Bobone, vissuto nella prima met\u00e0 del XII secolo, padre di Pietro, a sua volta padre di Giacinto dei Bobone Orsini, futuro Papa Celestino III.\nCelestino III fu l'artefice della fortuna della dinastia. Creato cardinale diacono da Celestino II nel 1144, sal\u00ec al soglio pontificio nel 1191. Visse una grave crisi con l'Imperatore Enrico VI che perseguiva una politica fortemente aggressiva nei confronti della Chiesa. Fu anche il primo pontefice che persegu\u00ec una politica nepotistica in forma quasi scientifica. Cre\u00f2 cardinali due nipoti e, nel 1191, permise al cugino Giovanni, noto come Giangaetano, di comprare i feudi di Licenza, Nettuno, Roccagiovine e Vicovaro. Tali feudi avrebbero costituito il primo nucleo della potenza territoriale della famiglia. Da Giangaetano si perse il cognome Bobone e i suoi figli vennero definiti \"de domo filiorum Ursi\". Due di essi, Napoleone e Matteo Rosso, incrementarono notevolmente il prestigio e il potere della famiglia. Napoleone, fondatore della prima linea meridionale, estintasi nel 1553 con Camillo Pardo, ottenne la citt\u00e0 di Manoppello, poi eretta in contea, e fu gonfaloniere della Chiesa. Matteo Rosso, detto \"il Grande\", rimase nell'orbita romana scontrandosi con le altre famiglie per il controllo della citt\u00e0. Nel 1241 sconfisse le truppe imperiali divenendo padrone assoluto di Roma per circa due anni, con la carica di senatore. Furono senatori anche i suoi figli e il fratello Napoleone. In questo periodo di tempo scacci\u00f2 da Roma i Colonna e pose definitivamente gli Orsini nell'orbita guelfa. I territori controllati dalla famiglia si estendevano, a sud fin quasi ad Avellino e a nord fino a Pitigliano.\nMatteo Rosso ebbe una decina di figli tra i quali divise i feudi: Gentile diede origine alla linea di Pitigliano e alla seconda linea meridionale, Rinaldo a quella di Monterotondo, Napoleone a quella di Bracciano e un altro Matteo Rosso a quella di Montegiordano. Tra i suoi figli, comunque, colui che si distinse maggiormente fu Giovanni Gaetano. Questi in un primo momento appoggi\u00f2 Carlo I d'Angi\u00f2 contro gli Svevi e in seguito, una volta eletto Papa, port\u00f2 avanti una politica antifrancese. Anche Niccol\u00f2 III port\u00f2 avanti una politica fortemente nepotistica nominando il nipote Bertoldo, conte di Romagna, e creando cardinali due nipoti ed un fratello. Nel 1280, favorendo la pace tra Rodolfo I e Carlo I, ottenne un notevole successo diplomatico: il Papa dopo anni di eclissi tornava in primo piano come arbitro della politica internazionale. La morte di Niccol\u00f2 III non imped\u00ec, comunque, l'ascesa della dinastia. La promozione a Pontefice di Giovanni Gaetano Orsini col nome di Niccol\u00f2 III (1287) innalz\u00f2 questa famiglia con quella dei Colonna al pi\u00f9 alto grado di potenza. Gli Orsini divennero fautori e capi di una grande fazione, forti nello Stato e potenti nella Chiesa.\nNel corso dei tempi gli Orsini vennero chiamati in diversi modi in base alla denominazione del loro luogo di residenza in Roma, avendosi cos\u00ec gli Orsini \"de Monte\" residenti in Monte Giordano (rami di Bracciano, Monterotondo e Pitigliano), gli Orsini \"de Campo\" residenti presso Campo de' Fiori (ramo di Licenza, Manoppello, Tagliacozzo e Vicovaro) e gli Orsini \"de Ponte\" residenti in Castel Sant'Angelo (linea di Soriano) presso il ponte omonimo.\nGentile II Orsini.\nDopo Bertoldo, conte di Romagna, il figlio di questi, Gentile II, continu\u00f2 la politica d'espansione familiare. \nDivenne varie volte senatore di Roma, fu podest\u00e0 di Viterbo e, nel 1314, assunse la carica di gran giustiziere del Regno di Napoli, uno dei sette grandi offici del Regno. Si spos\u00f2 con Clarissa Ruffo, figlia del conte di Catanzaro, alleandosi cos\u00ec con la massima dinastia calabrese. Il figlio Romano, detto Romanello, fu vicario regio di Roma nel 1326, ed eredit\u00f2 la contea di Soana dal suo matrimonio con Anastasia di Monforte. Anche in questo periodo, caratterizzato dalla cattivit\u00e0 avignonese, la politica di Romano fu nettamente guelfa. Alla sua morte divise il feudo tra i suoi due figli creando cos\u00ec la seconda linea meridionale e quella di Pitigliano.\nRoberto Orsini, la seconda linea meridionale e i principi di Taranto.\nRoberto Orsini, primogenito di Romanello, spos\u00f2 Sveva del Balzo, figlia di Ugone, conte di Soleto e gran siniscalco del Regno di Napoli, appartenente alla pi\u00f9 potente famiglia nobile meridionale, imparentata con la dinastia angioina e quella aragonese. Dal 1318 al 1337 ebbero tra i loro possedimenti la citt\u00e0 di Arta ed altre aree dell'Epiro. Dei suoi figli, Giacomo fu creato cardinale da Gregorio XI nel 1371 e Nicola eredit\u00f2 dalla moglie le contee di Ariano e Celano, fu senatore di Roma e rettore del patrimonio di San Pietro, ingrand\u00ec la potenza della famiglia nel Lazio e in Toscana e continu\u00f2 con successo la politica matrimoniale dinastica.\nIl suo secondogenito, Raimondo Orsini del Balzo, detto Raimondello, appoggi\u00f2 il colpo di Stato di Carlo III d'Angi\u00f2-Durazzo ai danni di Giovanna I d'Angi\u00f2 rimanendo in ottimi rapporti con il Re, ma il suo successore, Ladislao d'Angi\u00f2-Durazzo, cambi\u00f2 atteggiamento cercando di frenare il potere dei suoi feudatari. La situazione peggior\u00f2 nel 1403, quando il Re fu oggetto di una congiura in cui erano implicate le maggiori famiglie del Regno. I Sanseverino furono decimati, i Ruffo subirono numerose confische e Raimondello dovette subire una guerra, alla quale riusc\u00ec a resistere. Mor\u00ec nel 1406. L'anno successivo (1407) la vedova Maria d'Enghien fu costretta a sposare Ladislao, che le confisc\u00f2 i feudi. Alla morte di Ladislao ascese al trono la sorella Giovanna II d'Angi\u00f2-Durazzo. I rapporti tra gli eredi di Raimondello e la Regina erano molto freddi, ma le cose cambiarono quando, grazie all'intervento delle truppe di Maria d'Enghien e del figlio Giovanni Antonio Orsini del Balzo, il tentativo di usurpazione di Giacomo II di Borbone-La Marche fall\u00ec. La Regina, per sdebitarsi, restitu\u00ec il principato di Taranto a Giovanni Antonio, che fu ritenuto il pi\u00f9 potente feudatario napoletano del XV secolo.\nCon l'avvento al potere di Sergianni Caracciolo, amante della Regina e gran siniscalco del Regno, i rapporti con gli Orsini migliorarono sempre di pi\u00f9, tanto che il fratello minore di Giannantonio, Gabriele, spos\u00f2 Maria Caracciolo, figlia di Sergianni. Il Caracciolo convinse la Regina a nominare come suo erede Alfonso V d'Aragona, in contrasto con Luigi III d'Angi\u00f2, appoggiato da Papa Martino V. Ulteriori vicende portarono la Regina a favorire Luigi, ma gli Orsini continuarono a spalleggiare l'aragonese. Dopo la morte di Sergianni, si afferm\u00f2 il partito filofrancese e Giovanni Antonio sub\u00ec la discesa di Luigi. Fu salvato solo dalla morte dell'angioino. Nel frattempo mor\u00ec anche Giovanna e l'Orsini fu ricompensato da Alfonso con il ducato di Bari, la carica di gran connestabile e l'appannaggio di 100.000 ducati. Giovanni Antonio fu fedele anche a Ferrante d'Aragona, successore di Alfonso, che per\u00f2 lo fece uccidere dopo che questi ader\u00ec alla congiura dei baroni. Giovanni Antonio non ebbe figli legittimi, solo naturali, per questo l'asse ereditario pass\u00f2 al reale demanio.\nGuido Orsini e la linea di Pitigliano.\nGuido Orsini era il secondogenito di Romano. Nella spartizione dei beni, eredit\u00f2 la contea di Soana (l'odierna Sovana). Egli e i suoi discendenti, insieme ai cugini del ramo meridionale, governarono i feudi di Nola, Pitigliano e Soana con il sistema associativo tipico delle famiglie baronali romane. Agli inizi del XV secolo scoppiarono delle rivalit\u00e0 con Siena ed i Colonna che portarono alla perdita di molti territori. Tra il 1406 ed il 1410 il nipote di Guido, Bertoldo, perse quasi tutti i feudi, riuscendo a recuperare Pitigliano. Orso, nipote, forse illegittimo, di Bertoldo, fu conte di Nola e condusse vita da mercenario al soldo del duca di Milano e della Repubblica di Venezia. In seguito pass\u00f2 al servizio di Ferrante d'Aragona, ma non partecip\u00f2 alla congiura dei baroni, tant'\u00e8 che il sovrano lo ricompens\u00f2 con i feudi di Ascoli e Atripalda. Prese parte alla campagna di Toscana del 1478 e fu presente all'assedio di Viterbo, dove perse la vita.\nIl personaggio pi\u00f9 rappresentativo di questa linea fu il conte Niccol\u00f2. Fu un grande condottiero. Inizi\u00f2 la sua carriera al servizio di Jacopo Piccinino, poi si mise al soldo della Repubblica di Firenze contro Ferrante, che aveva appoggiato la congiura dei Pazzi. Partecip\u00f2 anche alla guerra del sale del 1482 e all'assedio di Nola del 1494. Subito dopo si mise al soldo della Repubblica di Venezia con il grado di capitano generale delle forze della Serenissima, distinguendosi nella conquista di Cremona. In seguito rest\u00f2 sempre al servizio dei veneziani. Nel 1509 fu il principale responsabile della sconfitta veneta nella battaglia di Agnadello. Suo figlio Ludovico e suo nipote Enrico parteciparono alle guerre tra francesi e spagnoli passando disinvoltamente da un campo all'altro.\nDue figlie di Ludovico contrassero illustri matrimoni: Geronima spos\u00f2 Pier Luigi Farnese, figlio naturale di Alessandro, e Marzia spos\u00f2 Gian Giacomo Medici, marchese di Marignano.\nLa decadenza della linea di Pitigliano inizi\u00f2, tuttavia, con il conte Ludovico. Costui perse Nola e fu costretto ad accettare la supremazia della Repubblica di Siena su Pitigliano. Nel 1555 suo figlio Giovan Francesco fece atto di sottomissione al granduca di Toscana e port\u00f2 le residenze della famiglia a Roma ed a Firenze. In seguito il conte Alessandro pretese di succedere nei domini della linea di Monterotondo, ma Gregorio XIII si oppose. Nel 1604 suo figlio Giannantonio vendette la contea di Pitigliano al granduca di Toscana. In cambio ottenne il marchesato di Monte San Savino. Gli Orsini di Pitigliano, ultimi discendenti della linea di Gentile, si estinsero nel 1640 con Alessandro.\nRinaldo Orsini e la linea di Monterotondo.\nAl terzogenito di Matteo Rosso \"il Grande\", Rinaldo, tocc\u00f2 la signoria di Monterotondo. Da questa posizione privilegiata i suoi discendenti presero parte attiva alle lotte nella Roma medievale. Almeno tre componenti della famiglia ricoprirono la carica di senatore di Roma e molti altri abbracciarono il mestiere delle armi. Nel 1370 Francesco fu al servizio dei fiorentini nella guerra contro i Visconti. Orso mor\u00ec al servizio del Re di Napoli nella battaglia di Zagonara del 1424, mentre combatteva il duca di Milano. I suoi figli Giacomo e Lorenzo militarono nelle file pontificie, napoletane e fiorentine. Una figlia di Giacomo, Clarice, divenne la moglie di Lorenzo il Magnifico. Franciotto Orsini fu creato cardinale da Papa Leone X nel concistoro del 1\u00ba luglio 1517.\nIl personaggio pi\u00f9 rappresentativo di questa linea fu Giovanni Battista Orsini, creato cardinale da Papa Sisto IV nel concistoro del 15 novembre 1483. Contrast\u00f2 la politica nepotistica di Papa Innocenzo VIII e fu tra i fautori dell'elezione di Papa Alessandro VI, che da speranza di giustizia divenne giustiziere della famiglia. Il Papa di casa Borgia perseguiva lo scopo di creare uno Stato all'interno del papato con a capo il figlio Cesare. Questi tra il 1500 ed il 1501 elimin\u00f2 i Riario di Forl\u00ec, i Malatesta di Rimini, gli Sforza di Pesaro e i Manfredi di Faenza. Nel 1502 prese Camerino ed Urbino, ma, quando punt\u00f2 su Bologna, cinque suoi capitani, tra cui due Orsini, organizzarono la sua eliminazione. Sembra che l'ispiratore della cosiddetta congiura della Magione, che fall\u00ec a causa della disorganizzazione dei congiurati, fosse proprio il cardinale Giovanni Battista Orsini. Con uno stratagemma Cesare Borgia cattur\u00f2 i cospiratori, che furono uccisi nel 1503. La stessa sorte tocc\u00f2 al cardinale ed a molti rappresentanti della famiglia.\nSul finire del XVI secolo la dinastia decadde. Molti suoi componenti furono coinvolti in tristi vicende e persero i feudi per confische o furono assassinati. Enrico e Francesco, gli ultimi rappresentanti della linea, vendettero Monterotondo alla famiglia Barberini nel 1641.\nNapoleone Orsini e la linea di Bracciano, Mentana e Amatrice.\nLa linea di Bracciano fu originata da Napoleone, altro figlio cadetto di Matteo Rosso \"il Grande\", a cui toccarono Bracciano, Nerola e altre terre. Come tradizione di famiglia, ricopr\u00ec la carica di senatore di Roma nel 1259. Molti componenti di questa linea ricoprirono varie cariche municipali nella Roma del XIV secolo insieme ai Colonna, ai Savelli e agli Annibaldi. Nel Lazio i signori di Bracciano furono la linea pi\u00f9 potente degli Orsini. Grazie alla compattezza dei loro domini, alla loro posizione strategica e alla costruzione della fortezza sul lago di Bracciano, da cui potevano controllare l'accesso a Roma, questa famiglia raggiunse ben presto una posizione di privilegio tra i nobili della citt\u00e0 eterna. Fu Papa Martino V a concedere nel 1419 Bracciano in vicariato a Carlo Orsini, fratello del cardinale Giordano. Da suo figlio Napoleone, gonfaloniere della Chiesa, e da Francesca Orsini di Monterotondo nacque Gentile Virginio, uno dei maggiori personaggi della politica italiana della fine del XV secolo.\nNel 1480, alla morte di Napoleone, Gentile Virginio subentr\u00f2 al padre ed aggiunse ai propri altri feudi, portati in dote dalla moglie Isabella Orsini, figlia di Raimondo, principe di Salerno, ed Eleonora d'Aragona dei conti di Urgell. A causa di questo matrimonio, Gentile Virginio divenne il favorito di Ferrante d'Aragona, che lo elev\u00f2 alla carica di gran connestabile. Insieme al cugino, il cardinale Giovanni Battista Orsini, fu il pi\u00f9 accanito oppositore dei papi Innocenzo VIII ed Alessandro VI.\nInnocenzo VIII intendeva sostituire Ferrante con un sovrano pi\u00f9 fedele alla Chiesa (il Regno di Napoli era in teoria un feudo ecclesiastico) per controllare gli uffici e le rendite provenienti da quel territorio. Per questo il Papa cercava ogni pretesto per favorire sollevazioni o congiure contro il Re. Ferrante, dal suo canto, era nato illegittimo e rischiava comunque e sempre di veder contestato il suo potere. Tuttavia, Innocenzo VIII aspirava anche a creare uno Stato familiare, pertanto invest\u00ec il figlio Franceschetto Cybo della contea di Anguillara, uno dei feudi pi\u00f9 importanti del Lazio. Alla morte del padre, Franceschetto si trasfer\u00ec in Toscana e vendette la contea a Gentile Virginio, che la compr\u00f2 nel 1492.\nCon l'ascesa al soglio pontificio di Alessandro VI la situazione si fece cupa. Il Papa tramava per occupare Anguillara e neutralizzare Ferrante. Si alle\u00f2 con il duca di Milano Ludovico il Moro, che chiam\u00f2 Carlo VIII. Temendo un conflitto generalizzato, Ferrante spinse Gentile Virginio ad accordarsi con il Pontefice. Ne risult\u00f2 un accordo che fu di breve durata a causa della morte di Ferrante. Era il 25 gennaio del 1494.\nIl duca di Milano si accord\u00f2 con Carlo VIII, che si convinse di una facile vittoria su Alfonso II d'Aragona, che era considerato debole. Alessandro VI prese una posizione ambigua, pronto a trarre il massimo vantaggio personale da qualsiasi situazione si fosse presentata. Gli altri stati italiani, soprattutto Venezia e Firenze, si dichiararono neutrali.\nCarlo VIII scese in Italia con un forte esercito nel settembre del 1494. Gentile Virginio fu messo al comando delle truppe pontificie di Romagna ma, catturato dal nemico assieme ad altri componenti della sua famiglia, arriv\u00f2 ad un accordo con Carlo VIII: evitava di combattere per il francese ma permetteva ai figli e agli altri parenti di farlo, in cambio otteneva la salvaguardia di Bracciano e dei suoi stati. In questo modo Gentile Virginio non trad\u00ec ufficialmente il Re di Napoli e non disturb\u00f2 troppo il Papa.\nNel frattempo a Napoli Alfonso II, successore di Ferrante, fu costretto ad abdicare ed il nuovo sovrano, Ferrandino d'Aragona, si ritrov\u00f2 con uno Stato invaso ed in preda alle lotte intestine. La capitale venne subito occupata e il Re si ritir\u00f2 prima ad Ischia e poi in Sicilia. Comunque, nella battaglia di Fornovo del 1495, Carlo VIII fu sconfitto e dovette tornare in Francia. Nel frattempo Ferrandino inizi\u00f2 la riconquista del Regno.\nDopo la battaglia, anche Gentile Virginio riusc\u00ec a scappare e si ritir\u00f2 a Bracciano. L'anno successivo, per\u00f2, trad\u00ec definitivamente Ferrandino, che gli confisc\u00f2 i beni, e si diresse in Abruzzo per liberarlo dalle bande dei Colonna. Nel Regno di Napoli le cose non andarono bene e il comandante supremo francese Gilberto di Borbone, conte di Montpensier, fu costretto ad una resa umiliante: avrebbe avuto salva la vita e un lasciapassare per s\u00e9 e i suoi se si fosse consegnato insieme agli Orsini. Ferrandino, comunque, non rispett\u00f2 il patto e li fece imprigionare. Gentile Virginio venne tradotto nel Castel dell'Ovo di Napoli. Ferrandino ed Alessandro VI si accordarono per eliminarlo ed il signore di Bracciano venne avvelenato nel 1497.\nLa morte di Gentile Virginio, le relative confische e la successiva strage del 1503 produssero un forte indebolimento della famiglia. Tuttavia, la morte di Alessandro VI e l'elezione di papi amici o parenti degli Orsini (Giulio II, Leone X e Clemente VII), fecero tirare un sospiro di sollievo alla famiglia.\nIl figlio di Gentile Virginio, Giangiordano, fu principe assistente al Soglio pontificio, qualifica che elev\u00f2 il ramo di Bracciano al di sopra degli altri. Suo nipote Virginio, conte d'Anguillara, fu un famoso ammiraglio, prima pontificio, poi al soldo della Francia, dopo che gli furono confiscati i feudi con l'accusa di tradimento nel 1539. La pi\u00f9 curiosa impresa di Virginio fu il cordiale accordo con il pirata turco Khair-ad-din, suo avversario nelle campagne in terra d'Africa.\nNel 1560 Paolo Giordano I fu creato primo duca di Bracciano. Milit\u00f2 come capitano alla battaglia di Lepanto. Spos\u00f2 la figlia del granduca di Toscana Cosimo I de' Medici Isabella, che strangol\u00f2 in un eccesso di gelosia nel 1578. Dopo l'uxoricidio fugg\u00ec a Roma e si leg\u00f2 a Vittoria Accoramboni, moglie di un nipote di Sisto V, il quale venne assassinato su suo incarico nel 1583. Dopo quest'altro omicidio, inseguito dalla giustizia pontificia e dai sicari del granduca di Toscana, fugg\u00ec nel nord Italia con l'amante, sposandola nel 1585. Nel dicembre dello stesso anno l'Accoramboni venne assassinata da Ludovico Orsini di Monterotondo, che voleva vendicare la morte del fratello Roberto (ucciso perch\u00e9 implicato in una faida con il duca Paolo Giordano). Ludovico venne eliminato qualche giorno dopo per ordine delle autorit\u00e0 venete che lo avevano arrestato.\nIl figlio di Paolo Giordano I, il duca Virginio, fu insignito dell'Ordine del Toson d'Oro. I suoi figli ebbero tutti importanti carriere o fecero grandi matrimoni.\nLe figlie Isabella, Maria Felicia e Maria Camilla sposarono rispettivamente il duca di Guastalla, il duca di Montmorency e il principe di Sulmona.\nIl primogenito Paolo Giordano II spos\u00f2 la principessa regnante di Piombino e venne innalzato al titolo di principe del Sacro Romano Impero con la qualifica di Altezza Serenissima, titolo che lo elev\u00f2 al di sopra di tutti gli altri principi romani.\nIl fratello Alessandro Orsini fu cardinale e legato pontificio in Romagna, mentre l'altro fratello Ferdinando fece confluire nei beni familiari quelli della linea degli Orsini di San Gemini.\nNel XVII secolo anche i duchi di Bracciano lasciarono i loro castelli per trasferirsi a Roma, dove mantennero un elevatissimo stile di vita sfruttando a fondo i loro feudi. Tuttavia carestie, banditismo e povert\u00e0 diffusa danneggiarono fortemente la situazione economica di famiglia, tant'\u00e8 che tra il 1692 ed il 1696, l'ultimo principe e duca Don Flavio I, sommerso dai debiti, fu costretto a vendere tutti i suoi feudi pi\u00f9 importanti. Bracciano fu acquistata dagli Odescalchi. Alla sua morte si ebbe una lite giudiziaria tra la vedova Marie Anne de La Tr\u00e9moille e gli Orsini di Gravina per la successione ai pochi feudi rimasti vincolati da fidecommessi e primogeniture.\nDal cardinale Latino, figlio di Carlo capostipite del ramo di Bracciano che aveva avuto in eredit\u00e0 dal padre i feudi di Mentana, Selci e Palombara e che in giovent\u00f9 aveva avuto un figlio, Paolo, legittimato in punto di morte con il consenso di Sisto IV a succedere nel patrimonio del padre, discese il ramo degli Orsini di Mentana e dei prinicipi di Amatrice.\nLa linea di Gravina.\nAttualmente la principale linea superstite della famiglia \u00e8 quella di Gravina, discendente da Francesco, figlio di Giovanni, signore di Bracciano. Il capostipite di questa linea aveva i suoi feudi principalmente nel Lazio e ricopriva la carica di prefetto perpetuo dell'Urbe, quando nel 1418 venne chiamato a Napoli da Sergianni Caracciolo.\nFrancesco fu il difensore di Napoli contro le truppe angioine, che sconfisse il 28 settembre 1418. In seguito spos\u00f2 una ricca ereditiera pugliese, Margherita Della Marra, che gli port\u00f2 in dote la contea di Gravina e molti altri feudi. Nel 1421 fu tra i fautori dell'adozione di Alfonso V d'Aragona da parte di Giovanna II d'Angi\u00f2-Durazzo[. Alfonso V lo ricompens\u00f2 con la contea di Copertino, alla quale si aggiunsero quelle di Conversano e Campagna. Spos\u00f2 in seconde nozze Ilaria Stellato che gli port\u00f2 in dote il feudo di Ceppaloni; egli fu anche feudatario di Terranova-Fossaceca e Monteverde in Campania. Fu creato duca di Gravina nel 1436, titolo che fu confermato definitivamente al figlio Giacomo. Due dei suoi figli naturali, Marino e Giovanni Battista divennero rispettivamente arcivescovo di Taranto e gran maestro dell'Ordine di San Giovanni di Gerusalemme.\nIl 4\u00ba duca, Francesco, fu fatto strangolare da Cesare Borgia nel gennaio del 1503. Un suo nipote, Flavio Orsini, fu creato cardinale nel 1565.\nGli spagnoli confiscarono tutti i feudi per fellonia al 5\u00ba duca, Ferdinando, che aveva fatto iniziare la costruzione del Palazzo Orsini di Gravina in Napoli, dove prese dimora la famiglia, riuscendo a recuperarli dietro il pagamento di un indennizzo di 40.000 ducati.\nGiulia Orsini, figlia di Antonio, il 6\u00ba duca, e di Felicia Sanseverino, lott\u00f2 per vedersi riconosciuti i diritti di principessa di Bisignano (1608), ma mor\u00ec poco tempo dopo (1609), probabilmente avvelenata.\nAlla morte senza eredi del duca Michele Antonio, il ducato di Gravina pass\u00f2 al cugino e nipote acquisito Pietro Orsini, conte di Muro Lucano. Il nipote Pier Francesco rinunci\u00f2 alla successione nel 1668 per diventare domenicano con il nome di Vincenzo Maria. Fu arcivescovo di Benevento, poi cardinale e quindi papa con il nome di Benedetto XIII e durante il suo pontificato legittim\u00f2 il proprio ramo familiare a succedere agli Orsini di Bracciano, estintisi a Roma sul finire del XVII secolo, anche nella prerogativa di principe assistente al Soglio pontificio per il quale titolo dovettero acquistare verso il 1722 il feudo di Roccagorga da Scipione Ginetti Lancellotti per 65.000 scudi, prendendo nuova dimora nel palazzo di Monte Savello. Grazie a questa nuova elezione al soglio pontificio l'importanza della famiglia vide accrescere nuovo prestigio. Anche i componenti della linea di Gravina dalla provincia si trasferirono a Roma, dove tuttora vivono i discendenti.\nLa famiglia giunse a Roma tuttavia in condizioni finanziarie ormai depauperate dopo la fallita acquisizione del patrimonio del principato di Amatrice verso i cui eredi, anch'essi Orsini, avevano maturato una notevole esposizione creditoria non pi\u00f9 ricostituita dopo lo scontro legale con i Medici di Toscana che prevalsero nell'acquisire il principato, che entr\u00f2 poi a far parte degli stati mediceo farnesiani.\nUn nipote di Benedetto XIII, il duca Domenico Orsini, abbandon\u00f2 ogni carica di famiglia e prese i voti. Fu l'ultimo cardinale della casata.\nNel 1806 gli Orsini persero il feudo di Gravina. Il principe Filippo Bernualdo II ne sar\u00e0 l'ultimo duca. Con la perdita di tutti i feudi tramite le leggi eversive della feudalit\u00e0, i titoli della famiglia saranno solo quelli di principi romani e del S.R.I. che i cinque figli maschi Francesco, Marino, Giacinto, Ferdinando e Benedetto trasmetteranno ai loro discendenti. La trasmissibilit\u00e0 del titolo non \u00e8 prerogativa delle loro sorelle Maria Antonia, moglie del principe Giacomo Saluzzo, e Paola, moglie del duca Francesco Carafa.\nIl ramo di Solofra.\nIl principe Filippo Bernualdo concesse al nipote Domenico, figlio del figlio Domenico, prematuramente scomparso, il titolo di principe di Solofra e Vallata. Con il tramonto del regime feudale gli Orsini si trovarono di fronte a gravi difficolt\u00e0 economiche, per cui il principe Domenico, nel 1823 spos\u00f2 Maria Luisa Torlonia, figlia del ricchissimo duca di Bracciano Giovanni. Nel 1850 Domenico fu ministro della guerra, luogotenente generale delle armate pontificie e senatore di Roma. Il principe Domenico ebbe quattro figlie e lasci\u00f2 il titolo al figlio Filippo Orsini Sarzina Gravina. L'attuale rappresentante di questo ramo \u00e8 Domenico Napoleone Orsini.\nMembri principali.\nPontefici.\n\"(in ordine cronologico)\"\nCardinali.\n\"(in ordine cronologico e con riportato tra parentesi l'anno della nomina)\"\nAltri esponenti.\n\"(in ordine alfabetico)\"\nDimore.\nDi seguito \u00e8 riportato un elenco non completo delle dimore abitate dalla famiglia Orsini:"}
{"id": "55042", "revid": "33689", "url": "https://it.wikipedia.org/wiki?curid=55042", "title": "Y di Yule", "text": "La variabile di test Y di Yule \u00e8 un indice di associazione\nusato in tabelle statistiche dette di contingenza 2x2,\nideato dallo statistico scozzese George Udny Yule e correlato con un altro indice dello stesso autore: Q di Yule. Rispetto a quest'ultimo indice il valore assoluto \u00e8 sempre minore (|Q| &gt; |Y|) a meno che non vi sia indipendenza o completa associazione.\nMetodologia.\nove \nTale indice \"Y\" varia tra -1 e +1, ove 0 indica l'indipendenza.\n\"Y\" pu\u00f2 essere stimato da\ndove in questo caso\nmentre la varianza di \"y\" viene stimata con\nEsempio.\nValori di q differenti.\nCollassando una tabella \"N\"x\"N\" a una 2x2, a causa del criterio di aggregazione dei valori, si possono ottenere valori di \"q\" differenti. (osservazione di Karl Pearson)\nSe per esempio i dati di partenza fossero stati:\nassegnando il \"boh!\" ai \"No\" si ottiene la tabelle e il \"y\"=-0,359 di cui sopra, mentre assegnandolo ai \"Si\" si ottiene la tabella seguente:\ncon l'indicatore \"y\" che si \"attenua\" diventando \"y\"=-0,237"}
{"id": "55043", "revid": "547034", "url": "https://it.wikipedia.org/wiki?curid=55043", "title": "Jimmy Cobb", "text": "Vanta collaborazioni con Dizzy Gillespie, John Coltrane, Stan Getz e Miles Davis.\nIl suo nome \u00e8 legato soprattutto alla sua militanza nel gruppo di Miles Davis con il quale ha partecipato ad alcuni storiche registrazioni: \"Kind of Blue\", \"Sketches of Spain\", \"Someday My Prince Will Come\", \"Live at Carnegie Hall\", \"Live at the Blackhawk\", \"Porgy and Bess\" e \"Sorcerer\".\nJimmy Cobb \u00e8 stato attivo a New York con il suo gruppo \"Jimmy Cobb's Mob\".\nHa insegnato nel 2006 e 2007 ai seminari del Tuscia in Jazz Festival. Nel 2008 ha insegnato al seminario We Love Jazz tenutosi presso Castagnole Piemonte, Torino.\nDiscografia.\nCome ospite.\ncon Pepper Adams-Donald Byrd Quintet\ncon Cannonball Adderley\ncon Nat Adderley\ncon Toshiko Akiyoshi\ncon Lorez Alexandria\ncon Geri Allen\ncon Dorothy Ashby\ncon Kenny Barron and John Hicks\ncon Walter Benton\ncon Walter Bishop, Jr.\ncon Nick Brignola\ncon Paul Chambers\ncon Al Cohn\ncon John Coltrane\ncon Miles Davis\ncon Joey DeFrancesco\ncon Kenny Dorham\ncon Kenny Drew\ncon Ricky Ford\ncon Curtis Fuller\ncon Benny Golson\ncon Paul Gonsalves\ncon Bunky Green\ncon Bill Hardman \ncon Joe Henderson\ncon John Hendricks\ncon John Hicks and Elise Wood\ncon Wynton Kelly\ncon Hubert Laws\ncon Johnny Lytle\ncon Harold Mabern\ncon Pat Martino\ncon Ronnie Mathews \ncon Billy Mitchell\ncon Wes Montgomery\ncon Frank Morgan\ncon David \"Fathead\" Newman\ncon Art Pepper\ncon Jimmy Raney \ncon Sonny Red\ncon Shirley Scott\ncon Wayne Shorter\ncon Don Sleet\ncon Sonny Stitt\ncon Teri Thornton\ncon Bobby Timmons\ncon Norris Turney\ncon Phil Upchurch\ncon Sarah Vaughan\ncon Cedar Walton\ncon Dinah Washington\ncon C. I. Williams"}
{"id": "55044", "revid": "290351", "url": "https://it.wikipedia.org/wiki?curid=55044", "title": "Schema di Yule", "text": "Lo schema di Yule \u00e8 un modello autoregressivo del tipo:\nformula_1 = formula_2 formula_3 + formula_4 formula_5 + formula_6\ndove: \nformula_6 sono variabili casuali indipendenti con valore atteso formula_8 e formula_9 uguale per ogni formula_10\nPorta il nome di George Udny Yule."}
{"id": "55052", "revid": "363629", "url": "https://it.wikipedia.org/wiki?curid=55052", "title": "Plasma (biologia)", "text": "Il plasma sanguigno \u00e8 una componente del sangue; contiene proteine, nutrienti, prodotti del metabolismo, ormoni e elettroliti inorganici, ma \u00e8 privo di cellule.\n\u00c8 composto principalmente da acqua (92%), proteine (8%) e sali minerali. Serve come mezzo di trasporto per il glucosio, i lipidi, ormoni, i prodotti del metabolismo, anidride carbonica e ossigeno. \nLa capacit\u00e0 di trasporto dell'ossigeno \u00e8 relativamente bassa comparata a quella dell'emoglobina contenuta nei globuli rossi; pu\u00f2 essere aumentata in condizioni iperbariche.\n\u00c8 il mezzo di immagazzinamento e trasporto dei fattori della coagulazione, quali la fibrina, e il suo contenuto di proteine \u00e8 necessario per mantenere la pressione osmotica del sangue.\nUso di plasma e siero per gli esami di laboratorio.\nPer effettuare un esame del sangue il plasma \u00e8 ottenuto dal sangue. Per prevenire la coagulazione del campione di sangue prelevato si usa un anticoagulante, come il citrato o l'eparina, che viene aggiunto immediatamente dopo il prelievo; normalmente l'anticoagulante \u00e8 gi\u00e0 presente nelle provette sottovuoto che si utilizzano. Per molti esami di laboratorio il plasma e il siero sanguigno possono essere usati indifferentemente.\nIl campione viene centrifugato per separare il plasma dalle cellule sanguigne. \nIl plasma pu\u00f2 essere congelato sotto i -80\u00a0\u00b0C in maniera pressoch\u00e9 indefinita per successive analisi.\nIl siero ha una composizione simile a quella del plasma, ma non contiene i fattori della coagulazione; \u00e8 ottenuto lasciando coagulare il campione di sangue prima della centrifugazione. A questo scopo pu\u00f2 essere usata una provetta sottovuoto per la separazione del siero: esistono tre differenti tipologie di provette per il siero, che si differenziano per le sostanze contenute (attivatore della coagulazione, gel separatore o granuli).\nI test della coagulazione (come INR e APTT) richiedono che tutti i fattori della coagulazione siano preservati, quindi non possono essere effettuati sul siero. Viene utilizzata normalmente una provetta sottovuoto, tipo \"Vacuette\", contenente sodio citrato in quanto gli effetti anticoagulanti del citrato sono dipendenti dalla concentrazione e quindi possono essere annullati per effettuare il test.\nPlasma sanguigno sintetico.\nIl fluido biologico simulato \u00e8 una soluzione avente una concentrazione di ioni simile a quella del plasma umano. Viene normalmente utilizzato per la modifica della superficie degli impianti metallici biomedicali e nel trasporto genico."}
{"id": "55053", "revid": "682087", "url": "https://it.wikipedia.org/wiki?curid=55053", "title": "Fisica del plasma", "text": ""}
{"id": "55054", "revid": "123063147", "url": "https://it.wikipedia.org/wiki?curid=55054", "title": "Stanze di vita quotidiana", "text": "Stanze di vita quotidiana \u00e8 il sesto album in studio di Francesco Guccini, pubblicato in Italia nel 1974.\nIl disco.\nIntervistato dopo l'uscita di \"Stagioni\" (2000) su quale album non avrebbe rifatto, Guccini indic\u00f2 proprio \"Stanze di vita quotidiana\": \u00abLo incisi in situazioni psicologiche difficili. Avevo un produttore, Pier Farri, che mi sballottava da Roma a Milano senza il minimo motivo. Fu terribile\u00bb. E poi aggiunge: \u00abal tempo, Pier era fissato con l'esotismo, le marimbe. Ares Tavolazzi, il bassista, se ne and\u00f2 quando Pier gli chiese di eseguire \"un suono giallo\"... cazzo voleva dire?\u00bb. Lo stesso Guccini ha comunque spesso ripreso molte di queste canzoni nel corso dei tour.\nRiccardo Bertoncelli scrisse all'epoca, commentando questo album: \"Guccini se ne esce fuori con un disco all'anno, ma si vede che ormai non ha pi\u00f9 niente da dire\". A questa recensione Guccini rispose nel 1976 pubblicando la canzone \"L'avvelenata\".\nLe canzoni sono tutte scritte da Guccini tra il settembre 1972 (\"Canzone delle osterie di fuori porta\") e l'agosto 1973 (\"Canzone delle situazioni differenti\"). Gli arrangiamenti invece sono di Ettore De Carolis e Vince Tempera.\nNella copertina, Marva Jan Marrow \u00e8 citata con il solo nome (Marva)."}
{"id": "55055", "revid": "873537", "url": "https://it.wikipedia.org/wiki?curid=55055", "title": "Campo geomagnetico", "text": "Il magnetismo terrestre \u00e8 un fenomeno fisico naturale presente sul pianeta Terra, assimilabile al campo magnetico generato da un dipolo magnetico con poli magnetici non coincidenti con quelli geografici e non statici, e con asse inclinato di 11,30\u00b0 rispetto all'asse di rotazione terrestre. L'intensit\u00e0 del campo geomagnetico sulla superficie terrestre varia da 25 a 65 microtesla (o da 0.25 a 0.65 gauss). Anche altri corpi celesti, come il Sole o Giove, generano un loro campo magnetico. Le ipotesi sulle origini di questo campo sono numerose, ma oggi le teorie sono orientate verso un modello analogo a quello di una dinamo ad autoeccitazione. \nPrimo campo terrestre ad essere teorizzato e descritto, la sua scoperta \u00e8 attribuita alle osservazioni di Pierre de Maricourt, riportate nella sua \"Epistola de magnete\" (Lettera sul magnete) del 1269. La sua formazione viene datata a 4 miliardi di anni fa. Causa numerosi effetti facilmente sperimentabili, ad esempio l'aurora polare \u00e8 generata dall'interazione tra il vento solare e la magnetosfera. Il magnetismo terrestre ha inoltre una notevole importanza per la vita sulla Terra: esso si estende per svariate decine di migliaia di chilometri nello spazio, formando una zona chiamata magnetosfera, la cui presenza genera una sorta di \"scudo\" elettromagnetico che devia i raggi cosmici e tutte le particelle cariche, riducendo la quantit\u00e0 che raggiunge il suolo dando origine alle fasce di Van Allen.\nCaratteristiche.\nLa prima esatta configurazione del campo magnetico terrestre, con uno studio fisico-matematico e la delineazione delle linee di forza fu ad opera di Gauss nel 1832. Il campo magnetico terrestre pu\u00f2 essere assimilato, in prima approssimazione, al campo prodotto da un dipolo situato al centro della terra e formante un angolo di 11,3\u00b0 con l'asse terrestre.\nTale dipolo ha il proprio polo nord magnetico diretto verso il sud geografico e i punti di intersezione del suo asse con la superficie terrestre sono detti poli geomagnetici. Dall'equatore ai poli, sulla superficie terrestre, il valore del campo varia da circa poco pi\u00f9 di 20\u00a0000 nT all'equatore ai circa 70\u00a0000 nT delle zone polari. La sua massima intensit\u00e0 \u00e8 ai poli e la minima si trova all'equatore. Il modello del campo prodotto da un dipolo \u00e8 solo una approssimazione: non potrebbe infatti esistere un vero dipolo in quanto il centro della Terra si trova a temperature ben superiori ai 1043 K (circa 770\u00b0C), valore della temperatura di Curie al di sopra della quale qualunque minerale ferromagnetico perde le sue propriet\u00e0 magnetiche, divenendo paramagnetico.\nIl campo geomagnetico non \u00e8 omogeneo lungo la superficie terrestre e le sue variazioni non riflettono n\u00e9 le variazioni della geologia di superficie, n\u00e9 la morfologia topografica. L'analisi armonica sferica dei dati del campo magnetico di superficie dimostra che pi\u00f9 del 94% del campo \u00e8 di origine interna e la rimanenza \u00e8 di origine esterna. Dai dati raccolti in alcune centinaia di anni si deduce che il campo geomagnetico \u00e8 composto da tre parti, le prime due appartenenti al campo interno e la terza all'esterno:\nUnit\u00e0 di misura.\nL'unit\u00e0 di misura del campo geomagnetico nel sistema internazionale (SI) \u00e8 il tesla (T). I valori del campo, espressi in quest'unit\u00e0 di misura, sono molto piccoli e nella pratica si utilizza il suo sottomultiplo nanotesla (nT), pari a 10\u22129 T, oppure il gauss (G) nel sistema CGSem (1 G = 10\u22124 T).\nPoli.\nPoli magnetici.\nPer definizione, un polo magnetico \u00e8 un punto dove il campo geomagnetico generato da un dipolo magnetico, posto nel nucleo esterno terrestre, ha una direzione coincidente con l'asse del dipolo, cio\u00e8 verticale. Questa definizione fu proposta nel 1600 da William Gilbert, un gentiluomo che faceva parte della corte di Elisabetta I d'Inghilterra, ed \u00e8 tuttora in uso.\nTuttavia, la nomenclatura che definisce il polo magnetico Nord e quello Sud \u00e8 solo una convenzione; infatti le linee di forza del campo magnetico terrestre entrano nell'emisfero nord (emisfero boreale) ed escono dall'emisfero sud (emisfero australe).\nPertanto dal punto di vista magnetico il polo Nord magnetico \u00e8 quello posto in prossimit\u00e0 del polo Sud geografico e viceversa: e l'ago Nord della bussola si orienta verso il polo di segno opposto. Per comodit\u00e0 il polo magnetico Sud della Terra (fisico) \u00e8 stato chiamato polo magnetico Sud in associazione a quello geografico, analogamente per il polo magnetico Nord. L'asse geografico e l'asse magnetico non sono coincidenti e la retta congiungente i due poli magnetici non passa per il centro della Terra.\nL'asse magnetico si scosta da quello geografico in base alla posizione e al momento della sua rilevazione: mentre i poli geografici sono fissi (in realt\u00e0, a causa dell'oscillazione di Chandler si spostano lungo una circonferenza di 6 metri di diametro ogni 435 giorni), quelli magnetici sono soggetti ad un continuo, seppur lento, spostamento, non costante e non uguale per ognuno di essi lungo una circonferenza di circa 160\u00a0km.\nPertanto i poli geografici non coincidono con i poli magnetici rispettivi, dai quali si discostano anche di quasi 3000\u00a0km, ed il polo magnetico sud si trova maggiormente distanziato rispetto al polo magnetico nord. Dato che l'ago della bussola non indica il polo Nord geografico e la sua misurazione ha sempre un fattore di imprecisione, la sua rilevazione viene corretta ricorrendo alla declinazione magnetica, che \u00e8 l'angolo compreso tra la direzione indicata dalla bussola e la direzione del nord geografico.\nIl suo valore dipende dal punto di osservazione sulla superficie terrestre e dal momento di osservazione. In talune zone la declinazione magnetica \u00e8 tutt'altro che trascurabile, come non lo \u00e8 se si deve seguire una rotta piuttosto lunga; ad esempio nell'Atlantico centrale essa raggiunge anche i 20\u00b0 ed \u00e8, ovviamente, molto elevata in prossimit\u00e0 dei poli.\nGrazie alla posizione geografica pi\u00f9 favorevole, l'esplorazione dei poli magnetici si \u00e8 svolta con anticipo rispetto a quelli geografici.\nIl polo magnetico Nord \u00e8 stato raggiunto per la prima volta nel 1831 dal britannico Sir James Clark Ross, mentre quello Sud nel 1909 dai geologi australiani Sir Tannat William Edgeworth David, Sir Douglas Mawson e dal medico scozzese Alistair McKay con un viaggio in slitta di 3 mesi.\nPosizione dei poli magnetici\nPoli geomagnetici.\nI punti in cui il diametro terrestre, coincidente con la direzione del dipolo, incontra la superficie terrestre sono detti poli geomagnetici: asse geomagnetico \u00e8 il diametro terrestre anzidetto ed equatore geomagnetico \u00e8 il cerchio massimo perpendicolare a questo asse e con centro in quello del dipolo.\nContrariamente ai poli magnetici non si tratta di punti reali, ma di una astrazione basata su un modello matematico chiamato modello del dipolo che spiega solo in parte (&gt; del 94%) il reale comportamento del campo magnetico terrestre. La restante parte \u00e8 infatti definita componente \"non dipolare\".\nRispetto all'asse di rotazione terrestre, la retta congiungente i due poli geomagnetici \u00e8 inclinata di 11,3\u00b0.\nI due poli geomagnetici non coincidono con quelli magnetici.\nPer la stessa ragione dei poli magnetici, anche quelli geomagnetici sono invertiti per convenzione, essendo positivo il polo geomagnetico sud e negativo il polo geomagnetico nord.\nNel 2005 quello Nord era approssimativamente localizzato a 79,74 N 71,78 W sulla costa nord occidentale della Groenlandia, mentre quello Sud era localizzato a 79,74 S 108,22 E vicino alla stazione Vostok.\nVariazioni del campo, anomalie ed IGRF.\nVariazioni del campo.\nIl campo magnetico terrestre non \u00e8 n\u00e9 costante nel tempo, n\u00e9 uniforme nello spazio. Le variazioni del campo in direzione ed intensit\u00e0 possono essere misurate e presentate come valori medi giornalieri, mensili ed annuali. Nel corso delle ere geologiche queste variazioni hanno portato alla deriva dei poli magnetici e a ripetuti fenomeni di inversione del campo, ovvero di scambio dei poli magnetici Nord e Sud. L'origine delle variazione pu\u00f2 essere sia interna sia esterna.\nLe variazioni a lungo periodo (5-10 anni), dette \"variazioni secolari\", sono dovute a cambiamenti nelle sorgenti profonde e sono riconosciute dai dati degli osservatori magnetici e dei record archeologici e geologici (paleomagnetismo). Le variazioni a breve periodo (da pochi minuti fino a 5 anni) sono di origine esterna.\nUna terza categoria \u00e8 quella delle variazioni a periodo molto lungo, legate al ciclo solare di 11 anni. Le \"variazioni secolari\" sono a loro volta divise in un contributo dovuto al campo dipolare ed uno al campo non dipolare, oppure a correnti elettriche che scorrono all'interfaccia nucleo-mantello, come evidenziato dalle indagini di tomografia magnetica.\nIn sintesi la variazione secolare \u00e8 caratterizzata da una diminuzione media annua del momento di dipolo dello 0,05%, una precessione verso W dell'asse di dipolo di 0,08\u00b0 annui, uno spostamento verso N di 0,01\u00b0 annui, una deriva occidentale del campo non dipolare di 0,2-0,3\u00b0 annui (vedi mappe della declinazione magnetica) associato ad una certa deriva meridionale (meccanismi di rotazione differenziale nucleo-mantello), e infine una variazione di intensit\u00e0 del campo con tasso di circa 10 nT annui. Per quanto riguarda le inversioni di polarit\u00e0 del campo magnetico, esse comportano repentini (5-10\u00a0000 anni) cambiamenti della declinazione di 180\u00b0 e inversioni di segno dell'inclinazione.\nAnomalie.\nVengono definite anomalie magnetiche tutte le variazioni a scala regionale o globale del campo magnetico terrestre. La loro rilevazione e il loro studio rientra nelle competenze della geofisica e precisamente della magnetometria. Si definisce una anomalia positiva o negativa quando alla misurazione sul terreno vengono sottratte le oscillazioni periodiche e il campo regionale.\nLe anomalie possono essere di origine naturale o artificiale. Le prime derivano dalla presenza di grosse quantit\u00e0 di minerali ferromagnetici (ad es. magnetite) nelle rocce interessate e provocano anomalie nella misurazione della declinazione magnetica anche di 20\u00b0. Alcune di esse si trovano in Italia nelle isole Capraia, d'Elba, Lipari, Pantelleria, nella provincia di Genova (Gruppo di Voltri), nelle province di Napoli e Caserta, nella Sardegna centro occidentale, nella zona etnea della Sicilia e nel Piemonte nord occidentale. Le anomalie artificiali invece derivano dall'interramento di masse o oggetti di natura ferro-magnetica. Molteplici sono le applicazioni dello studio delle anomalie magnetiche, specie in abbinamento con altri metodi di indagine geofisica quali il georadar o la geoelettricit\u00e0. Alcune di esse sono:\nUltimamente la magnetometria sta acquisendo sempre pi\u00f9 spazio e fondi nella ricerca archeologica, tanto da assumere una sua terminologia, l'archeomagnetismo.\nIn questa specializzazione si sfruttano le capacit\u00e0 magnetiche delle costruzioni antiche, quali mura, edifici o oggetti per individuarne la posizione e la dimensione, spesso in abbinamento come gi\u00e0 detto ad altre indagini.\nCartografia IGRF.\nPer lo studio del campo magnetico terrestre e tutte le sue relazioni con la vita di tutti i giorni si \u00e8 resa necessaria la creazione di una cartografia precisa e aggiornata. Questo scopo \u00e8 stato raggiunto grazie all'utilizzo del modello matematico IGRF (International Geomagnetic Reference Field) elaborato dall'International Association of Geomagnetism and Aeronomy (IAGA). Questa cartografia, denominata \"modello magnetico mondiale\", viene pubblicata dal National Geophysical Data Center (NGDC) e dal British Geological Survey (BGS) ogni 5 anni tramite l'elaborazione di tutti i dati disponibili a scala planetaria e tenendo conto di tutte le variazioni, .\nEsistono versioni sia generali, indicanti il campo nella sua totalit\u00e0, sia suddivise per ogni componente di tale campo (orizzontale, verticale, ecc.). In ogni cartografia vengono inclusi dei coefficienti, calcolati su modelli previsionali, per aggiornare il modello nei 5 anni seguenti la sua pubblicazione, seguendo le variazioni previste del campo. Si \u00e8 per\u00f2 verificato che tali modelli sono solo accettabili dal punto di vista previsionale e che tanto pi\u00f9 ci si discosta dall'anno di pubblicazione, tanto pi\u00f9 perdono in precisione.\nTeorie sulla presenza del campo interno.\nNumerose sono state le ipotesi formulate sull'origine del campo geomagnetico, esse sono suddivisibili in due gruppi:\nPer entrambe si consideri innanzitutto che un campo magnetico \u00e8 l'espressione (secondo la legge di conservazione dell'energia) di una massa elettroconducente qualora sottoposta ad una corrente elettrica maggiore di quella che quella stessa massa pu\u00f2 accumulare quando impedita nel poterla cedere ad un altro conduttore (ovvero isolata). Si consideri poi che cos\u00ec come l'elettricit\u00e0, tende a seguire il percorso che oppone meno resistenza al suo passaggio (da cui il flusso da polo a polo, in quanto punti nei quali il diametro terrestre \u00e8 il pi\u00f9 breve dato il leggero appiattimento).\nTeorie magnetiche.\nQuesta teoria fu espressa per la prima volta da R. Bacone, ripresa e sviluppata da Pierre de Maricourt, scienziato francese del XIII secolo, nel Epistula de magnete (Lettera sul magnete), del 1269, in stampa nel 1558 e trov\u00f2 definitiva e completa trattazione nella stampa del 1600: \"De Magnete, Magneticisque Corporibus, et de Magno Magnete Tellure Physiologia Nova\" (Nuova scienza naturale riguardante il magnete, i corpi magnetici e il grande magnete Terra) di William Gilbert.\nGilbert, scienziato e medico della regina Elisabetta I d'Inghilterra, si contrappose alle varie teorie sul \"magnetismo esterno\", che ponevano l'origine del campo terrestre al di fuori del pianeta. L'ipotesi di Gilbert fu molto popolare, ma non era corretta. In tale situazione la forza del campo sarebbe elevatissima e la densit\u00e0 della crosta terrestre molto elevata. Infatti poich\u00e9 alla base della crosta si supera la temperatura di Curie e i minerali ferro-magnetici perdono le loro propriet\u00e0 magnetiche, tutto il campo magnetico dovrebbe essere concentrato in uno strato litosferico superficiale massimo compreso tra i 70 e i 120\u00a0km circa. Anche immaginando tutta quella porzione di crosta come costituita da elementi magnetici, essa avrebbe una magnetizzazione media di circa 6000 A/m, contro le poche decine di A/m massime riscontrate. Infine tale situazione sarebbe uniforme e stabile per ogni punto della terra, mentre il campo magnetico presenta continuamente anomalie e fluttuazioni.\nSecondo questa ipotesi al centro della Terra sarebbe presente un magnete rettilineo e corto, schematizzabile come un dipolo aventi poli di eguale potenza, disposto in linea con l'asse terrestre e con il polo sud orientato verso l'emisfero boreale. Il valore del momento magnetico di tale dipolo era stimato circa \u00a0m\u00b2. I risultati ottenuti tramite l'analisi armonica di primo ordine delle misure medie annue degli elementi descrittivi del campo magnetico medio annuo nel 1838, sui dati dell'anno 1835 da Karl Friedrich Gauss diedero grande spinta a questa teoria. Infatti secondo quelle analisi il 94% del campo possiede caratteristiche compatibile con un dipolo posto al centro del pianeta e leggermente discostato di qualche grado dall'asse terrestre. Tuttavia questa teoria non \u00e8 valida poich\u00e9 sempre per la temperatura di Curie impedisce la presenza di un magnete ferroso al centro del pianeta con temperature e pressioni enormi. Oltretutto anch'essa non spiegherebbe le variazioni e le anomalie del campo, poich\u00e9 un magnete permanente manterrebbe stabile questo campo.\nCon l'evolversi della teoria e il suo sviluppo vennero aggiunti, per spiegare la percentuale rimanente di campo (circa il 6%), vari campi accessori di importanza decrescente all'aumentare dell'ordine di analisi armonica: un campo di quadrupolo (per l'ordine due), un ottupolo (per l'ordine tre) e cos\u00ec via, andando a formare un campo accessorio non dipolare.\nTeorie elettriche.\nHans Christian \u00d8rsted scopr\u00ec, intorno ai primi due decenni dell'Ottocento, che i conduttori percorsi da corrente elettrica generano un campo magnetico. Ovviamente si origin\u00f2 una teoria secondo la quale al posto del dipolo posto al centro del pianeta vi era un sistema di correnti elettriche, poste sul piano dell'equatore e circolanti intorno all'asse del pianeta. Sebbene contemporanea alla teoria gaussiana (vedi precedente) e avente gli stessi pregi e difetti, venne messa in disparte poich\u00e9 era difficile ottenere dati qualitativi e quantitativi simili all'analisi armonica di Gauss.\nSe il campo fosse dovuto a questa causa, esso sarebbe in lento e in progressivo decadimento, inoltre le cariche necessarie a generarlo sarebbero molto intense e disposte in maniera decisamente improbabile; ci\u00f2 \u00e8 in contrasto con le scoperte paleomagnetiche di inversioni di polarit\u00e0 e non spiega le variazioni e le anomalie, essendo la corrente quasi continua e quindi il campo generato costante in intensit\u00e0 e direzione.\nNel 1919 Joseph Larmor ipotizz\u00f2 che il campo magnetico solare e le sue derivazioni come il vento solare e le macchie solari, fossero originate da un meccanismo simile a quello di una dinamo ad autoeccitazione.\nUn disco di materiale conduttore immerso in un campo magnetico e posto in rotazione intorno ad un asse genera una corrente elettrica indotta. Facendo circolare quest'ultima in una bobina con asse uguale a quello di rotazione, si genera un secondo campo magnetico che va a sommarsi al precedente in un processo di rafforzamento reciproco. Esiste una determinata velocit\u00e0 critica di rotazione del disco alla quale il campo prodotto rimane costante. Se tale velocit\u00e0 viene superata o viene diminuita, il campo tender\u00e0 a crescere indefinitivamente o a scomparire rispettivamente.\nSi dovette attendere 30 anni perch\u00e9 tale teoria venisse applicata al pianeta Terra. Nel 1949 Edward Crisp Bullard ipotizz\u00f2 che questa dinamo nel nucleo esterno fosse responsabile del campo magnetico nucleare. Nel suo esempio la dinamo \u00e8 costituita dal nucleo di ferro fluido e l'effetto rotazionale dato dalla forza di Coriolis. Per innescare il processo rimaneva da trovare una spiegazione al campo magnetico iniziale. Numerose e semplici possono essere le cause di un campo magnetico transitorio, sia di origine interna sia di origine esterna. Ad esempio esso potrebbe essere di origine solare oppure prodotto all'interfaccia mantello-nucleo da deboli correnti indotte da piccole variazioni di temperatura nel contatto tra cattivi conduttori, come i silicati, e ottimi conduttori, come i materiali del nucleo. Tale teoria spiega benissimo le variazioni dell'intensit\u00e0 del campo, grazie alle fluttuazioni della parte fluida del nucleo, ma non spiega le inversioni di polarit\u00e0. Per spiegare anche quest'ultima particolarit\u00e0 un geofisico giapponese, T. Rikitake nel 1958 con la sua teoria ed altre evoluzioni successive, port\u00f2 il numero delle dinamo a due, accoppiate fra loro. Esse producono nelle loro rotazioni due campi di segno opposto, il cui campo risultante sar\u00e0 dato solamente dal prevalente tra i due, con alternanze e periodi di campo nullo.\nMagnetizzazione delle rocce.\nLe rocce sono aggregati di minerali che contengono in piccole quantit\u00e0 anche minerali magnetici (dotati di propriet\u00e0 magnetiche). Questi ultimi vengono suddivisi, secondo il valore della suscettivit\u00e0 magnetica, dal modo di variare di questa al variare della temperatura e in base all'intensit\u00e0 del campo magnetizzante, in:\nPer lo studio del campo magnetico terrestre e delle sue variazioni, interessano solo i minerali ferromagnetici e antiferromagnetici, che hanno propriet\u00e0 magnetiche intense e stabili e quindi misurabili in termini di suscettivit\u00e0 magnetica.\nPaleomagnetismo.\nIl paleomagnetismo \u00e8 essenzialmente lo studio del campo magnetico terrestre (o campo geomagnetico) del passato cos\u00ec come registrato da rocce e sedimenti nel momento della loro formazione. Ci\u00f2 \u00e8 reso possibile tramite l'analisi della magnetizzazione caratteristica rimanente delle rocce e dei sedimenti che contengono (quasi sempre) piccole quantit\u00e0 di minerali ferromagnetici e antiferromagnetici. Il paleomagnetismo ha diverse applicazioni:\nLo studio delle paleodirezioni del campo geomagnetico registrato nei campioni di roccia di et\u00e0 diversa e in diverse zone della Terra (magnetostratigrafia) ha reso possibile la compilazione di una \"scala delle polarit\u00e0 geomagnetiche\" dove sono riportate le inversioni del campo magnetico terrestre nel passato (vedi epoche, eventi ed escursioni magnetiche).\nLo studio del campo magnetico condotto lungo le dorsali oceaniche \u00e8 stato determinante nella formulazione della teoria della tettonica delle placche. Infatti lungo le dorsali vi \u00e8 una continua emissione di lava basaltica che raffreddandosi registra il campo geomagnetico presente prima di venire annessa ai lati della dorsale stessa e divisa in due dalle emissioni successive. Nel tempo questa bandatura simmetrica ha registrato le inversioni di polarit\u00e0 del campo magnetico terrestre, permettendo quindi di riconoscere il fenomeno dell'espansione dei fondali oceanici. Analizzando l'angolo tra il campo magnetico registrato e quello odierno \u00e8 stato possibile calcolare la posizione delle masse continentali in un determinato tempo geologico ed arrivare a ricostruire, incrociando i vari dati geologici e paleontologi, tutti gli spostamenti dei continenti, e la loro frammentazione o unione nel tempo, sulla superficie del pianeta.\nInversioni del campo magnetico.\n\u00c8 ormai noto come il campo geomagnetico non sia stazionario, ma sia soggetto a variazioni temporali in direzione ed intensit\u00e0. Lo studio della magnetizzazione delle rocce del passato geologico ha mostrato come il campo sia stato soggetto a inversioni di polarit\u00e0 magnetica (Epoche, Eventi ed Escursioni), le cui ricorrenze sembrano essere casuali e che interessano simultaneamente tutte le regioni della Terra.\nA partire dagli anni sessanta lo studio della successione delle polarit\u00e0 magnetiche nelle successioni rocciose (Magnetostratigrafia) ha portato alla compilazione di una prima \u201cScala delle Polarit\u00e0 Geomagnetiche\u201d (GPTS). Questa fu definita e poi via via raffinata e ampliata con il contributo di numerosi studi condotti in diverse parti del globo su rocce ignee datate isotopicamente, su sequenze stratigrafiche sedimentarie datate tramite gli isotopi o la biostratigrafia, e tramite l'interpretazione delle anomalie magnetiche misurate sui fondali marini.\nAnche se i cambiamenti nella direzione del campo geomagnetico sono meglio conosciuti per gli ultimi 5 milioni di anni, oggi disponiamo di informazioni, sia pur discontinue, sui cambiamenti di polarit\u00e0 degli ultimi 80 milioni di anni e che si estendono, sia pur con minore dettaglio, fino ad arrivare a 170 milioni di anni fa.\nAll'interno di ciascuna epoca magnetica esistono poi degli \u201cEventi\u201d geomagnetici riconosciuti su scala globale, e delle \u201cEscursioni\u201d pi\u00f9 brevi, la cui durata \u00e8 per definizione inferiore ai 30\u00a0000 anni.\nL'epoca in cui viviamo oggi \u00e8 definita, per convenzione, a \"polarit\u00e0 normale\"; \u00e8 chiamata Brunhes ed \u00e8 cominciata circa 780\u00a0000 anni fa. Precedentemente vi \u00e8 stata un'epoca a \"polarit\u00e0 inversa\" detta di Matuyama, quindi ancora l'epoca normale di Gauss, poi quella inversa di Gilbert e cos\u00ec via di seguito."}
{"id": "55056", "revid": "125977059", "url": "https://it.wikipedia.org/wiki?curid=55056", "title": "Bing Crosby", "text": "Una delle voci pi\u00f9 amate del XX secolo, Crosby fu tra i primi cantanti a prestare il volto per il cinema, ottenendo enorme successo in musical e commedie tra gli anni trenta, quaranta e cinquanta mantenendo un'ottima carriera anche negli anni successivi. La sua incisione di \"White Christmas\", la canzone scritta da Irving Berlin, \u00e8 il singolo pi\u00f9 venduto di tutti i tempi, con oltre 50.000.000 di copie vendute in tutto il mondo.\nCon una carriera artistica lunga mezzo secolo, considerato la prima stella multimediale, Bing Crosby fu l'artista musicale pi\u00f9 venduto e di maggior successo del XX secolo, anche al di fuori del suo campo artistico. Uno dei primi artisti multimediali, tra il 1934 e il 1954 collezion\u00f2 numerosi album vendutissimi, ottime valutazioni sulle stazioni radio e film di fama mondiale. \u00c8 spesso considerato uno degli attori musicali pi\u00f9 famosi della storia ed \u00e8 oggi la voce umana pi\u00f9 registrata elettronicamente. Il prestigio artistico di Crosby \u00e8 universale, ed \u00e8 stato ispiratore per altri grandi interpreti maschili, come Frank Sinatra, Perry Como,Dean Martin, John Lennon, Elvis Presley,Michael Bubl\u00e9.\nHa venduto oltre 1 miliardo di dischi in tutto il mondo, detenendo probabilmente il record, cos\u00ec come \u00e8 sua la canzone pi\u00f9 venduta al mondo, \"White Christmas\".\nCrosby era cos\u00ec famoso e popolare intorno alla met\u00e0 del XX secolo nel mondo che un sondaggio condotto all'epoca rivel\u00f2 che Crosby era pi\u00f9 famoso e rispettato di papa Pio XII.\nIl suo successo in classifica rimane impressionante, avendo ottenuto 41 singoli al numero 1 nelle classifiche musicali (43 considerando la seconda e la terza riproposizione di \"White Christmas\"), pi\u00f9 di The Beatles con 24 e Elvis Presley con 18 dischi.. Le sue registrazioni hanno raggiunto le classifiche 396 volte, pi\u00f9 di Frank Sinatra (209) e Elvis Presley (149) messi insieme.\nCrosby ha avuto singoli in classifica ogni anno tra il 1931 e il 1954, oltre a 24 singoli popolari solo nel 1939.\nHa effettuato oltre 2000 registrazioni commerciali e circa 4.000 spettacoli radiofonici, oltre a un ampio elenco di apparizioni cinematografiche e televisive; ecco perch\u00e9 \u00e8 considerato l'artista pi\u00f9 registrato della storia.\nHa tre stelle sulla Hollywood Walk of Fame: una per le registrazioni, una per la radio e una per i film.\nHa quattro spettacoli nella Grammy Hall of Fame Award, un premio speciale istituito nel 1973 per onorare le registrazioni di \"significato qualitativo e storico\".\nBiografia.\nHarry Lillis Crosby Junior nacque a Tacoma nel 1903. Nel 1910 viene soprannominato \"Bing\" per via di una rubrica settimanale del quotidiano locale \"Spokesman-Review\", chiamata \"The Bingville Bugle\", della quale Crosby, gi\u00e0 all'et\u00e0 di 7 anni, era fervido lettore.\nAmico d'infanzia di Al Rinker, fratello minore della cantante Mildred Bailey, grazie alle cui conoscenze, appena terminati gli studi, i due ragazzi entrarono a far parte dei Rhythm Boys diretti da Paul Whiteman, Crosby si impose all'attenzione nazionale proprio grazie alla famosa Whiteman Orchestra, con la quale fece il suo debutto cinematografico nel film \"Il re del jazz\" (1930). \nIl cinema.\nDopo quel film (al quale partecip\u00f2 come componente della \"Whiteman Orchestra\", non accreditato), il suo primo ruolo riconosciuto fu in \"Come il pirata nero\" (1931), al fianco di Douglas Fairbanks; la carriera cinematografica di Bing Crosby copr\u00ec ben quattro decenni, dagli anni trenta fino agli anni sessanta, con una ottantina di film all'attivo. Furono principalmente commedie musicali, dove egli pot\u00e9 mettere a frutto il suo talento canoro. In alcuni film diede prova comunque delle sue capacit\u00e0 di recitazione anche in ruoli drammatici.\nNel 1945 vinse l'Oscar al miglior attore per l'interpretazione di Padre O'Malley nella commedia \"La mia via\". Sulla scena form\u00f2 un lungo sodalizio con il comico Bob Hope; i due attori girarono assieme undici film, da \"La danzatrice di Singapore\" (1940) a \"Astronauti per forza\" (1962). Tra i suoi film pi\u00f9 noti, citiamo anche \"Bianco Natale\" (1954), al fianco di Danny Kaye, \"La ragazza di campagna\" (1954) e \"Alta societ\u00e0\" (1956), (entrambi con Grace Kelly), \"I 4 di Chicago\" (1964), con Frank Sinatra e altri componenti del Rat Pack.\n\"White Christmas\".\nLa canzone \"White Christmas\" (in italiano \"Bianco Natale\") fu scritta da Irving Berlin per la colonna sonora del film \"La taverna dell'allegria\" (1942). Bing Crosby, dopo averla ascoltata per la prima volta, non ne fu particolarmente colpito, tanto da dire al famoso compositore: \"Ecco un'altra delle tue canzoni per piangere\".\nIl brano fu un successo planetario. Ricevette l'Oscar alla migliore canzone e il 3 ottobre 1942 raggiunse il primo posto nella classifica americana. Da allora, \"White Christmas\" \u00e8 sempre riapparsa in classifica ogni anno in prossimit\u00e0 del Natale e ha venduto oltre 50 milioni di copie nel mondo solo nella versione di Bing Crosby. La prima versione fu pubblicata anche in Italia dalla Fonit, ma la censura del regime fascista ne viet\u00f2 la trasmissione alla radio; il brano divenne quindi popolare solo con la fine della seconda guerra mondiale.\n\"White Christmas\" fu il pi\u00f9 importante, ma non l'unico, successo \"natalizio\" di Bing Crosby. \"Silent Night\" (versione inglese di \"Stille Nacht\"), \"I'll be home for Christmas\", \"Too-Ra-Lo-Ra-Loo-Ral\", \"Rudolph, the red-nosed reindeer\" furono tra i pezzi pi\u00f9 noti del suo repertorio, conosciuti e amati non solo negli Stati Uniti, ma anche all'estero. Crosby fu cos\u00ec l'iniziatore di una nuova tradizione: le canzoni \"pop\" di Natale. Fino ad allora, le carole anglosassoni e i brani di musica classica erano stati l'unica colonna sonora delle festivit\u00e0 natalizie.\nLe canzoni.\nRaggiunse una grande fama di solista nel 1931 con la canzone \"Out of Nowhere\". , un record che non fu raggiunto n\u00e9 da Elvis Presley n\u00e9 dai Beatles. Fu il primo artista a ricevere il Grammy Award alla carriera, nel 1962.\nRadio e televisione.\nBing Crosby fu molto attivo anche alla radio e in televisione. Condusse numerosi programmi radiofonici tra gli anni trenta e cinquanta, present\u00f2 uno spettacolo televisivo nel 1964-1965 e collezion\u00f2 numerose apparizioni in televisione. Preferiva registrare in anticipo i suoi programmi radiofonici. Tale richiesta, da parte di un personaggio cos\u00ec popolare, fu un fattore determinante nello sviluppo e nella adozione da parte dell'industria radiofonica della registrazione audio su nastro magnetico. Lo stesso accadde successivamente per la televisione: Crosby chiese di registrare in anticipo le puntate dei suoi \"show\", e questo diede impulso allo sviluppo della registrazione videomagnetica, collaborando anche con notevoli investimenti personali alle ricerche della Ampex e di altri produttori di nastri ed apparecchiature.\nStatistiche della sua carriera.\nPer quindici anni (1934, 1937, 1940, 1943-1954), Crosby fu tra i primi dieci nelle vendite al botteghino e per cinque di quegli anni (1944-1948) guid\u00f2 il mondo. Ha cantato quattro canzoni vincitrici del premio Oscar : \"Sweet Leilani\" (1937), \"White Christmas\" (1942), \"Swinging on a Star\" (1944), \"In the Cool, Cool, Cool of the Evening\" (1951) - e ha vinto l'Oscar come miglior attore nel 1945per il suo ruolo in Going My Way (1944).\nUn sondaggio del 2000 ha rilevato che con 1.077.900.000 di biglietti venduti, Crosby era il terzo attore pi\u00f9 popolare di tutti i tempi, dietro Clark Gable (1.168.300.000) e John Wayne (1.114.000.000). L'Almanacco Internazionale del Cinema lo ha elencato in parit\u00e0 per il secondo posto nella classifica numero uno delle star di sempre con Clint Eastwood, Tom Hanks e Burt Reynolds. Il suo film pi\u00f9 popolare, \"White Christmas\", ha incassato 30 milioni di dollari nel 1954 (286 milioni al valore attuale).\nHa ricevuto 23 dischi d'oro e di platino, secondo il libro Million Selling Records. La Recording Industry Association of America non istitu\u00ec il suo programma di certificazione dei dischi d'oro fino al 1958. Prima del 1958, i dischi d'oro venivano assegnati dalle case discografiche. Universal Music, proprietario del catalogo Decca di Crosby, non ha mai richiesto la certificazione RIAA per nessuno dei suoi singoli di successo.\nNel 1962 Crosby ricevette il Grammy Lifetime Achievement Award. \u00c8 stato inserito nelle hall of fame sia per la radio che per la musica popolare. Nel 2007 \u00e8 stato inserito nella Hit Parade Hall of Fame e nel 2008 nella Western Music Hall of Fame.\nStile di canto e caratteristiche vocali.\nCrosby \u00e8 stato uno dei primi cantanti a sfruttare l'intimit\u00e0 del microfono invece di usare lo stile vaudeville profondo e forte associato ad Al Jolson. Era, per sua stessa definizione, un \"phraser\", un cantante che poneva uguale enfasi sia sul testo che sulla musica. Il suo amore per il jazz ha contribuito a portare il genere ad un pubblico pi\u00f9 ampio. Nel quadro del romanzo in stile cantante di Rhythm Boys, ha piegato le note e aggiunto frasi detunizzate, un approccio basato sul jazz. Louis Armstrong e Bessie Smithantes gli erano gi\u00e0 stati presentati dalla sua prima apparizione nel disco. Crosby e Armstrong sono rimasti amici per decenni,e hanno cantato \"Now You Has Jazz\" nel film \"High Society\"(1956).\n Ma Jack Kapp, manager di Brunswick e successivamente Decca, lo convinse ad abbandonare molti dei suoi gesti pi\u00f9 jazzistici a favore di un chiaro stile vocale. Crosby ha accreditato Kapp per aver scelto canzoni di successo, collaborando con molti altri musicisti e, soprattutto, diversificando il suo repertorio attraverso pi\u00f9 stili e generi. Kapp ha aiutato Crosby ad avere successi numero uno nella musica natalizia, hawaiana e country, e nei primi trenta in musica irlandese, musica francese, ritmo, blues e ballate.\nCrosby ha avuto un'idea: il fraseggio o l'arte di far suonare il testo di una canzone diventa realt\u00e0. Tommy Dorsey disse a Sinatra pi\u00f9 e pi\u00f9 volte: \"C'\u00e8 solo un cantante che dovresti ascoltare e il suo nome \u00e8 Bing Crosby, l'unica cosa che conta per lui sono le parole, e questa \u00e8 l'unica cosa che dovrebbe essere per te.\"\nIl critico Henry Pleasants ha scritto:\n[Mentre] l'ottava dal Si bemolle al Si bemolle nella voce di Bing in quel momento [1930] \u00e8, ai miei orecchi, uno dei pi\u00f9 belli che ho sentito in quarantacinque anni e che ho sentito baritoni, sia classici che popolare, tuttavia il suo canto \u00e8 migliorato notevolmente negli anni successivi. Dalla met\u00e0 degli anni '50, Bing era stato pi\u00f9 a suo agio in una gamma di bassi mantenendo la qualit\u00e0 del baritono, con la migliore ottava da Sol a Sol, o anche da Fa a Fa. In una registrazione ha realizzato \"Dardanella\" con Louis Armstrong nel 1960, attacca leggermente e facilmente su un piano Mi basso. Questo \u00e8 inferiore alla maggior parte dei bassi d'opera che vogliono avventurarsi fuori, e tendono a suonare come se fossero nel seminterrato quando arrivano l\u00ec.\nAnni scorsi.\nNella sua maturit\u00e0, Bing Crosby viaggi\u00f2 nella citt\u00e0 di La Paz (Bassa California del Sud, Messico), dove altern\u00f2 le vacanze in famiglia con un grande lavoro sociale. A Las Cruces, una spa quasi isolata, ha goduto (con le sue stesse parole) alcuni dei migliori giorni della sua vita, sempre in compagnia della sua famiglia.\nAmava molto il golf e mor\u00ec inaspettatamente, apparentemente per un infarto, mentre lo praticava al Real Club La Moraleja, nella zona residenziale di La Moraleja, situata ad Alcobendas, vicino a Madrid (Spagna) il 14 ottobre 1977. Accanto a lui c'era il golfista spagnolo Manuel Pi\u00f1ero. Dal 1946 era proprietario della squadra di baseball dei Pittsburgh Pirates. Quando la squadra ha giocato il settimo (e ultimo) gioco delle World Series del 1960, Crosby ha preferito viaggiare a Parigi per superstizione, chiedendo che l'incontro fosse registrato su nastri, che dopo averli visti ha tenuto nella sua cantina dove sono stati conservati fino al sono stati riscoperti nel 2009. Il gioco \u00e8 stato trasmesso nel dicembre 2010 dalla televisione via cavo.\nEra anche un appassionato di razza, possedendo una scuderia in California e in seguito un puledro di nome Meadow Court, che vinse l'Irby Derby del 1965. Tuttavia, sarebbe stato ricordato meglio per i suoi fallimenti equini, immortalato dalle battute in radio e cinema sui cavalli che non hanno mai lasciato il gioco.\nBing Crosby spos\u00f2 l'attrice e cantante Dixie Lee nel 1930 con la quale ebbe quattro figli: Gary, Dennis, Philip e Lindsay. Dopo la morte di Lee per cancro ovulare nel 1952, Crosby spos\u00f2 l'attrice Kathryn Grant nel 1957. Ebbero tre figli: Harry Lillis III, Mary (entrambi attori) e Nathaniel (golfista professionista). Lindsay e Dennis si suicidarono rispettivamente nel 1989 e nel 1991 all'et\u00e0 di 51 e 56 anni. Gary \u00e8 morto nel 1995 per cancro al polmone a 62 anni e Philip \u00e8 morto a causa di un infarto a 69 nel 2004.\nCrosby avrebbe sofferto di alcolismo per gran parte della sua vita.\nUn libro di memorie di suo figlio Gary, dal titolo Going My Own Way, \u00e8 stato pubblicato nel 1983. Il figlio lo ha dipinto come un cattivo padre, egoista, avido, dittatoriale; tuttavia suo fratello minore Philip ha negato la versione del fatti che invece furono parzialmente confermati da Dennis e Lindsay (e da Bob, il fratello minore di Bing), sebbene entrambi ritenessero comunque il libro molto esagerato.\nMalattia e morte.\nDopo il suo recupero per una infezione al polmone destro nel gennaio 1974, Crosby emerse dal semi-pensionamento per iniziare una nuova serie di album e concerti. Nel marzo 1977, dopo aver registrato presso l'Ambasciatore Auditorium di Pasadena per la CBS per commemorare il suo 50\u00b0 anniversario nel mondo dello spettacolo, Crosby cadde dal palco riportando fratture che richiesero un mese di ospedale. La sua prima esibizione dopo l'incidente fu il suo ultimo concerto americano, il 16 agosto 1977.\nA settembre Crosby, la sua famiglia e la cantante Rosemary Clooney iniziarono un tour di concerti in Gran Bretagna, che includeva due settimane al London Palladium. Mentre si trovava nel Regno Unito, Crosby registr\u00f2 il suo ultimo album, \"Seasons\", e il suo ultimo speciale televisivo di Natale con ospite David Bowie l'11 settembre (lo speciale and\u00f2 in onda poco pi\u00f9 di un mese dopo la morte di Crosby). Il suo ultimo concerto ebbe luogo al Brighton Center il 10 ottobre, quattro giorni prima della sua morte, con l'artista britannica Dame Gracie Fields. Il giorno successivo si rec\u00f2 negli studi della BBC Maida Vale per uno spettacolo radiofonico dove cant\u00f2 otto canzoni. Pi\u00f9 tardi nel pomeriggio, incontr\u00f2 Chris Harding per scattare fotografie per la giacca dell'album Seasons.\nIl 13 ottobre 1977, Crosby si rec\u00f2 da solo in Spagna per giocare a golf e cacciare pernici. Il 14 ottobre gioc\u00f2 presso il campo da golf La Moraleja vicino a Madrid. Il suo compagno era il campione della Coppa del Mondo Manuel Pi\u00f1ero; i suoi avversari erano il presidente del club, C\u00e9sar de Zulueta e Valent\u00edn Barrios. Secondo Barrios, Crosby era di buon umore durante il giorno e venne fotografato pi\u00f9 volte durante il round. Sulla nona buca, gli operai edili che costruivano una casa vicina lo riconobbero e, quando gli fu chiesto un brano, Crosby cant\u00f2 \"Strangers in the Night\". Quando Crosby e il suo gruppo tornarono alla club house, Crosby disse: \"\u00c8 stata una grande partita di golf, gente\". Tuttavia, secondo i rapporti, le sue ultime parole furono: \"\u00c8 stata una grande partita di golf, gente\" e poi \"Beviamo una Coca-Cola\". Verso le 18.30 circa, Crosby croll\u00f2 a circa 20 metri dall'ingresso della clubhouse e mor\u00ec all'istante per un attacco di cuore. Nella clubhouse, e successivamente nell'ambulanza, il medico cerc\u00f2 di rianimarlo ma senza successo. All'ospedale Reina Victoria fu dichiarato morto. Il 18 ottobre, dopo una messa funebre privata nella chiesa cattolica di St. Paul a Westwood, Crosby venne sepolto nel cimitero di Holy Cross a Culver City, in California. Una targa fu posta sul campo da golf in sua memoria.\nDoppiatori italiani.\nDa doppiatore \u00e8 sostituito da:"}
{"id": "55058", "revid": "2178160", "url": "https://it.wikipedia.org/wiki?curid=55058", "title": "Magnetosfera", "text": "La magnetosfera \u00e8 la regione di spazio circostante un corpo celeste entro la quale il campo magnetico da esso generato domina il moto delle eventuali particelle cariche presenti. Il termine \u00e8 entrato in uso dopo gli anni cinquanta del XX secolo, quando fu proposto per la prima volta dal fisico Thomas Gold.\nNel sistema solare le magnetosfere dei pianeti che ne sono dotati sono perturbate dalla presenza del vento solare, un flusso di particelle elettricamente cariche emesso ininterrottamente dalla corona solare; il punto in cui la forza repulsiva bilancia la pressione delle particelle cariche \u00e8 noto come punto di stagnazione. Se esso \u00e8 immerso nell'atmosfera planetaria, naturalmente, lo sviluppo di una vera e propria magnetosfera \u00e8 impossibile.\nStruttura.\nLa struttura delle magnetosfere dipende da una serie di variabili: il tipo di corpo celeste, la natura delle sorgenti del plasma e l'impulso, il periodo di rotazione, l'inclinazione dell'asse di rotazione e del'asse del momento di dipolo magnetico del corpo e dalla direzione e forza del flusso di vento solare. \nLa distanza planetaria alla quale la magnetosfera riesce a opporsi al vento solare \u00e8 detta distanza di Chapman-Ferraro. Essa \u00e8 stimata in modo semplice dalla seguente formula nella quale formula_1 rappresenta il raggio del pianeta all'equatore, formula_2 il campo magnetico sulla superficie e formula_3 la velocit\u00e0 del vento solare:\nformula_4\nUna magnetosfera \u00e8 classificata come \"intrinseca\" se formula_5 oppure se a opporsi a il flusso del vento solare \u00e8 principalmente il campo magnetico. Mercurio, la Terra, Giove, Ganimede, Saturno, Urano e Nettuno, per esempio, sono dotati di magnetosfere instinseche. Al contrario, una magnetosfera \u00e8 indicata con \"indotta\" se formula_6 o se il vento solare non \u00e8 contrastato dal camppo magnetico del corpo celeste. In questo caso, il vento solare interagisce con l'atmosfera e la ionosfera del pianeta (o direttamente con la superfisce del pianeta se quest'ultimo non possiede un'atmosfera). \nVenere, dal momento che il suo campo magnetico \u00e8 indotto, non possiede un dinamo interna e quindi l'unico campo magnetico presente \u00e8 quello formato dal vento solare che si \"arrotola\" intorno al pianeta.\nQuando invece formula_7 pianeta stesso e il campo magnetico si oppongono al vento solarem. Si ipottizza che sia il caso di Marte.\nMagnetosfera gioviana.\nLa magnetosfera di Giove \u00e8 attualmente la pi\u00f9 ampia conosciuta per un corpo planetario orbitante attorno ad una stella; le sue dimensioni superano di 1200 volte quelle della magnetosfera terrestre, come rilevato mediante osservazioni radiotelescopiche dalla Terra e in seguito mediante rilevazioni condotte \"in situ\" da sonde automatiche. Il momento di dipolo della magnetosfera gioviana \u00e8 pari a quasi 19000 volte quello della Terra; l'asse del campo magnetico \u00e8 inclinato di 9,5\u00b0 rispetto a quello di rotazione.\nIl punto di stagnazione del gigante gassoso si trova ad una distanza dal centro del pianeta compresa fra i 60 e i 100 raggi gioviani; il flusso del vento solare magnetizzato contro la magnetosfera produce in tale regione di spazio una vera e propria \"onda di prua\" (\"bow shock\", secondo la terminologia anglosassone). A titolo di confronto, il punto di stagnazione della Terra si trova mediamente a 10 raggi terrestri dal centro del pianeta.\nNell'emisfero di Giove opposto al Sole le propaggini del campo zenomagnetico si fondono gradualmente con il campo magnetico interplanetario, dando origine ad una lunga e turbolenta coda magnetica che si estende per oltre 650 milioni di km, arrivando addirittura ad intersecare l'orbita di Saturno.\nAll'interno della magnetosfera gioviana sono presenti intense fasce di radiazioni dovute alle particelle cariche intrappolate dal campo magnetico del pianeta, potenziale fonte di estremo pericolo per qualsiasi essere vivente vi si dovesse avventurare; tali fasce costituiscono una seria fonte di preoccupazione anche per i circuiti elettronici delle sonde automatiche che vi si sono avventurate. Le particelle intrappolate all'interno della magnetosfera gioviana non provengono dal vento solare, ma, con ogni probabilit\u00e0, hanno origine dalle emissioni vulcaniche di Io (che come gli altri satelliti galileiani si muove all'interno della magnetosfera).\nMagnetosfera saturniana.\nLa scoperta dell'esistenza di una magnetosfera attorno a Saturno risale al sorvolo da parte della sonda spaziale statunitense Pioneer 11 del 1979. Il campo magnetico del pianeta \u00e8 inclinato di meno di 1\u00b0 rispetto all'asse di rotazione; l'intensit\u00e0 del momento di dipolo corrisponde a 544 volte quella della Terra, ma comunque meno di un trentesimo di quella di Giove. La magnetopausa (il confine della magnetosfera) raggiunge i 17-25 raggi saturniani in direzione del Sole.\nLe particelle cariche intrappolate nel campo cronomagnetico provengono con ogni probabilit\u00e0 dall'atmosfera di Saturno, dai suoi anelli planetari e dai satelliti Encelado, Teti, Dione e Titano; la distribuzione delle cariche tuttavia \u00e8 tale per cui vi sono regioni del sistema di Saturno completamente schermate dalle radiazioni, come ad esempio all'interno dell'anello A.\nLe magnetosfere di Urano e Nettuno.\nLe magnetosfere dei giganti gassosi pi\u00f9 esterni del sistema solare sono state studiate solo dalla Voyager 2, l'unica sonda meccanica di fabbricazione umana ad averli raggiunti prima del lancio di New Horizons. negli anni ottanta del XX secolo. I momenti di dipolo di Urano e Nettuno sono rispettivamente pari a 48 e 24 volte quelli terrestri; inoltre i campi magnetici dei due pianeti sono estremamente inclinati rispetto ai relativi assi di rotazione, rispettivamente di 58,6\u00b0 e 46,8\u00b0, per motivi tuttora dibattuti."}
{"id": "55060", "revid": "682087", "url": "https://it.wikipedia.org/wiki?curid=55060", "title": "Howard Rockerduck", "text": ""}
{"id": "55062", "revid": "399", "url": "https://it.wikipedia.org/wiki?curid=55062", "title": "Fase (chimica)", "text": "Si definisce fase una porzione di un sistema termodinamico che presenta stato fisico e composizione chimica uniformi, mentre altre grandezze (ad esempio temperatura e pressione) possono essere non uniformi.\nUn sistema omogeneo \u00e8 sempre monofasico (cio\u00e8 costituito da una singola fase), mentre un sistema eterogeneo \u00e8 in genere polifasico o multifase (cio\u00e8 costituito da pi\u00f9 fasi). Un sistema composto da sostanze aeriformi presenta sempre una singola fase.\nIl concetto di fase non corrisponde al concetto di stato di aggregazione, dunque quando si parla di \"fase solida\", \"fase liquida\" o \"fase gassosa\" si sta specificando lo stato di aggregazione che caratterizza una particolare fase del sistema, ma all'interno dello stesso sistema possono essere presenti ad esempio pi\u00f9 fasi liquide o pi\u00f9 fasi solide.\nDiagramma di fase.\nI diversi stati termodinamici di un sistema possono essere rappresentati mediante il diagramma di fase. Sugli assi di tale diagramma vengono riportate le variabili termodinamiche rilevanti, solitamente pressione e temperatura; si parla in questo caso di \"diagramma p-T\".\nIn un diagramma di fase sono rappresentate delle linee; tali linee delimitano delle aree bidimensionali e l'intersezione di due o pi\u00f9 linee avviene in punti del diagramma. Ognuno di tali luoghi geometrici presenti nel diagramma ha un significato preciso; in particolare, nel caso di un diagramma p-T:\nIl diagramma di fase viene detto anche \"diagramma di stato\" in quanto ciascuno punto del diagramma corrisponde ad un particolare stato termodinamico.\nSeparazione di fase.\nIn un sistema possono coesistere diverse fasi, separate tra loro da superfici di separazione.\nLa regola delle fasi di Gibbs descrive il numero di fasi che possono essere presenti in un sistema in equilibrio al variare delle condizioni.\nLa regola delle fasi indica che per un singolo componente di un sistema possono coesistere in equilibrio al massimo tre fasi (solitamente liquida, solida e gassosa). Le tre fasi possono coesistere esclusivamente ad un solo valore di temperatura e pressione, caratteristico del materiale, detto punto triplo. La regola delle fasi indica anche che due fasi possono coesistere in equilibrio per specifiche combinazioni di temperatura e pressione; dato un sistema liquido/gas ad una data temperatura, all'equilibrio la pressione avr\u00e0 un valore definito, se il sistema si trovasse a valori di pressione inferiore una parte della fase liquida evaporer\u00e0 fino a raggiungere il valore di pressione appropriato o fino a consumarsi completamente. Allo stesso modo, se la pressione della fase gassosa fosse troppo elevata, avremmo la condensazione del gas fino al raggiungimento del valore di equilibrio."}
{"id": "55065", "revid": "122536734", "url": "https://it.wikipedia.org/wiki?curid=55065", "title": "Royal Statistical Society", "text": "La Royal Statistical Society, affiliata all'Istituto Internazionale di Statistica,\nimportante istituzione per la statistica britannica e mondiale,\n\u00e8 stata fondata nel 1834 come \"Statistical Society of London\" \nsu proposta di Lambert-Adolphe-Jacques Qu\u00e9telet e nel 1887 diventa \"Royal Statistical Society\".\nLa societ\u00e0.\nLe 32 cariche elettive sono formate da: 1 presidente, 3 segretari onorari, 1 tesoriere onorario e 27 altri membri.\nLe sezioni.\nLa Royal Statistical Society era formata da sei sezioni, cresciute poi a nove\nI gruppi locali.\nVi sono inoltre altri 23 \"gruppi locali\" semiautonomi che portano il nome del territorio, sia in Gran Bretagna che all'estero.\nL'affiliazione.\nPer diventare \"Fellow\" bisogna essere interessato ai metodi statistici e loro applicazioni utili ed etiche, avere almeno 21 anni ed essere stato proposto da almeno due altri \"fellow\". Anche istituzioni e aziende possono diventare \"fellow\".\nLa prima donna ed entrare nella RSS \u00e8 stata Florence Nightingale nel 1858.\nAttivit\u00e0.\nL'attivit\u00e0 prevalente della Societ\u00e0 sono l'organizzazione di incontri (che si svolgono prevalentemente a Londra), conferenze, il giornale (fondato nel 1838) e la biblioteca (che esiste fin dagli inizi).\nJournal of the Royal Statistical Society.\nIl giornale \"Journal of the Royal Statistical Society\" \u00e8 composto da\nNel 2004 il giornale \u00e8 stato ristrutturato, riunendo le serie A, C e D in un'unica pubblicazione (\"Serie A\") con maggiore frequenza di pubblicazione, lasciando sostanzialmente in variata la Serie B e creando una nuova rivista destinata a tutti gli statistici.\nI premi.\nLa \"Royal Statistical Society\" assegna diversi premi.\nLe Guy medals (dal nome di William A. Guy) hanno lo scopo di incoraggiare l'educazione statistica nei suoi aspetti scientifici e promuovere l'applicazione dei numeri per la soluzione di importanti problemi riguardanti tutti gli aspetti della vita. Vi sono tre premi \nLa Chambers medal (dal nome di Paul Chambers, gi\u00e0 presidente della RSS) viene assegnata a \"fellow\" ogni tre anni, per servizi resi alla RSS. Venne assegnata la prima volta nel 1977.\nLa Bradford Hill medal (in onore a Austin Bradford Hill, gi\u00e0 presidente della RSS), viene assegnata ogni tre anni per contributi allo sviluppo, applicazione o spiegazione in ambito della statistica medica. Venne assegnata la prima volta nel 1994.\nLa Greenfield industrial medal viene bandita annualmente per contributi all'applicazione effettiva dei metodi statistici in ambito industriale, quali la gestione della qualit\u00e0 totale, gestione del personale e delle risorse, controlla della produzione, dei magazzini e previsioni delle vendite. Venne assegnata la prima volta nel 1991.\nLa West medal (in memoria di John Howard West, socio morto nel 1998) viene assegnata per contributi nell'ambito della statistica ufficiale o sociale. Venne assegnata la prima volta nel 2003.\nLa borsa di studio John Howard West, dotata di 1.500 Sterline, viene assegnata ogni due anni a giovani statistici\ncon progetti per lo sviluppo e lo scambio di \"best practice\" tra la Gran Bretagna e i Paesi in via di sviluppo. Il destinatario non dev'essere socio della RSS, ma il progetto deve essere collegato in modo chiaro con la RSS.\nIl Research Price di circa 500 Sterline inglesi viene assegnato ogni due anni a ricercatori all'inizio della loro carriera. La prima volta \u00e8 stato nel 1992.\nLa \"Royal Statistical Society\" onora fin dal 1965 i non statistici di tutto il mondo che hanno dato notevoli contributi alla scienza statistica assegnando loro il Honorary fellowship.\nIl Campion fellowship (in memoria di Harry Campion) ha lo scopo di promuovere un singolo lavoro o progetto che dar\u00e0 un significativo contributo allo sviluppo, utilizzo o esposizione della statistica nell'ambito dell'economia o del benessere della popolazione. Ogni due anni vengono banditi 10.000 Sterline. Nel 2000 venne assegnato per la prima volta.\nImportanti soci e presidenti.\nImportanti \"fellow\" e presidenti sono stati:"}
{"id": "55066", "revid": "125741702", "url": "https://it.wikipedia.org/wiki?curid=55066", "title": "Stidda", "text": "La Stidda \u00e8 un'organizzazione criminale siciliana di tipo mafioso, attiva in particolare nei liberi consorzi comunali di Agrigento, Caltanissetta e Ragusa.\nStoria.\nOrigini.\nSecondo i collaboratori di giustizia Leonardo Messina e Salvatore Riggio, alla fine degli anni '80 a Riesi (CL) si cre\u00f2 una dura contrapposizione tra la \"famiglia\" Cammarata, legata al \"boss\" latitante Giuseppe \"Piddu\" Madonia (rappresentante mafioso della provincia di Caltanissetta, fedele ai Corleonesi di Tot\u00f2 Riina), e i mafiosi del gruppo Riggio-Annaloro-Stuppia perch\u00e9 questi ultimi si erano rifiutati di cedere la propriet\u00e0 di un grosso impianto di calcestruzzo e perci\u00f2 furono messi \"fuori confidenza\" (cio\u00e8 espulsi dalla loro famiglia d'appartenenza), anche perch\u00e9 in passato erano stati vicini al \"boss\" Giuseppe Di Cristina, ucciso dai Corleonesi nel 1978. Per sconfiggere i potenti rivali, i Riggio-Annaloro-Stuppia organizzarono dei propri gruppi criminali autonomi, assoldando nei paesi della Sicilia centro-meridionale numerose bande di microcriminalit\u00e0 minorile e malavitosi comuni dediti per lo pi\u00f9 a rapine, con i quali formarono una vera e propria \"confederazione\" criminale poich\u00e9 anche loro avevano motivi di astio nei confronti dei membri di Cosa nostra: gli Iocolano-Iann\u00ec-Cavallo di Gela, i Russo di Niscemi, i Carbonaro-Dominante di Vittoria, i Sanfilippo di Mazzarino, i Grassonelli di Porto Empedocle, i Sole di Racalmuto, i Gallea-Avarello di Canicatt\u00ec, i Benvenuto Croce-Calafato di Palma di Montechiaro, i Barba di Favara, i Raspa di Barrafranca, gli Ingaglio di Campobello di Licata e, nella Sicilia occidentale, gli Zichittella di Marsala e i Greco di Alcamo.\nLa faida a Gela e negli altri comuni.\nNel 1987 a Gela inizi\u00f2 un violento conflitto che vedeva la banda \"stiddara\" capeggiata dagli ex pastori Salvatore Lauretta e Orazio Coccomini contrapposta ai gruppi mafiosi Rinzivillo ed Emmanuello, guidati da Giuseppe \"Piddu\" Madonia, per la spartizione dei sub-appalti relativi al secondo lotto per la costruzione della diga Disueri: sempre il collaboratore Leonardo Messina dichiar\u00f2 che \u00ab\"prima Niscemi e Gela erano un'unica famiglia perch\u00e9 c'erano pochi uomini d'onore. [...] A Gela [Giuseppe Madonia] aveva affiliato a Cosa nostra Salvatore Polara [...]; man mano qualcuno se lo sono affiliato, a qualcuno hanno fatto la guerra\"\u00bb; la faida inizi\u00f2 con l'uccisione di Lauretta e Coccomini (23 dicembre 1987), che vennero sostituiti al comando da Salvatore Iocolano, e la risposta al duplice omicidio arriv\u00f2 nel dicembre 1988, quando un gruppo di fuoco \"stiddaro\" fece irruzione nell\u2019abitazione del \"boss\" Salvatore Polara, sparando numerosi colpi di pistola contro lo stesso e i suoi famigliari e uccidendo cos\u00ec lo stesso Polara, la moglie e i due figli di 17 e 16 anni, mentre un altro figlio di appena 14 anni rimase gravemente ferito. Nel frattempo, Iocolano venne inviato al soggiorno obbligato in Valle d'Aosta e la guida del clan venne assunta dai suoi sodali Gaetano Iann\u00ec e Aurelio Cavallo, che non si fecero scrupoli a utilizzare numerosi minorenni come \"killer\" per colpire gli avversari, compreso il figlio di Iann\u00ec stesso, Simon (appena 15 anni d'et\u00e0), che si macchi\u00f2 di orrendi delitti su ordine del padre: tra il 1987 e il 1990 avvennero infatti oltre cento omicidi nella sola Gela (soprannominata per questo motivo \"Mafiaville\" in un articolo pubblicato dal quotidiano francese \"Le Monde\" nel 1989), che culminarono nella cosiddetta \u00abstrage della sala giochi\u00bb (27 novembre 1990), in cui quattro agguati, messi a segno simultaneamente dai \"killer\" dei Iocolano-Iann\u00ec-Cavallo in diversi punti della citt\u00e0 contro uomini e ragazzi appartenenti alla cosca Madonia, provocarono in totale otto morti e undici feriti. In risposta alla strage, i gruppi Rinzivillo ed Emmanuello, sempre agli ordini di \"Piddu\" Madonia, organizzarono diversi omicidi e, a partire dalla primavera del 1991, arrivarono a stipulare una pace con gli \"stiddari\" Iann\u00ec e Cavallo per mettere fine agli scontri, che prevedeva una collaborazione tra le due organizzazioni nei principali settori criminali, soprattutto nel \"racket\" delle estorsioni, dividendo i proventi in parti uguali: il 10 novembre 1992 infatti il clan Iann\u00ec-Cavallo (guidato da Orazio Paolello dopo l'arresto dei due capi) si rese responsabile dell'omicidio del commerciante gelese Gaetano Giordano, ucciso perch\u00e9 si era rifiutato di pagare il \"pizzo\" e aveva denunciato i suoi estorsori. \nNel frattempo, a Riesi, per vendicare l'omicidio del \"boss\" Angelo Stuppia (freddato a Genova su ordine di \"Piddu\" Madonia), la sera del 21 novembre 1990 sei \"killer\" del clan \"stiddaro\" dei Riggio-Annaloro uccisero, sparando all'impazzata tra la folla lungo il viale principale del paese, due pregiudicati legati ai Cammarata e un ignaro passante mentre un carabiniere che era intervenuto rimase ferito insieme a un'altra persona (la cosiddetta \u00abstrage di Riesi\u00bb); il 23 maggio 1992 (lo stesso giorno della strage di Capaci) i Cammarata fecero uccidere l'ex sindaco democristiano Vincenzo Napolitano, perch\u00e9 ritenuto troppo vicino ai Riggio-Annaloro. Il conflitto si era anche esteso a Niscemi (trenta morti) e a Mazzarino (una ventina di omicidi) mentre a Sommatino i \"killer\" gelesi tentarono di assassinare il consigliere comunale Calogero Pulci (braccio destro e autista di \"Piddu\" Madonia) ma riuscirono solo a ferirlo. \nAnche nella provincia di Agrigento, bande di malviventi aizzate da ex \"uomini d'onore\" fuoriusciti si armarono contro le cosche locali per il controllo degli affari illeciti e, nel giro di tre anni, vi furono pi\u00f9 di trecento omicidi nella zona: nel 1991, nel corso della faida a Canicatt\u00ec, venne addirittura ucciso il \"boss\" del paese Giuseppe Di Caro (allora anche capo provincia di Agrigento per Cosa nostra) mentre a Palma di Montechiaro, il clan \"stiddaro\" capeggiato da Giuseppe Croce Benvenuto e dai fratelli Salvatore e Giovanni Calafato mosse guerra ai sette fratelli Ribisi, che avevano preso il controllo della famiglia del paese perch\u00e9 legati ai Corleonesi, e il conflitto provoc\u00f2 un numero impressionante di omicidi nella cittadina, tanto da suscitare l'attenzione dell'Alto Commissariato antimafia guidato da Domenico Sica. Le violenze nell'agrigentino culminarono anche nella cosiddetta \u00abprima strage di Porto Empedocle\u00bb (21 settembre 1986), in cui vennero trucidati tre membri del clan \"stiddaro\" dei Grassonelli, il quale, servendosi dei gelesi Orazio Paolello, Vincenzo Spina e Carmelo Ivano Rapisarda, si vendic\u00f2 a sua volta compiendo la \u00abseconda strage di Porto Empedocle\u00bb (4 luglio 1990), nella quale furono uccisi tre mafiosi della locale famiglia. Il 23 luglio 1991 un gruppo di fuoco composto da \"stiddari\" di Racalmuto, Gela e Porto Empedocle (Alfredo Sole, Giuseppe Grassonelli, Orazio Paolello, Giuseppe Mallia e Antonio Gueli) assassin\u00f2 tre mafiosi e un ignaro venditore ambulante marocchino nella piazza principale di Racalmuto, dando luogo alla cosiddetta \u00abstrage di Racalmuto\u00bb.\nNei primi anni 1990 ad Alcamo e Marsala intervennero personalmente \"boss\" mafiosi del calibro di Leoluca Bagarella, Giovanni Brusca e Matteo Messina Denaro, che sterminarono le bande \"stiddare\" dei Greco e degli Zichittella, le quali stavano conducendo la guerra nel trapanese supportati dal clan gelese Iann\u00ec-Cavallo e dai Grassonelli di Porto Empedocle ma soprattutto con l'appoggio della potente famiglia dei Rimi di Alcamo (avversari storici dei Corleonesi fuggiti nel Nord Italia).\nIl 21 settembre 1990 il conflitto fece la sua prima vittima \"eccellente\": infatti il giudice Rosario Livatino venne assassinato in un agguato lungo la SS 640 Caltanissetta-Agrigento da un gruppo di fuoco composto da giovanissimi \"stiddari\" di Canicatt\u00ec e Palma di Montechiaro (Paolo Amico, Domenico Pace, Gaetano Puzzangaro e Giovanni Avarello) che agivano su ordine dei loro capi, Giuseppe Croce Benvenuto, Salvatore e Giovanni Calafato, Antonio Gallea, Salvatore Parla e Giuseppe Montanti, poich\u00e9 credevano erroneamente che il giudice favorisse il loro nemico, il boss di Cosa nostra Giuseppe Di Caro, e perseguisse invece la loro organizzazione con l\u2019applicazione di pesanti misure di prevenzione e condanne.\nNel 1999 la faida considerata ormai conclusa sembr\u00f2 ricominciare: un gruppo di fuoco composto da mafiosi di Gela e Mazzarino esegu\u00ec a Vittoria, in provincia di Ragusa, la cosiddetta \u00abstrage di San Basilio\u00bb, avvenuta nel bar di un'area di servizio, in cui furono uccisi tre esponenti del clan \"stiddaro\" dei Carbonaro-Dominante di Vittoria, su ordine degli Emmanuello di Gela, che volevano eliminare i temibili alleati degli \"stiddari\" gelesi e intendevano estendere attivit\u00e0 criminali in quel territorio, dove la presenza di Cosa nostra \u00e8 tradizionalmente assente.\nSituazione odierna.\nA partire dal 1993, si registr\u00f2 la collaborazione con la giustizia di importanti \"boss\" della Stidda (si pensi a Salvatore Riggio, Gaetano Iann\u00ec, Giuseppe Croce Benvenuto, Carlo Zichittella e Claudio Carbonaro), i quali contribuirono a sgominare l'organizzazione con numerosi arresti e rivelarono le attivit\u00e0 illecite dei clan nonch\u00e9 le loro ramificazioni all'estero (specialmente in Germania). \nAttualmente, fatta eccezione per Palermo, esiste una cellula della \"Stidda\" nelle province della Sicilia centrale e orientale ma anche in alcune regioni del Nord. Gi\u00e0 negli anni 1990 le indagini nell'Italia settentrionale hanno scoperto che stiddari gelesi, insieme alla banda dei Cursoti milanesi, gestivano un fiorente traffico di droga e armi con base operativa presso l'autoparco di via Oreste Salomone a Milano e nuove acquisizioni confermano, che oltre alle attivit\u00e0 tradizionali, la \"Stidda\" si occupa anche di organizzare bande di rapinatori e di altre attivit\u00e0. Questo la porta a essere una mafia che cerca di mettere le mani in ogni attivit\u00e0 illegale, al fine di trarne i maggiori guadagni possibili: le recenti operazioni di polizia hanno dimostrato che il clan gelese della Stidda ha stabilito importanti relazioni con il clan Cappello di Catania e con la camorra napoletana per imponenti forniture di cocaina, marijuana e hashish mentre nel 2017 l'operazione \"Survivors\" ha accertato che affiliati al clan Carbonaro-Dominante controllavano la filiera del mercato ortofrutticolo di Vittoria (il pi\u00f9 grande del Sud Italia), imponendo attraverso l'intimidazione i loro prodotti e le aziende a loro vicine. Da sempre, cellule della Stidda sono rintracciabili anche all'estero, come in Germania, dove i suoi affiliati riescono ad approvvigionarsi di droga e armi e hanno trovato riparo dopo aver compiuto crimini clamorosi (ad esempio l'omicidio del giudice Rosario Livatino).\nNegli ultimi anni le indagini hanno anche dimostrato la crescente evoluzione di questa mafia, soprattutto al Nord. Seguendo l'esempio di altre mafie tradizionali (come la 'ndrangheta), le cellule di matrice stiddara -prevalentemente di origine gelese - si sono da tempo stabilite nel Centro-nord del Paese e hanno instaurato nei nuovi territori un rapporto diverso dal passato: non aggressivo e predatorio, ma di tipo collusivo e corruttivo. Segnale questo di come la Stidda stia evolvendosi in una \"Mafia silente\" e \"mercatista\", dalla spiccata vocazione imprenditoriale. A conferma di ci\u00f2, agli inizi di ottobre del 2019 una imponente operazione antimafia (cosiddetta \"operazione Leonessa\") coordinata dalla D.D.A. di Caltanissetta ha permesso di riscontrare l'esistenza di una cellula stiddara gelese a Brescia. L'operazione, che ha coinvolto pi\u00f9 di 100 arrestati, \u00e8 la chiara dimostrazione della mutazione genetica di questa mafia, dal momento che nei territori settentrionali non erano emerse particolari attivit\u00e0 intimidatorie. \u00c8 anche avvenuto un ricompattamento dei clan attorno ai vecchi boss tornati in libert\u00e0 dopo anni di carcere: come dimostrato dall'inchiesta \"Xydi\", portata a termine dalla Procura di Palermo nel febbraio 2021, l'ergastolano Antonio Gallea (gi\u00e0 condannato come uno dei mandanti dell'omicidio del giudice Livatino), tornato a Canicatt\u00ec nel 2017 dopo aver ottenuto la semilibert\u00e0, stava riorganizzando la locale Stidda in accordo con gli uomini di Cosa nostra.\nEtimologia del termine.\nIl termine \"stidda\" in lingua siciliana significa \"stella\" ma anche \"sfortuna\". Son tre le spiegazioni possibili:\nCaratteristiche.\nAspetti peculiari.\nL'organizzazione ha la capacit\u00e0 di evolversi e di cambiare le regole, la struttura interna e i rapporti tra le varie cosche. Oggi, la \"Stidda\" e tutti i gruppi che la compongono si strutturano secondo uno schema ben definito al cui apice c'\u00e8 la figura del capo. Si \u00e8 affermato un principio di mutua assistenza tra i membri della stessa cellula criminale e tra clan alleati o amici, non pi\u00f9 singole cosche prive di collegamento, ma gruppi saldamente legati e consorziati. Con un elemento in pi\u00f9, quello della spietatezza delle azioni, che diventa decisivo nello sviluppo rapido delle carriere e nell'affermazione di giovani emergenti.\nIl rapporto con \"Cosa nostra\".\nRispetto a Cosa nostra, la Stidda \u00e8 molto pi\u00f9 debole, meno strutturata, alquanto frammentaria, ma anche radicata, specie in alcune zone dove Cosa nostra \u00e8 tradizionalmente pi\u00f9 debole.\nCi\u00f2 comporta una pi\u00f9 scarsa efficacia d'azione rispetto a Cosa nostra, minore interesse all'infiltrazione, maggiore facilit\u00e0 di controllo da parte dello Stato e maggiore circoscrizione del territorio oggetto di attivit\u00e0. Tuttavia, se la frammentariet\u00e0 di tale organizzazione da un lato previene la comparsa di zone \"off-limits\" per lo Stato, dall'altro permette una certa diffusione a macchia di leopardo nel territorio.\nInoltre, la Stidda s'interessa in primo luogo di attivit\u00e0 commerciali come lo spaccio di droga (nisseno, agrigentino), anche se non mancano tentativi, peraltro spesso riusciti, d'infiltrazione nella classe dirigente locale.\nAltra attivit\u00e0 tipica \u00e8 il tradizionale pizzo mafioso, che inibisce gravemente lo sviluppo economico e sociale del territorio, diffuso nelle zone dove opera l'attivit\u00e0 criminale della Stidda, specialmente nel nisseno (Gela) e nel ragusano (Vittoria).\nArea geografica di attivit\u00e0.\nBench\u00e9 le sue origini siano da localizzare nella zona del nisseno e dell'agrigentino, negli ultimi decenni ha avuto un rapido sviluppo che ha interessato numerosi comuni della Sicilia meridionale. Essi sono: "}
{"id": "55068", "revid": "93556", "url": "https://it.wikipedia.org/wiki?curid=55068", "title": "Neil Armstrong", "text": "Prima di diventare un astronauta, Armstrong fu ufficiale della United States Navy e partecip\u00f2 alla guerra di Corea. Dopo la guerra, consegu\u00ec una laurea di primo livello presso la Purdue University e serv\u00ec come pilota collaudatore presso il National Advisory Committee for Aeronautics, dove effettu\u00f2 pi\u00f9 di 900 voli. Successivamente complet\u00f2 gli studi alla University of Southern California.\nPartecipante ai programmi \"Man In Space Soonest\" della U.S. Air Force, con il quale gli statunitensi si proponevano di vincere la corsa allo spazio nei confronti dei sovietici, e del Boeing X-20 Dyna-Soar, per lo sviluppo di uno spazioplano, Armstrong entr\u00f2 a far parte del NASA Astronaut Corps nel 1962. Il suo primo volo spaziale fu in qualit\u00e0 di comandante della missione \"Gemini 8\" e fu uno dei primi civili a divenire astronauta. Durante questa missione, Armstrong e il pilota David Scott effettuarono il primo aggancio fra due navi spaziali in orbita.\nLa sua seconda e ultima missione spaziale, nel luglio del 1969, lo vide comandante dell'Apollo 11, che realizz\u00f2 il primo allunaggio con uomini del Programma Apollo. Nella missione, insieme con Buzz Aldrin, Armstrong effettu\u00f2 un'attivit\u00e0 extraveicolare sul suolo lunare per 2 ore e mezzo, mentre il terzo membro dell'equipaggio, Michael Collins, era rimasto in attesa sul modulo di comando in orbita intorno alla Luna. Al ritorno sulla Terra, ad Armstrong, cos\u00ec come ai suoi due compagni di missione Collins e Aldrin, fu conferita la Medaglia presidenziale della libert\u00e0 dal presidente Richard Nixon. Ricevette inoltre la Congressional Space Medal of Honor nel 1978 da Jimmy Carter e la Medaglia d'oro del Congresso nel 2009.\nLe origini.\nNeil Armstrong nacque il 5 agosto del 1930 a Wapakoneta, in Ohio, da Stephen Koenig Armstrong (1907-1990) e Viola Louise Engel (1907-1990), con antenati tedeschi e scozzesi. Ebbe due fratelli pi\u00f9 giovani, June e Dean. Il padre Stephen lavorava come revisore dei conti per il governo dello Stato dell'Ohio (la madre Viola era casalinga), e nei 15 anni successivi alla nascita di Neil la famiglia si dovette trasferire ripetutamente nello Stato in 20 diverse citt\u00e0. La sua passione per il volo sorse e si svilupp\u00f2 in quegli anni: ad appena due anni il padre lo port\u00f2 alle National Air Races di Cleveland ed ebbe la sua prima esperienza di volo a soli 6 anni su un Ford Trimotor a Warren.\nNel 1944, Armstrong e la sua famiglia tornarono stabilmente a Wapakoneta, dove Neil frequent\u00f2 la Blume High School e prese le prime lezioni di volo nell'aeroporto della contea. Ricevette il suo primo brevetto di volo a soli 15 anni, ancor prima di avere l'et\u00e0 legale per la patente di guida. Neil Armstrong fu uno scout (come pure Buzz Aldrin) e ricord\u00f2 la propria esperienza dal modulo Columbia in viaggio verso la Luna, quando salut\u00f2 gli scout che in quello stesso periodo stavano partecipando al Jamboree inviando loro, alle ore 8:15 del 18 luglio 1969, il messaggio: \u00abVorrei salutare tutti i miei colleghi Scout e Capi Scout al Farragut State Park in Idaho dove si sta svolgendo il Jamboree Nazionale questa settimana; e Apollo 11 vuole mandar loro i suoi migliori auguri.\u00bb cui il Centro di controllo di Houston rispose: \u00ab Sicuramente lo apprezzeranno\u00bb. Inoltre, tra i pochi oggetti personali che Armstrong scelse di portare con s\u00e9 nel viaggio verso la Luna e ritorno ci fu un distintivo scout.\nNel 1947 Armstrong incominci\u00f2 a studiare ingegneria aeronautica alla Purdue University, dove fece parte di due confraternite, la \"Phi Delta Theta\" e la \"Kappa Kappa Psi\". Fu la seconda persona della sua famiglia a frequentare il college. Era stato ammesso anche al Massachusetts Institute of Technology, ma l'unico ingegnere che Neil conosceva lo aveva dissuaso dal frequentarlo, convincendolo che non sarebbe stato necessario andare a Cambridge per avere una buona formazione. Armstrong pag\u00f2 la retta universitaria partecipando al \"Piano Halloway\", nell'ambito del quale, dopo due anni di studio, i candidati avrebbero prestato 3 anni di servizio militare, per poi laurearsi nei due anni seguenti. Alla Purdue ottenne voti nella media, con un rendimento scolastico altalenante durante gli otto semestri di studio e i migliori risultati raggiunti nei primi 4 semestri successivi al ritorno dalla Guerra di Corea. Consegu\u00ec la laurea di primo livello nel corso di ingegneria aeronautica nel 1955, e nel 1970 gli venne riconosciuto dalla University of Southern California un Master of Science in ingegneria aerospaziale. Durante la sua vita ricevette inoltre vari riconoscimenti accademici onorari da numerose universit\u00e0.\nServizio nella marina militare statunitense.\nLa chiamata alle armi in marina per Neil giunse il 26 giugno 1949 e lo port\u00f2 alla base di Pensacola per l'addestramento al volo. Il periodo di addestramento dur\u00f2 18 mesi, durante i quali si abilit\u00f2 all'atterraggio sulle portaerei e USS \"Wright\". Il 16 agosto 1950, due settimane dopo il suo ventesimo compleanno, Armstrong ottenne la qualifica di aviatore della marina statunitense.\nInizialmente assegnato al \"Fleet Aircraft Service Squadron 7\" della \"Naval Air Station North Island\" di San Diego, fu successivamente trasferito al \"Fighter Squadron 51\", uno squadrone composto da soli jet. Effettu\u00f2 il suo primo volo su questo tipo di velivoli a bordo di un Grumman F9F Panther il 5 gennaio 1951. In giugno comp\u00ec il suo primo atterraggio a bordo di un jet su una nave portaerei, la , ricevendo pochi giorni dopo la sua prima promozione di grado, passando da guardiamarina a tenente. Entro la fine del mese sarebbe salpato sulla \"Essex\" con il suo squadrone diretto in Corea, dove avrebbe dato supporto con attacchi aerei al suolo.\nLa prima missione di Armstrong nella Guerra di Corea fu una ricognizione fotografica su Kimch'aek datata 29 agosto 1951. Il 3 settembre 1951 comp\u00ec una missione di ricognizione con l'aereo armato per intercettare le principali arterie di trasporto verso gli impianti di stoccaggio a sud del villaggio di Majon-ni, a ovest di W\u014fnsan. Mentre effettuava un bombardamento basso alla velocit\u00e0 di 560\u00a0km/h il suo F9F Panther fu colpito dalla contraerea e nel tentativo di riprendere il controllo del jet, Armstrong and\u00f2 ad impattare su un ostacolo a circa 6 metri dal suolo, che port\u00f2 via circa un metro dell'ala destra del Panther. Riusc\u00ec comunque a tornare in territorio amico, ma a causa della perdita dell'alettone la sua unica opzione di salvezza fu l'abbandono del velivolo usando il seggiolino eiettabile. Avrebbe voluto atterrare sull'acqua e attendere il recupero da parte di un elicottero, per poi essere portato al vicino aeroporto di Pohang, ma il seggiolino invece tocc\u00f2 il terreno, e Armstrong fu soccorso da un suo compagno di stanza della scuola di volo a bordo di una jeep, mentre non \u00e8 noto il destino del relitto dell'aereo che aveva abbandonato.\nDurante la guerra Armstrong partecip\u00f2 a 78 missioni per un totale di 121 ore di volo, molte delle quali nel gennaio del 1952. Fu decorato con la \"Air Medal\" per la partecipazione a 20 missioni di combattimento, con la \"Gold Star\" per le 20 missioni successive e con la \"Korean Service Medal\". Armstrong lasci\u00f2 la marina militare statunitense il 23 agosto 1952, a 22 anni, entrando a far parte della riserva navale con il grado di sottotenente di vascello, ruolo dal quale si ritir\u00f2 definitivamente il 21 ottobre 1960.\nPilota collaudatore.\nDopo la laurea alla Purdue University, Armstrong decise di diventare un pilota di velivoli sperimentali, facendo domanda presso la \"National Commitee for Aeronautics High-Speed Flight Station\" alla Edwards Air Force Base in California. Poich\u00e9 in quel momento non vi erano posizioni aperte disponibili fu trasferito al Glenn Research Center di Cleveland, dove incominci\u00f2 a lavorare nel marzo del 1955. Nel luglio dello stesso anno fece ritorno alla \"Edwards Air Force Base\" per il suo nuovo lavoro.\nI primi incarichi di Armstrong alla Edwards furono la scorta in volo ad alcuni velivoli sperimentali modificati a partire da bombardieri. Lo stesso Armstrong vol\u00f2 a bordo di uno di questi aerei e fu in una di queste missioni che incorse nel suo primo incidente alla \"Edwards\". Il 22 marzo 1956 egli si trovava su un Boeing B-29 Superfortress che avrebbe dovuto sganciare in volo un Douglas D-558-2 Skyrocket; lui sedeva nella postazione di destra, mentre il comandante Stan Butchart in quella di sinistra. Saliti alla quota di il motore numero 4 si blocc\u00f2 e l'elica corrispondente incominci\u00f2 a ruotare liberamente nel flusso d'aria. Butchart azion\u00f2 il comando che avrebbe dovuto interrompere il moto dell'elica, ma si accorse che dopo un iniziale rallentamento questa aveva ripreso a girare, addirittura con velocit\u00e0 superiore rispetto alle altre eliche in quel momento attive. L'aereo avrebbe dovuto raggiungere la velocit\u00e0 di per poter sganciare il carico e, ovviamente, non avrebbe potuto effettuare un atterraggio con il carico ancora agganciato sotto la fusoliera. Armstrong e Butchart tentarono allora di incrementare la velocit\u00e0 con una leggera picchiata, per poi lanciare lo Skyrocket. Al momento del lancio, tuttavia, l'elica del motore numero 4 si disintegr\u00f2 e i frammenti prodotti dall'evento danneggiarono il motore numero 3 e colpirono anche il numero 2. Armstrong e Butchart furono quindi costretti a spegnere il terzo motore, danneggiato, ma anche il primo, a causa della torsione squilibrata che avrebbe altrimenti generato. Riuscirono infine a salvarsi con un atterraggio di fortuna utilizzando il solo motore 2 e planando lentamente in circolo.\nIl primo volo a bordo di un aerorazzo lo effettu\u00f2 il 15 agosto del 1957, sul Bell X-1B, con il quale raggiunse un'altitudine di . Durante l'atterraggio, come accaduto gi\u00e0 numerose volte in precedenza a causa dei problemi strutturali del velivolo, il carrello si ruppe. In seguito pilot\u00f2 il North American X-15, prendendone i comandi per sette volte prima del settembre 1962, nella penultima delle quali raggiunse la quota di .\nArmstrong venne coinvolto in una serie di incidenti che successivamente sarebbero entrati a far parte del folclore della base \"Edwards\" e che saranno ricordati nelle memorie di alcuni suoi colleghi. Il primo di questi avvenne quando era ai comandi di un X-15 il 20 aprile 1962 per provare un dispositivo di controllo automatico del velivolo. Armstrong si port\u00f2 con l'aereo alla quota di (la pi\u00f9 alta da lui mai raggiunta prima delle sue esperienze quale astronauta), ma mantenne alto il muso del velivolo troppo a lungo durante la discesa, e l'X-15 di conseguenza rimbalz\u00f2 alla quota di . A quell'altitudine l'atmosfera \u00e8 talmente tenue, che le superfici aerodinamiche non hanno quasi alcun effetto. Sorvol\u00f2 il sito di atterraggio alla velocit\u00e0 Mach 3 () e alla quota di , finendo poi a a sud della base. Dopo aver diminuito abbastanza la quota di volo, Armstrong invert\u00ec la rotta e torn\u00f2 alla base, dove atterr\u00f2 evitando per pochissimo di colpire le chiome di alcune \"Yucca brevifolia\", compiendo il pi\u00f9 lungo volo di un X-15 per tempo e distanza percorsa.\nQuattro giorni dopo, Armstrong fu coinvolto in un secondo incidente mentre era in volo, per la prima e unica volta, con Chuck Yeager, che era al comando di un Lockheed T-33 Shooting Star. Il loro compito era di valutare l'utilizzo del letto di un lago prosciugato per un eventuale atterraggio di emergenza di un X-15. Nella propria biografia Yeager scrisse che sapeva che il letto del lago sarebbe stato inagibile per un atterraggio a causa delle recenti piogge, ma che Armstrong aveva insistito per compiere la manovra comunque. Tentando un \"touch and go\" (manovra con la quale un aeroplano viene portato al suolo senza arrestarsi completamente, per poi decollare nuovamente) le ruote del velivolo si bloccarono e i due dovettero attendere i soccorsi per essere recuperati. Armstrong invece forn\u00ec una versione differente degli eventi accaduti quel giorno: Yeager non avrebbe mai fatto accenno all'impraticabilit\u00e0 del terreno, e dopo un primo atterraggio con successo nella porzione orientale del lago, Yeager gli avrebbe detto di voler provare di nuovo, stavolta a velocit\u00e0 inferiore. Al secondo tentativo l'aereo si sarebbe bloccato nell'atterraggio e Yeager sarebbe scoppiato in una crisi di riso isterico.\nMolti piloti collaudatori espressero stima per le abilit\u00e0 ingegneristiche di Armstrong: secondo Milt Thompson, Neil \u00e8 stato il pi\u00f9 abile pilota dei primi X-15; secondo Bill Dana, \"aveva una mente che assorbiva le cose come una spugna\". Chi proveniva dalle forze aeree militari, invece, tendeva ad avere un'opinione differente del futuro astronauta, specialmente coloro, come Yeager e Pete Knight, che non avevano mai frequentato un corso di laurea in ingegneria. Knight in particolare aveva affermato che i piloti ingegneri volavano in maniera \"molto meccanica rispetto a come avrebbe dovuto essere il volo\", la loro abilit\u00e0 al volo non era istintiva e conseguentemente alcuni di essi finivano in situazioni rischiose.\nIl 21 maggio 1962, Armstrong venne coinvolto infine in quello che nel folclore della base \"Edwards\" \u00e8 diventato noto come l'\"affare Nellis\". Mentre si trovava in volo con un Lockheed F-104 Starfighter per ispezionare un altro lago asciutto, anche questa volta per sperimentare la possibilit\u00e0 di un atterraggio di emergenza, Armstrong non identific\u00f2 correttamente la quota alla quale si trovava e non si accorse che il carrello d'atterraggio non era completamente fuoriuscito. Mentre l'aereo toccava terreno il carrello dunque si ritrasse, costringendo il pilota a ridare potenza ai motori per guadagnare quota; nell'urto con il suolo, tuttavia, la radio si era danneggiata e si era verificata una perdita di fluido idraulico. Senza contatto radio, Armstrong si diresse verso la base militare di Nellis, segnalando con le ali che non gli era possibile comunicare a terra. La perdita di fluido idraulico aveva causato il rilascio del gancio di coda del velivolo, che durante l'atterraggio trascin\u00f2 via la catena d'arresto ancorata sulla pista. Ci vollero almeno 30 minuti per ripulire la pista dai detriti e per ripristinare un altro cavo di arresto. Armstrong telefon\u00f2 quindi alla base di Edwards affinch\u00e9 fosse inviato qualcuno a recuperarlo e dalla base part\u00ec Milt Thompson a bordo di un F-104B, l'unico aereo libero in quel momento che avesse a disposizione due posti, che tuttavia Thompson non aveva mai pilotato prima. Con grosse difficolt\u00e0 il pilota incaricato del recupero arriv\u00f2 a Nellis, ma un forte vento laterale gli caus\u00f2 un atterraggio troppo brusco facendo esplodere una delle gomme del carrello. La pista dovette essere nuovamente chiusa e ripulita, mentre dalla base Edwards nel frattempo part\u00ec Bill Dana con un T-33 Shooting Star. Tuttavia, anche Dana incorse in ulteriori problemi nell'atterraggio e il comando di Nellis decise che, per evitare ulteriori danni, si sarebbe incaricata la base stessa di riportare i tre piloti alla Edwards via terra.\nArmstrong effettu\u00f2 complessivamente 7 voli a bordo dell'X-15, raggiungendo l'altitudine massima di a bordo dell'X-15-3 e la velocit\u00e0 di punta di Mach 5,74 () sull'X-15-1; lasci\u00f2 il Dryden Flight Research Center con un totale di ore di volo, e in tutta la sua carriera vol\u00f2 con 200 modelli differenti di aereo.\nCarriera da astronauta.\nGi\u00e0 nel 1958 Armstrong fu inserito nel programma Man In Space Soonest della U.S. Air Force con il quale gli statunitensi si prefiggevano di battere i sovietici nella corsa allo spazio. Nel 1960 fece parte dei piloti consulenti per il Boeing X-20 Dyna-Soar, uno spazioplano militare, mentre nel 1962 fu indicato come uno dei sei piloti ingegneri che avrebbero potuto pilotarlo.\nNei mesi successivi all'annuncio della formazione di una nuova squadra di aspiranti astronauti, Armstrong era molto eccitato alla prospettiva di partecipare al Programma Apollo per le nuove frontiere dell'astronautica che la sfida avrebbe aperto. Armstrong present\u00f2 la propria candidatura il 1\u00ba giugno 1962, con i termini per la presentazione scaduti una settimana prima, ma Dick Day, un suo camerata alla base Edwards, in quel momento impiegato al \"Manned Spacecraft Center\", vedendo l'arrivo tardivo della domanda la inser\u00ec insieme con le altre prima che qualcuno se ne accorgesse. Presso la Brooks City-Base Armstrong pass\u00f2 poi una visita medica giudicata da molti dei candidati come dolorosa e probabilmente inutile.\nDonald Kent Slayton chiam\u00f2 Armstrong il 13 settembre del 1962 domandandogli se fosse interessato a unirsi al gruppo di astronauti della NASA che i giornalisti avevano ribattezzato \"New Nine\", e Armstrong senza esitazione rispose affermativamente. La selezione fu mantenuta segreta per i tre giorni successivi, anche se indiscrezioni sui giornali davano da tempo Armstrong gi\u00e0 selezionato come il primo astronauta civile, e cos\u00ec fu, insieme con Elliott See. A ogni modo, Armstrong non sarebbe diventato il primo astronauta civile a volare nello spazio, poich\u00e9 i sovietici l'anticiparono con la \"Vostok 6\", inviando in orbita Valentina Tere\u0161kova, una operaia tessile e paracadutista amatoriale, il 16 giugno 1963.\nProgramma Gemini.\n\"Gemini 8\".\nLa composizione dell'equipaggio per la missione \"Gemini 8\" fu annunciata il 20 settembre 1965, con Armstrong comandante e David Scott pilota. La missione fu lanciata il 16 marzo 1966 e fu la pi\u00f9 complessa operazione in orbita mai effettuata prima di allora: un rendezvous e aggancio con il veicolo senza equipaggio Agena Target Vehicle. Nel suo complesso, la missione prevedeva 75 ore di volo e 55 orbite. Dopo il lancio dell'Agena alle 10 del mattino (ora locale), il Titan II con a bordo Armstrong e Scott part\u00ec alle 11:41, portandoli in orbita. Le operazioni di rendezvous e aggancio furono completate con successo - stabilendo un primato nell'esplorazione spaziale - in 6,5 ore, nonostante i contatti radio con l'equipaggio fossero stati intermittenti a causa della scarsa copertura delle stazioni. Le istruzioni di missione prevedevano che se si fossero presentate anomalie di funzionamento in assenza di contatto da terra, l'equipaggio avrebbe dovuto procedere allo sganciamento immediato dell'Agena. Dopo 27 minuti dall'aggancio, i due moduli incominciarono a ruotare vorticosamente: la causa sarebbe stata successivamente individuata nel malfunzionamento di uno dei propulsori dell'Orbit Attitude and Maneuvering System (OAMS), che era rimasto bloccato in fase attiva. Armstrong allora sganci\u00f2 il modulo Agena, ma la velocit\u00e0 di rotazione della \"Gemini\" aument\u00f2 anzich\u00e9 diminuire, raggiungendo il valore di circa una rotazione al secondo. I due astronauti furono quindi costretti a disattivare l'OAMS e ad attivare il Reaction control system (RCS) per contrastare la rotazione. Queste operazioni riuscirono a stabilizzare la \"Gemini 8\", impiegando tuttavia il 75% del carburante disponibile. La missione era ormai compromessa: come previsto dai protocolli di volo, il prematuro utilizzo del RCS impose il rientro sulla Terra alla prima occasione utile; le ulteriori attivit\u00e0 che erano state previste, come l'attivit\u00e0 extraveicolare, furono annullate.\nNell'ambito dell'ufficio astronauti furono sollevate alcune obiezioni sul comportamento tenuto dall'equipaggio durante la missione. Walter Cunningham afferm\u00f2 che Armstrong e Scott non si sarebbero attenuti alle procedure previste per affrontare questo genere di incidenti e che la missione avrebbe potuto essere salvata se Armstrong avesse attivato solo uno dei circuiti dell'RCS. Ci\u00f2, tuttavia, non corrispondeva alla verit\u00e0 perch\u00e9 i circuiti dell'RCS non potevano essere azionati singolarmente, ma solo tutti insieme, n\u00e9 erano state previste delle procedure precise per far fronte a questo tipo di problema. Eugene F. Kranz scrisse: \u00abl'equipaggio ha agito esattamente come era stato loro insegnato che avrebbero dovuto agire, e agirono in maniera sbagliata poich\u00e9 noi li abbiamo addestrati in maniera sbagliata\u00bb. I programmatori della missione avevano valutato in maniera errata le operazioni di rendezvous, senza considerare che una volta che i due moduli avessero completato l'aggancio, avrebbero dovuto essere considerati come un'unica navicella.\nLo stesso Armstrong rimase abbattuto per il parziale fallimento della missione e per aver privato Scott della possibilit\u00e0 di compiere la prevista attivit\u00e0 extraveicolare.\n\"Gemini 11\".\nPer Armstrong l'ultima nomina come astronauta del Programma Gemini, annunciata due giorni dopo l'ammaraggio della \"Gemini 8\", fu quella di componente dell'equipaggio di riserva della \"Gemini 11\". Con due addestramenti alle spalle Armstrong era piuttosto esperto dei sistemi utilizzati nel Programma e gli fu assegnato il compito di istruire il neofita William Anders. Il lancio della \"Gemini 11\" avvenne il 12 settembre 1966, con Charles Conrad e Richard Gordon a bordo che completarono con successo la missione, mentre Armstrong oper\u00f2 da terra come \"Capsule communicator\".\nAl termine della missione il presidente Lyndon B. Johnson chiese ad Armstrong e a sua moglie di prendere parte a un tour di 24 giorni in Sudamerica, che si sarebbe snodato in 11 Stati in 14 delle maggiori citt\u00e0, insieme con altri componenti del governo degli Stati Uniti. In Paraguay Armstrong impression\u00f2 i dignitari locali ringraziandoli nella loro lingua, il Guaran\u00ec, mentre in Brasile parl\u00f2 dell'ingegno del pioniere dell'aviazione Alberto Santos-Dumont e dell'aereo da lui costruito, il 14-bis.\nProgramma Apollo.\nIl 27 gennaio 1967, data tristemente nota per l'incidente dell\"Apollo 1\", Armstrong era a Washington D.C. con Gordon Cooper, Richard Gordon, Jim Lovell e Scott Carpenter per la stesura del trattato sullo spazio extra-atmosferico. La riunione era durata fino alle 18:45 e quando Carpenter and\u00f2 all'aeroporto e gli altri tornarono ai loro alloggi in albergo, trovarono un messaggio che chiedeva loro di mettersi in contatto con il Lyndon B. Johnson Space Center. Appresero dunque della morte di Gus Grissom, Edward White e Roger Chaffee; il gruppo trascorse la notte fuori a bere scotch, discutendo sul terribile evento.\nIl 5 aprile 1967, mentre la commissione incaricata di investigare sull'incidente dell\"Apollo 1\" pubblicava la sua relazione, Armstrong era riunito con gli altri 17 astronauti per un incontro con Deke Slayton, che esord\u00ec dicendo loro: \"I ragazzi che voleranno nelle prime missioni lunari sono i ragazzi in questa stanza\". Secondo quanto riportato da Eugene Cernan, Armstrong non aveva mostrato alcuna reazione alla frase di Slayton, per lui non si era trattato di una sorpresa, poich\u00e9 in quella stanza vi erano i veterani del Programma Gemini, gli unici pronti per una simile impresa. La riunione prosegu\u00ec con Slayton che spieg\u00f2 nei dettagli gli sviluppi del progetto, e Armstrong venne inserito nell'equipaggio di riserva della nona missione Apollo, che a quello stadio di sviluppo era programmata come missione in orbita terrestre media per il test del Modulo Lunare Apollo e del modulo di comando combinati insieme. A causa dei ritardi accumulati nella progettazione e costruzione del modulo lunare, l'ottava e la nona missione furono invertite. Cos\u00ec Armstrong, di riserva per l\"Apollo 8\", in accordo allo schema di rotazione degli astronauti adottato dalla NASA per le missioni Apollo, si trov\u00f2 al comando della missione \"Apollo 11\".\nPer fornire agli astronauti esperienza utile sulla guida del modulo lunare nella discesa verso la Luna, la NASA commission\u00f2 alla \"Bell Aircraft\" la costruzione di due Lunar Landing Research Vehicle, ai quali successivamente si aggiunsero tre Lunar Landing Training Vehicles per l'addestramento. La simulazione della gravit\u00e0 lunare, pari a un sesto di quella terrestre, avveniva tramite motori a turboventola. Il 6 maggio 1968 a circa 30 metri dal suolo il veicolo da addestramento pilotato da Armstrong incominci\u00f2 a precipitare a causa di controlli difettosi, costringendo l'astronauta a mettersi in salvo eiettandosi e atterrando con il paracadute. Successive analisi evidenziarono che se Armstrong avesse abbandonato il veicolo mezzo secondo pi\u00f9 tardi, il tempo non sarebbe poi stato sufficiente per l'apertura del paracadute; invece, l'unica ferita registrata fu solo un morso alla lingua. Nonostante avesse rischiato di perire nell'incidente, l'astronauta rimase comunque convinto che senza l'addestramento su questi velivoli l'allunaggio non avrebbe mai avuto successo, poich\u00e9 in nessun altro modo si sarebbe potuta fornire ai piloti una valida esperienza del comportamento del modulo lunare nella fase di allunaggio.\n\"Apollo 11\".\nDopo il ruolo nell'equipaggio di riserva dell\"Apollo 8\", Slayton offr\u00ec ad Armstrong il comando dell\"Apollo 11\" il 23 dicembre del 1968, mentre l\"Apollo 8\" orbitava intorno alla Luna. In un incontro che non venne reso noto fino alla pubblicazione della biografia di Armstrong nel 2005, Slayton gli disse che nonostante il programma prevedesse lui come comandante, Aldrin come pilota del modulo lunare e Collins come pilota del modulo di comando, gli offriva la possibilit\u00e0 di assegnare a Jim Lovell il posto di Aldrin. Dopo averci riflettuto per un giorno, Armstrong rifiut\u00f2 l'offerta poich\u00e9 - come disse a Slayton - non aveva alcun problema a lavorare con Aldrin, n\u00e9 avrebbe potuto offrire una valida giustificazione sul perch\u00e9 Lovell, che era stato comandante della \"Gemini 12\", operasse come pilota del modulo lunare, posizione che, in via non ufficiale, era considerata essere al gradino pi\u00f9 basso nell'equipaggio della missione.\nNel marzo del 1969, in una riunione tra Slayton, George Low, Robert R. Gilruth e Christopher C. Craft, divenne chiaro che il primo uomo a posare il piede sulla Luna sarebbe stato proprio Armstrong, favorito nella scelta anche dal proprio carattere che non l'avrebbe portato a insuperbirsi per l'esperienza. In una conferenza stampa tenutasi il 14 aprile 1969, Slayton indic\u00f2 la disposizione dell'equipaggio nel modulo lunare quale giustificazione del fatto che Armstrong sarebbe stato il primo a uscire. Il portello si apriva verso l'interno a destra, risultando d'ostacolo per il pilota. In pi\u00f9, aggiunse Slayton, \u00absolo per una questione di protocollo, penso che il primo a sbarcare debba essere il comandante\u2026 Bob Gilruth ha approvato la mia decisione\u00bb.\nIl 16 luglio del 1969 Armstrong ricevette una falce di luna di polistirene da Guenter Wendt, che gliela present\u00f2 come una chiave per la Luna; in cambio Armstrong gli offr\u00ec un biglietto per un \"taxi spaziale, buono per due pianeti\".\nIn viaggio verso la Luna.\nDurante il lancio dell\"Apollo 11\" il cuore di Armstrong raggiunse i 110 battiti al minuto. Secondo l'astronauta, il primo stadio era molto pi\u00f9 rumoroso della \"Gemini 8\", sebbene pi\u00f9 spazioso. Proprio quest'ultimo aspetto - come \u00e8 stato suggerito - potrebbe aver evitato che l'equipaggio soffrisse di sindrome da adattamento allo spazio, sperimentata invece in altre missioni. Armstrong ne era particolarmente sollevato, poich\u00e9 soffriva fin da piccolo di chinetosi e spesso lunghi periodi in volo gli procuravano nausea.\nObiettivo dell\"Apollo 11\" era portare l'equipaggio sano e salvo sulla Luna pi\u00f9 che posare il modulo con un atterraggio di precisione. Tre minuti dopo l'inizio della discesa verso la superficie lunare, Armstrong si accorse che i crateri di riferimento scorrevano con due secondi di anticipo: ci\u00f2 permetteva di stimare che l'atterraggio sarebbe avvenuto con tutta probabilit\u00e0 a qualche miglio dal punto stabilito. Mentre il radar del modulo \"Eagle\" tracciava la superficie, si attivarono alcuni allarmi di errore sul computer di bordo. Il primo fu un codice 1202, che nonostante il lungo addestramento di Aldrin e Armstrong, era sconosciuto ai due; fu il Centro di controllo missione da Houston a rassicurarli: gli allarmi riportati erano causati da un sovraccarico di dati verso l'Apollo Guidance Computer e non costituivano un problema. Come raccontato da Aldrin nel documentario \"In the shadow of the Moon\", il sovraccarico fu causato dalla sua decisione di lasciare attivo il radar, che conseguentemente forn\u00ec al computer tutta una serie di dati non necessari che lo costrinsero a interrompere l'esecuzione di operazioni secondarie, segnalando l'errore.\nQuando Armstrong si accorse che stavano atterrando in modo automatico in una zona che non gli sembrava sicura, si pose direttamente ai comandi del modulo. La ricerca di un'area adatta richiese pi\u00f9 tempo del previsto e comport\u00f2 che la fase di volo risultasse pi\u00f9 lunga di quanto stabilito nelle simulazioni. Ci\u00f2 gener\u00f2 molta preoccupazione presso il controllo missione, dove si temeva che i due astronauti potessero rimanere senza carburante sufficiente per l'allunaggio. Al momento dello sbarco, tuttavia, Armstrong si disse certo di avere avuto ancora almeno 40 secondi di carburante rimanenti, inclusi i 20 di sicurezza necessari in caso di annullamento della missione all'ultimo istante. Durante l'addestramento inoltre Armstrong era riuscito a far atterrare il simulatore con soli 15 secondi di carburante a disposizione in diverse occasioni, ed era abbastanza sicuro che il modulo avrebbe dovuto sopravvivere anche a una caduta libera di 15 metri se le cose si fossero messe male. Analisi successive alla missione indicarono che in effetti nel modulo vi erano ancora tra i 45 e i 50 secondi di carburante a disposizione.\nL'allunaggio avvenne alle 20:17:39 UTC del 20 luglio 1969. Opportuni sensori di contatto a baffo erano presenti all'estremit\u00e0 delle gambe del modulo e il primo contatto avvenne mentre il modulo era ancora in volo stazionario (\"hovering\"); l'accensione di una spia azzurra segnal\u00f2 l'evento in cabina e Aldrin ne diede comunicazione con \u00abContact light\u00bb (Luce di contatto); successivamente quando il modulo si arrest\u00f2 completamente sulla superficie, fu nuovamente Aldrin a comunicarlo con \u00abOkay, motori fermi\u00bb, cui segu\u00ec la conferma di Armstrong, con \u00abShutdown\u00bb. La prima frase che Armstrong comunic\u00f2 al controllo missione dopo l'atterraggio fu la nota \u00abHouston, Tranquillity base here, the \"Eagle\" has landed\u00bb (trad. \"Houston, qui Base della Tranquillit\u00e0. La \"Eagle\" \u00e8 atterrata\"). Armstrong e Aldrin celebrarono il momento con una vivace stretta di mano, prima di tornare al lavoro per verificare le procedure da adottare in caso di partenza in emergenza dalla superficie. Durante la fase critica, l'unico messaggio inviato da Houston fu \"30 secondi\", con cui intendevano segnalare quanto carburante ritenevano rimanesse a disposizione. Quando Armstrong conferm\u00f2 l'atterraggio, dal centro di controllo giunse un sospiro di sollievo e le parole \u00abAvete fatto diventare blu un po' di gente qui. Stiamo respirando di nuovo\u00bb.\nSolo nel 2005, Armstrong rese noti i suoi timori iniziali di un possibile fallimento della missione; pensava infatti che avessero solo il 50% di probabilit\u00e0 di successo e nel descrivere le sue emozioni dopo l'allunaggio disse: \u00abEro sollevato, estasiato ed estremamente sorpreso che avessimo avuto successo\u00bb.\nLa prima passeggiata lunare.\nNonostante il programma stabilito prevedesse che i due astronauti si riposassero a lungo prima delle attivit\u00e0 sulla superficie, Armstrong chiese al controllo missione che l'EVA fosse anticipata per la sera (ora di Houston). Quando i due furono pronti per scendere dal modulo di atterraggio, depressurizzarono la \"Eagle\", aprirono il portello e Armstrong si avvi\u00f2 per primo sulla scaletta.\nSulla cima della scala comunic\u00f2: \u00abSto scendendo dal LEM ora\u00bb. Pos\u00f2 il piede sinistro sull'ultimo scalino alle 2:56 UTC del 21 luglio 1969, pronunciando la storica frase \u00abThat's one small step for (a) man, one giant leap for mankind\u00bb (trad. \u00abQuesto \u00e8 un piccolo passo per (un) uomo, un gigantesco balzo per l'umanit\u00e0\u00bb).\nArmstrong aveva scelto questa frase dopo averci pensato durante il lancio e nelle ore successive all'allunaggio. Nella registrazione di quei momenti, l'articolo indeterminativo inglese, \"a\", prima di \"man\", non \u00e8 distinguibile, dando alla frase un senso errato poich\u00e9 \"man\" da solo \u00e8 usato come sinonimo di umanit\u00e0. La NASA e Armstrong insistettero dopo la missione che quel suono fosse stato celato da un'interferenza statica sulla trasmissione. Dopo ripetuti ascolti della registrazione, tuttavia, Armstrong ammise che forse poteva effettivamente averla dimenticata in quel momento, non pronunciandola.\nLa frase \u00e8 stata oggetto, anche successivamente, di attenzione e in diversi ritengono di aver individuato la presenza della vocale perduta. Secondo Peter Shann Ford, un programmatore australiano che ne ha effettuato un'analisi digitale nel 2006, la \"a\" in realt\u00e0 fu pronunciata, ma non era distinguibile nella trasmissione ricevuta a causa delle limitazioni della tecnologia radio dell'epoca. Ford e James R. Hansen, biografo autorizzato di Armstrong, hanno fornito i risultati della analisi all'astronauta e alla NASA. Ford, tuttavia, non ha sottoposto i suoi risultati a una revisione paritaria, ma li ha pubblicati sul suo blog, e i linguisti David Beaver e Mark Liberman hanno espresso molti dubbi sulla loro correttezza.\nLa discesa dalla scaletta del Modulo lunare fu trasmessa in diretta da Voice of America negli Stati Uniti e, attraverso la BBC e altre stazioni, in tutto il mondo. Si \u00e8 stimato che l'ascolto globale del momento dello sbarco fosse di almeno 450 milioni di persone, su una popolazione mondiale totale di 3 miliardi e 631 milioni.\nVenti minuti dopo lo sbarco di Armstrong, Aldrin lo raggiunse sulla superficie diventando il secondo uomo a mettere piede sulla Luna; una volta insieme, i due incominciarono le operazioni previste durante la EVA. Per prima cosa posizionarono una placca commemorativa del volo e, subito dopo, piantarono la bandiera degli Stati Uniti. Dopo queste operazioni, il presidente Nixon parl\u00f2 con loro telefonicamente. Il presidente parl\u00f2 per circa un minuto, la risposta di Armstrong dur\u00f2 30 secondi.\nDopo aver aiutato Aldrin a sistemare l'ALSEP Armstrong si incammin\u00f2 verso quello che \u00e8 ora indicato come East Crater, a circa 60 metri dal modulo lunare, la pi\u00f9 lunga passeggiata dell'intera missione. L'ultima operazione di Armstrong sulla superficie fu la posa di alcuni oggetti in memoria dei cosmonauti defunti Yuri Gagarin e Vladimir Komarov e degli astronauti deceduti nell'incidente dell\"Apollo 1\" Grissom, Chaffee e White. Il tempo totale dell'EVA sulla superficie lunare fu di circa due ore e mezzo, la pi\u00f9 breve passeggiata fra quelle delle sei missioni che raggiunsero il satellite.\nRientro sulla Terra.\nRientrati nel modulo lunare e sigillato il portello, i due astronauti si accorsero di aver danneggiato l'interruttore che avrebbe dovuto azionare il motore per la risalita, urtandolo mentre indossavano le ingombranti tute che avevano permesso loro di sopravvivere all'esterno del modulo lunare. Riuscirono tuttavia ad attivarlo, chiudendo il contatto che accese il motore principale, usando una semplice penna, che da allora Aldrin conserva. Dopodich\u00e9 il LEM si ricongiunse in orbita lunare con il modulo di comando \"Columbia\" sul quale era in attesa Collins. I tre dell\"Apollo 11\" tornarono dunque sulla Terra ammarando nell'Oceano Pacifico e venendo recuperati dalla \"USS Hornet\".\nDopo essere stati in quarantena per 18 giorni come misura di sicurezza contro eventuali malattie infettive che gli astronauti potevano aver contratto sulla Luna, l'equipaggio fu portato in trionfo attraverso gli Stati Uniti e il resto del mondo in quello che venne chiamato \"Giant Leap Tour\" di 45 giorni. Armstrong successivamente prese parte agli spettacoli di Bob Hope del 1969 per i corpi militari americani, principalmente in Vietnam.\nNel maggio del 1970 Armstrong si rec\u00f2 in Unione Sovietica per parlare al 13\u00ba convegno annuale del comitato internazionale sulla ricerca spaziale; arrivato a Leningrado (oggi San Pietroburgo) dalla Polonia, and\u00f2 a Mosca dove incontr\u00f2 il presidente sovietico Alexei Kosygin. Allora, fu il primo occidentale a vedere l'aereo supersonico sovietico Tupolev Tu-144; inoltre, fu portato in visita al Centro di addestramento cosmonauti Jurij Gagarin. A sera Armstrong rimase sorpreso nel vedere il video in differita del lancio della \"Soyuz 9\": non aveva avuto notizia della missione nonostante fosse stato ospite di Valentina Tere\u0161kova, mentre il marito di lei, Andrijan Grigor'evi\u010d Nikolaev, era a bordo.\nIn Italia, nel 1970, Alitalia gli dedic\u00f2 il Boeing 747 I-DEMA, il primo della compagnia; lo stesso Armstrong fu presente all'aeroporto di Roma Fiumicino all'inaugurazione dell'aereo.\nLa vita dopo il programma Apollo.\nInsegnamento.\nPoco tempo dopo la missione lunare Armstrong annunci\u00f2 pubblicamente di non avere pi\u00f9 intenzione di volare nello spazio. Gli fu quindi affidato un posto di rilievo nella DARPA, ma tenne l'incarico per un solo anno e rassegn\u00f2 le dimissioni dalla NASA nel 1971.\nRicopr\u00ec il ruolo di insegnante presso il Dipartimento di ingegneria aerospaziale all'Universit\u00e0 di Cincinnati, scegliendola in luogo di altri atenei, persino di quello nel quale si era laureato, poich\u00e9 aveva un piccolo dipartimento di ingegneria e sperava che i membri della facolt\u00e0 non si risentissero del fatto che avesse ottenuto una cattedra possedendo solo un Master of Science. A Cincinnati ricevette il titolo di professore universitario in ingegneria aerospaziale e, dopo aver insegnato per otto anni, rassegn\u00f2 le dimissioni nel 1979 senza spiegazioni.\nCommissioni d'indagine della NASA.\nArmstrong prese parte alle indagini su due incidenti spaziali. Il primo incarico lo ebbe nel 1970, nella commissione di inchiesta guidata da Edgar Cortwright sui fatti che coinvolsero la missione \"Apollo 13\". Armstrong, in particolare, si occup\u00f2 di redigere un dettagliato resoconto cronologico del volo ed espresse la propria contrariet\u00e0 alla raccomandazione, inclusa invece nel rapporto, di riprogettare i serbatoi dell'ossigeno che erano stati all'origine dell'esplosione. Nel 1986 Ronald Reagan lo nomin\u00f2 vicepresidente della Rogers Commission incaricata di investigare sul disastro dello Space Shuttle \"Challenger\" e, come tale, era responsabile della parte operativa della commissione.\nAttivit\u00e0 finanziaria.\nDopo il ritiro dalla NASA nel 1971, Armstrong lavor\u00f2 presso diverse aziende come portavoce. La prima azienda che riusc\u00ec a fargli accettare una proposta in tal senso fu la Chrysler, per la quale Armstrong apparve in numerosi spot, a partire dal gennaio 1979. L'ex astronauta dichiar\u00f2 di aver accettato perch\u00e9 riteneva che la Chrysler avesse un'ottima divisione di ingegneria e perch\u00e9 l'azienda si trovava in difficolt\u00e0 economiche. Prest\u00f2 la sua immagine anche per altre compagnie come la General Time Corporation e la Bankers Association of America, ma solo nell'ambito del mercato statunitense.\nParallelamente alla sua attivit\u00e0 come portavoce, prese posto in diversi consigli di amministrazione di numerose societ\u00e0, incluse la Marathon Oil, la Learjet, la Cinergy, la Taft Broadcasting, la United Arlines, la Eaton Corporation, la AIL System e la Thiokol. In particolare, entr\u00f2 nel consiglio di amministrazione della Thiokol dopo che la Rogers Commission, della quale era membro, aveva individuato che l'esplosione del \"Challenger\" era stata causata da un problema a un componente prodotto dall'azienda stessa. L'ultimo consiglio di amministrazione di cui \u00e8 stato membro \u00e8 stato quello della EDO Corporation, da cui si \u00e8 ritirato nel 2002.\nVita privata.\nArmstrong frequent\u00f2 la chiesa metodista con i Boy Scout alla fine degli anni cinquanta; intervistato dai suoi biografi, afferm\u00f2 di definirsi deista.\nAl ritorno dalla guerra di Corea, Armstrong incontr\u00f2 la donna che sarebbe diventata sua moglie, Janet Elizabeth Shearon, alla Purdue University, dove lei era laureanda in economia domestica. In base a quanto raccontarono successivamente, non ci fu un vero e proprio corteggiamento n\u00e9 ci furono particolari circostanze che condussero al loro fidanzamento, che avvenne mentre Armstrong lavorava al Glenn Research Center. Il loro matrimonio fu celebrato a Wilmette (Illinois) il 28 gennaio 1956. Quando Armstrong fu trasferito alla Edwards Air Force Base i due vissero separatamente per sei mesi: lui soggiornando nella base e Janet a Westwood. Andarono quindi ad abitare in una casa nella Antelope Valley. Janet non fin\u00ec mai gli studi, cosa di cui in seguito si rammaric\u00f2 pubblicamente.\nLa coppia ebbe tre figli: Eric, Karen e Mark. Karen mor\u00ec di polmonite il 28 gennaio 1962, all'et\u00e0 di due anni, sorta come complicazione di uno stato di salute gi\u00e0 compromesso da un tumore maligno nella parte mediana del tronco encefalico (DIPG), che le era stato diagnosticato nel giugno del 1961. Nonostante la radioterapia ne avesse rallentato il decorso, il tumore era giunto anche a impedire alla bambina di camminare e parlare.\nSuccessivamente al suo ritiro dalla NASA, Armstrong ricevette varie offerte di candidatura sia da parte dei democratici sia dei repubblicani, ma a differenza di altri astronauti come John Glenn e Harrison Schmitt - diventati poi senatori degli Stati Uniti - declin\u00f2 ogni offerta. Politicamente era a favore di una maggiore autonomia dei singoli stati e di una riduzione del potere federale negli Stati Uniti, che - riteneva - non avrebbero dovuto svolgere il ruolo di \"poliziotto\" del mondo.\nNell'autunno del 1979, mentre stava lavorando nella sua fattoria vicino a Lebanon, in Ohio, and\u00f2 incontro a un piccolo incidente:\nnel saltare gi\u00f9 dal trattore, la fede che portava al dito si incastr\u00f2 in una delle ruote, strappandogli via l'ultima falange dall'anulare. Recuperata l'estremit\u00e0 strappata dal dito, la pose nel ghiaccio e si rec\u00f2 all'ospedale ebraico di Louisville, in Kentucky, dove, grazie a un intervento chirurgico, gli fu riattaccata. Nel febbraio del 1991 fu colto da un leggero infarto mentre sciava ad Aspen, in Colorado, con amici. Nell'anno precedente aveva subito la perdita di entrambi i genitori.\nDivorzi\u00f2 dalla sua prima moglie nel 1994, dopo 38 anni di matrimonio, dopo che nel 1992, a un torneo di golf, aveva conosciuto quella che sarebbe diventata la sua seconda moglie, Carol Held Knight. Si sposarono il 12 maggio del 1994 in Ohio; una seconda cerimonia fu celebrata a San Isidro in California. Andarono a vivere a Indian Hill, in Ohio.\nNel 1994 Armstrong incominci\u00f2 a rifiutare qualunque richiesta di autografi poich\u00e9 si era accorto che molti oggetti da lui firmati erano venduti a cifre esorbitanti, ed era addirittura in atto un mercato del falso; alle richieste via posta rispondeva con una lettera formale nella quale dichiarava di aver smesso di dare autografi. Nonostante questa scelta di comportamento, ancora nel 2002 erano numerosi coloro che tentavano comunque di ottenere un autografo, come registrato dallo scrittore Andrew Smith, autore di \"Polvere di Luna\".\nL'ampio uso del suo nome, della sua immagine e delle sue frasi famose caus\u00f2 molti problemi all'ex astronauta negli anni. Nel 1994 fece causa alla Hallmark Cards dopo che essi avevano utilizzato il suo nome e la famosa frase al momento dello sbarco senza permesso. La causa si concluse con un accordo privato per una cifra mai resa nota, che Armstrong don\u00f2 alla Purdue University.\nNel maggio del 2005 fece causa al suo barbiere di fiducia da 20 anni, Marx Sizemore, che aveva venduto un po' di suoi capelli a un collezionista per la cifra di 3.000 dollari senza che Armstrong ne sapesse nulla o avesse dato il permesso di farlo. Minacci\u00f2 di proseguire l'azione legale a meno che il barbiere non gli avesse restituito i capelli o avesse donato il ricavato della vendita a un'associazione di beneficenza indicata da Armstrong. Sizemore, che non poteva ovviamente riavere i capelli dall'acquirente, don\u00f2 dunque i soldi su indicazione dell'ex astronauta.\nMalattia e morte.\nArmstrong fu sottoposto a un intervento chirurgico il 7 agosto 2012 a causa di un blocco alle arterie coronarie e gli fu praticato un bypass. Mor\u00ec il 25 agosto 2012 a Cincinnati a causa delle complicazioni derivanti dall'intervento subito. Il 23 luglio 2019 il New York Times rivel\u00f2 un presunto accordo segreto concluso tra la famiglia e l'ospedale che prevedeva un compenso di 6 milioni di dollari in cambio della rinuncia ad intentare causa per una possibile complicazione fatale da errore umano durante il ricovero. Il comunicato rilasciato dalla famiglia alla stampa recita:\nIn occasione della sua morte, espressero parole di riguardo nei suoi confronti i due uomini che erano stati suoi compagni d'equipaggio dell\"Apollo 11\" e le massime istituzioni statunitensi. Buzz Aldrin comment\u00f2 \u00abSono molto triste nell'apprendere della sua morte. So che sono insieme con altri milioni di persone a piangere per la morte di un vero eroe americano e il pi\u00f9 grande pilota che io abbia mai conosciuto\u00bb; Michael Collins disse semplicemente: \u00abEra il migliore, e mi mancher\u00e0 terribilmente\u00bb. La NASA espresse il suo cordoglio attraverso le parole dell'amministratore Charles Bolden, che disse \u00abArmstrong sar\u00e0 ricordato per aver portato l'umanit\u00e0 nel suo primo piccolo passo verso un altro mondo oltre il nostro\u00bb; nel comunicato rilasciato dalla Presidenza degli Stati Uniti, Armstrong fu indicato \u00abtra i pi\u00f9 grandi eroi americani - non solo del suo tempo, ma di tutti i tempi\u00bb, e ancora: con le sue imprese diresse le aspirazioni dei cittadini statunitensi e ha consegnato \u00abun momento di realizzazione umana che non sar\u00e0 mai dimenticato\u00bb.\nIl 13 settembre fu celebrata una cerimonia presso la Washington National Cathedral in suo omaggio, cui parteciparono numerosi suoi colleghi astronauti che spesero parole di riguardo nei suoi confronti. Nell'elogio funebre, Charles Bolden disse: \u00abNeil sar\u00e0 sempre ricordato per aver compiuto il primo piccolo passo dell'umanit\u00e0 su un mondo diverso dal nostro, ma furono il coraggio, la cortesia e l'umilt\u00e0 che manifest\u00f2 durante la sua vita a sollevarlo oltre le stelle\u00bb. Rivolgendosi alla stampa al termine della cerimonia, David Scott, con Armstrong nella missione \"Gemini 8\", ricord\u00f2 come il collega avesse risolto con rapidit\u00e0 un piccolo incidente occorso durante il lancio confrontandosi con l'equipaggio di riserva, \u00abperch\u00e9 Neil Armstrong era un giocatore di squadra, che ha sempre lavorato nel nome della squadra\u00bb.\nCome da suo desiderio, dopo il funerale il corpo di Armstrong \u00e8 stato cremato e le ceneri sparse nell'Oceano Atlantico, il 14 settembre, dalla , con una cerimonia privata.\nEredit\u00e0 culturale.\nArmstrong ricevette in vita molte onorificenze e riconoscimenti, come la Medaglia presidenziale della libert\u00e0, la Congressional Space Medal of Honor e la Medaglia d'oro del Congresso. Il cratere lunare Armstrong, che si trova a circa dal sito di allunaggio dell'Apollo 11, e l'asteroide 6469 Armstrong furono battezzati cos\u00ec in suo onore. Fu inserito nella \"Aerospace Walk of Honor\" e nella \"United States Astronaut Hall of Fame\", e insieme con i suoi compagni dell\"Apollo 11\" ricevette nel 1999 la Langley Gold Medal dallo Smithsonian Institution. Nel 1971 fu insignito dello \"Sylvanus Thayer Award\" dall'accademia militare di West Point per il servizio reso alla Nazione.\nNegli Stati Uniti, cos\u00ec come nel resto del mondo, ci sono varie strade, scuole ed edifici a lui intitolati; tra questi, la nuova ala di Ingegneria della Purdue University, intitolata \"Neil Armstrong Hall of Engineering\" nel 2007, al termine della sua costruzione; il Neil Armstrong Air and Space Museum a Wapakoneta, sua citt\u00e0 natale, e l'aeroporto di New Knoxville in Ohio, dove prese la sua prima lezione di volo. Nel 1969 il cantautore John Stewart aveva registrato la canzone \"Armstrong\" in omaggio all'astronauta e al suo primo passo sulla Luna.\nLa biografia autorizzata di Armstrong, \"First Man: The Life of Neil A. Armstrong\", \u00e8 stata pubblicata nel 2005, dopo che per molti anni l'astronauta aveva rifiutato varie proposte da diversi biografi, quali Stephen Ambrose e James Albert Michener. Scelse James R. Hansen come suo biografo ufficiale dopo aver letto alcuni suoi lavori.\nLa stampa domand\u00f2 spesso ad Armstrong quale fosse la sua visione del futuro dell'esplorazione spaziale. Nel 2005 disse che una missione con equipaggio verso Marte sarebbe stata pi\u00f9 semplice rispetto a quanto lo era stato il programma Apollo negli anni sessanta.\nNel 2010 critic\u00f2 fortemente la decisione statunitense di abbandonare il progetto del vettore Ares I e della successiva cancellazione del Programma Constellation che avrebbe portato di nuovo l'uomo sulla Luna. In una lettera aperta al pubblico sottoscritta anche dai veterani del Programma Apollo Jim Lovell e Eugene Cernan, scrisse \u00abPer gli Stati Uniti, la nazione che di gran lunga ha dominato la corsa allo spazio per quasi mezzo secolo, l'essere priva di un vettore proprio per accedere all'orbita terrestre bassa e l'assenza di alcuna capacit\u00e0 di portare esseri umani oltre le orbite circumterrestri per un periodo di tempo indeterminato nel futuro, destineranno la nostra nazione a diventare di secondo o anche di terzo livello\u00bb.\nNel 2018, Josh Singer ha adattato la biografia ufficiale dell'astronauta nel film biografico \"First Man - Il primo uomo\" (\"First Man\"), diretto da Damien Chazelle. Armstrong \u00e8 interpretato da Ryan Gosling."}
{"id": "55070", "revid": "2048625", "url": "https://it.wikipedia.org/wiki?curid=55070", "title": "Chiasso", "text": "Chiasso (in tedesco \"Pias\", in dialetto ticinese e in dialetto comasco \"Ci\u00e0ss\") \u00e8 un comune svizzero di 7727 abitanti del Cantone Ticino, nel distretto di Mendrisio.\n\u00c8 un importante territorio di frontiera, \"centro di smistamento e di transito\". Inoltre, \u00e8 sede di due importanti dogane grazie alle quali \u00e8 divenuta anche un \"centro economico e finanziario\" di notevole importanza.\nGeografia fisica.\nChiasso \u00e8 il comune pi\u00f9 meridionale della Svizzera. Dista 25 km da Lugano. \u00c8 situata al confine con l'Italia (Ponte Chiasso, frazione nord di Como).\nChiasso \u00e8 circondata da aree verdi e dalla collina del Penz costellata da sentieri tematici ricchi di vigneti da cui \u00e8 possibile ammirare dall'alto l'intera citt\u00e0 e i comuni limitrofi. \n\u00c8 presente un \"percorso-vita,\" situato all'interno del \"Parco del Penz,\" lungo 2,5 km\".\"\nNelle immediate vicinanze, \u00e8 possibile visitare il Parco delle Gole della Breggia, un'area protetta svizzera caratterizzata da rocce e da vari percorsi immersi nella natura.\nStoria.\nChiasso \u00e8 stata menzionata per la prima volta nel 1140 con il nome di \"Claso\". Venne annesso al territorio elvetico nel 1510.\nNel 1976 ha inglobato il comune soppresso di Pedrinate, con la sua frazione Seseglio. Nel novembre del 2007 \u00e8 stata bocciata la proposta di fusione con i comuni di Morbio Inferiore e Vacallo, dopo votazione consultiva.\nMonumenti e luoghi d'interesse.\nArchitetture religiose.\nNel centro del comune:\nNella frazione di Pedrinate:\nNella frazione di Seseglio:\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nL'italiano \u00e8 la lingua ufficiale ma \u00e8 spesso parlato il dialetto ticinese come nel resto del Cantone.\nCultura.\nScuole.\nDagli anni 2000 vi \u00e8 stato un fiorire di istituzioni culturali in settori universitari dove vige il numero chiuso. Le autorit\u00e0 federali sono intervenute per impedire l'uso di termini come \" universit\u00e0 \" o \" ateneo \" per le istituzioni che non abbiano avuto un pubblico riconoscimento per utilizzare tale denominazione.\nInfrastrutture e trasporti.\nChiasso dispone di una propria stazione ferroviaria, capolinea meridionale della ferrovia del Gottardo ed estremit\u00e0 settentrionale della corrispondente Milano-Chiasso. La stazione \u00e8 un presidio doganale, con scalo di smistamento, e costituisce il punto di confine tra la rete ferroviaria italiana e quella svizzera. Il trasporto pubblico locale \u00e8 svolto mediante autobus di linea.\nLa tranvia Chiasso-Riva San Vitale, aperta nel 1910, collegava Chiasso a Riva San Vitale; \u00e8 stata chiusa nel 1951.\nChiasso \u00e8 raggiungibile attraverso l'Autostrada A2 o \"Autostrada del San Gottardo\", svincolo \"Chiasso\" e \"Chiasso Centro,\" che si congiunge in territorio italiano con l'Autostrada \"A9 Como-Chiasso\".\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nNel 1985 con un trattato tra Italia e Svizzera 426 m2 del territorio sono passati alla Svizzera e 426 m2 sono passati all'Italia presso il valico dei Mulini. Invece sul confine di Stato sulla rotabile Pedrinate-Drezzo 132 m2 sono passati alla Svizzera e 132 m2 sono passati all'Italia.\nSport.\nLa principale squadra di calcio locale \u00e8 il Football Club Chiasso, che gioca nello stadio comunale Riva IV. \nL'Hockey Club Chiasso, fu fondato nel 1965. Due anni pi\u00f9 tardi, ci fu la fondazione del Curling Club Chiasso. \nDal 2006 al 2008, presso le strutture dove si trova il Tennis Club Chiasso a Seseglio, il comune ha ospitato un torneo tennistico facente parte del calendario internazionale ATP e denominato Challenger Internazionale Dell'Insubria."}
{"id": "55071", "revid": "124769037", "url": "https://it.wikipedia.org/wiki?curid=55071", "title": "James Spensley", "text": "Egli era anche uno scrittore e filosofo delle religioni.\nIl suo nome \u00e8 entrato nella storia perch\u00e9 fu uno dei principali promotori del gioco del calcio e dei primi gruppi scout in Italia.\nBiografia.\nFiglio di William Spensley, pastore evangelico, e di Elizabeth Alice Richardson, nasce a Stoke Newington, quartiere di Londra. Aveva due sorelle: Alice e Dorothy.\nL'attivit\u00e0 di medico e il suo trasferimento in Italia.\nSpensley sbarc\u00f2 come medico di bordo da una nave inglese nel porto di Genova nel 1896 - quando nel capoluogo ligure era presente una folta colonia inglese, dovuta all'accresciuta importanza dello scalo portuale genovese dopo l'apertura del Canale di Suez. Grande appassionato di calcio, in patria si era cimentato come portiere in una piccola squadra della sua citt\u00e0. Gli inglesi, peraltro, bench\u00e9 vivessero lontani dalla loro patria, continuavano ad esercitare gli sport a loro cari come il cricket e spesso si riunivano per esercitarli.\nL'attivit\u00e0 sportiva degli anglo-sassoni veniva vista in maniera strana dagli italiani, per i quali lo sport di squadra non era propriamente un passatempo usuale, ma molti di loro non disdegnarono di imparare e di praticare questi sport.\nSpensley e il Genoa.\nPrima della venuta di Spensley, il disputava le sue partite su un campo messo a disposizione da due industriali scozzesi, la Piazza d'Armi del Campasso, e le gare si svolgevano tra soci o contro squadre improvvisate di marinai inglesi o ginnasti dell'. Entrato nel club genoano, vista la sua capacit\u00e0 organizzativa, fu nominato capitano della squadra di calcio.\nSpensley fu anche uno tra i promotori ad organizzare la prima sfida di calcio tra rappresentanti di diverse citt\u00e0 italiane. Questa sfida si tenne il 6 gennaio del 1898 tra il Genoa e una squadra mista di giocatori dell' e della , che vinse la partita, e diventer\u00e0 per Spensley e altri l'occasione per gettare le basi sulla possibilit\u00e0 di unire, come in Inghilterra, tutte le squadre di calcio italiane in un'unica entit\u00e0 che sar\u00e0 poi la FIGC.\nSpensley e l'apertura agli italiani.\nAltro merito di Spensley fu la proposta, poi accettata nel 1897, di far entrare all'interno del Club anche soci italiani. Per la precisione la comunit\u00e0 svizzera, all'epoca numerosissima a Genova, aveva tempo prima gi\u00e0 avuto questo permesso quindi all'interno del sodalizio erano gi\u00e0 presenti soci italo-svizzeri come i fratelli Pasteur (Enrico Pasteur e Edoardo Pasteur), nati per\u00f2 a Genova.\nSpensley e il primo campionato italiano.\nNella partita di finale valevole per l'assegnazione del primo titolo italiano di campionato, poi aggiudicato al , Spensley gioc\u00f2 nel doppio ruolo di difensore/portiere poich\u00e9 dopo l'infortunio dell'estremo Baird il medico inglese prese il suo posto tra i pali.\nL'anno seguente Spensley, che aveva ormai spostato l'attenzione del Club sul calcio, propose il cambiamento del nome sociale da \"Genoa Cricket &amp; Athletics Club\" in Genoa Cricket and Football Club.\nRappresentativa Italiana.\nBench\u00e9 inglese, il 30 aprile 1899 gioc\u00f2 a Torino presso il Velodromo Umberto I l'incontro amichevole nella Selezione Italiana contro la Selezione Svizzera, terminato due a zero a favore degli elvetici.\nL'attivit\u00e0 calcistica negli ultimi anni.\nIl medico e fervente sportivo inglese prese parte a molte partite come portiere e difensore centrale fino al 1906 all'et\u00e0 di 40 anni con la squadra da lui fondata: le cronache dell'epoca riferiscono che non fu un atleta particolarmente dotato tecnicamente, anche se \u00e8 pensabile che, all'epoca, certe qualit\u00e0 non fossero enfatizzate come sarebbe accaduto solo che pochi decenni dopo. Non si sottrasse, tuttavia, all'impegno \"morale\" di coordinatore del settore Calcio, guidando e dirigendo la squadra, dal suo arrivo in societ\u00e0 fino al 1903 e nuovamente nel 1907. Nel 1904 guid\u00f2 la seconda squadra rossoblu alla vittoria del primo campionato di Seconda Categoria.\nCon i rossoblu vinse i campionati del 1898, 1899, 1900, 1902, 1903 e 1904, tutti da titolare pressoch\u00e9 inamovibile.\nInoltre nel novembre del 1908 allen\u00f2 l'.\nArbitro.\nSpensley fu anche uno stimato arbitro di calcio, dirigendo partite del campionato italiano sino alla sua partenza per il fronte. Tra le partite da lui dirette si pu\u00f2 ricordare la finale della Seconda Categoria 1904, giocata tra le riserve del suo Genoa (che tra l'altro allenava) e quelle della .\nSpensley e lo scautismo italiano.\nMentre era in Inghilterra, Spensley aveva conosciuto Robert Baden-Powell, fondatore dello scautismo, e ne aveva anche avuto in dono una copia autografata del libro \"Scouting for Boys\". Nel 1910 l'associazione genovese \"Juventus Juvat\", detta anche \"le Gioiose\", fondata da Mario Mazza decise di avvicinarsi alle prime esperienze scout italiane nate da poco a Bagni di Lucca per opera di Sir Francis Vane.\nLo stesso Vane sugger\u00ec a Mazza di contattare Spensley, e venne a Genova per una conferenza il 13 novembre 1910. In seguito a questa conferenza, due giorni dopo, Mazza e Spensley costituirono la sezione genovese dei \"Ragazzi Esploratori Italiani\" (\"REI\").\nPresidente fu nominato il conte Ottavio Reghini, mentre Mazza fu eletto Segretario di Sezione. Spensley divenne Commissario Delegato per la Liguria.\nGi\u00e0 verso la fine del 1911, per\u00f2, sorsero contrasti fra il Mazza ed il Reghini. Mazza usc\u00ec dal \"REI\" e ricostitu\u00ec le \"Gioiose\".\nAnche Spensley usc\u00ec dal \"REI\" con un gruppo di esploratori che, in alcune occasioni, fecero attivit\u00e0 assieme alle \"Gioiose\".\nIn quegli anni ebbe diversi scambi epistolari con un altro padre dello scautismo italiano Carlo Colombo. Fra i due c'era molta stima e convergenza di vedute sul movimento.\nMorte.\nCome un altro personaggio legato alla storia del Genoa, Luigi Ferraris, mor\u00ec durante la prima guerra mondiale.\nSpensley era stato ferito sul campo di battaglia durante lo svolgimento delle sue mansioni mediche, si racconta, infatti, che Spensley stesse portando soccorso ad un nemico ferito. Fatto prigioniero, in quanto ufficiale veniva portato nella fortezza di Magonza, in Germania, dove moriva in seguito alle ferite.\nLa Fortezza di Magonza \u00e8 stata distrutta durante i bombardamenti della seconda guerra mondiale e per molti anni si \u00e8 pensato che le spoglie del medico inglese fossero andate perdute, anche perch\u00e9 il quotidiano Il Secolo XIX aveva riportato la notizia della caduta di Spensley nelle trincee di Gallipoli, in Turchia, depistando le ricerche per pi\u00f9 di novant'anni.\nTuttavia, dopo alcuni anni di ricerche condotte da Franco Savelli, la sua tomba \u00e8 stata scoperta nell'agosto 1993, a cento anni dalla fondazione del Genoa, nel cimitero militare inglese di Niederzwehren, vicino a Kassel in Germania, da due tifosi del Genoa, lo stesso Franco Savelli (scout del CNGEI) e Mario Riggio (scout dell'AGESCI).\nAttivit\u00e0.\nSpensley, uomo di grande cultura, era un grande appassionato e praticante di diversi sport, fra cui pugilato e il nascente calcio. Appassionato di religioni orientali, conosceva - oltre alle lingue europee - il sanscrito ed il greco; quale medico di bordo aveva avuto possibilit\u00e0 di viaggiare all'estero e di apprendere lingue, usi e costumi di varie localit\u00e0 del mondo.\nEra anche corrispondente del quotidiano inglese \"Daily Mail\".\nDa grande filantropo qual era, durante la sua permanenza a Genova si dedic\u00f2 al sostentamento dei trovatelli e degli orfani di strada."}
{"id": "55072", "revid": "1921867", "url": "https://it.wikipedia.org/wiki?curid=55072", "title": "Cliff Burton", "text": "\u00c8 noto per essere stato il secondo bassista dei Metallica dal 1982 fino al 1986, anno in cui scomparve prematuramente a causa di un incidente occorso al bus del gruppo durante un tour in Svezia per la promozione del terzo album in studio \"Master of Puppets\".\nBiografia.\nGli esordi (1962\u20131980).\nAll'et\u00e0 di sei anni si avvicin\u00f2, spinto dal padre, al mondo della musica classica e inizi\u00f2 a prendere lezioni di pianoforte. Clifford affianc\u00f2 lo studio della musica, in cui si applic\u00f2 con abnegazione, allo sport, giocando nel campionato amatoriale di baseball, il \"Little League baseball\", con la societ\u00e0 sportiva della sua citt\u00e0, la \"Castro Valley Auto House\".\nNel 1976, all'et\u00e0 di 14 anni, Cliff abbandon\u00f2, grazie alla spinta di alcuni suoi amici, lo studio della musica classica per avvicinarsi al jazz e al primo heavy metal. Affascinato da queste sonorit\u00e0, cos\u00ec diverse dalla musica a cui era abituato, decise di abbandonare definitivamente gli studi di pianoforte per iniziare a suonare il basso. Impar\u00f2 a suonare lo strumento in breve tempo, grazie anche alle lezioni private tenute dal maestro Steve Hamady, e, migliorando di giorno in giorno, Cliff decise di unirsi ad alcuni gruppi locali (gli Agents of Misfortune, nati da una storpiatura del celebre album dei Blue \u00d6yster Cult, e gli EZ Street), venendo a contatto con nuove influenze e stili. Secondo quanto affermato dai suoi genitori in un'intervista, il giovane Cliff aveva una cura maniacale in ogni dettaglio e passava circa sei ore al giorno, tra lezioni e prove con i suoi gruppi, perfezionando la sua abilit\u00e0 e il suo stile.\nIn questo periodo, vedendo le sue capacit\u00e0 e le sue opportunit\u00e0 nel mondo musicale, Cliff firm\u00f2 un contratto con i suoi genitori: decise che per guadagnarsi da vivere avrebbe fatto il musicista a tempo pieno. I genitori gli diedero l'alloggio, il cibo e lo mantennero ma la condizione era che Cliff in quattro anni sarebbe stato in grado di mantenersi con la musica, altrimenti avrebbe dovuto ottenere un posto di lavoro e dimenticare per sempre la professione di musicista. Cliff mantenne la sua promessa in soli due anni.\nBurton aveva intanto iniziato da alcuni anni a lavorare in un'azienda di noleggio di Castro Valley, chiamata Castro Valley Rentals, per mantenere le spese legate al suo strumento, e nel frattempo si era diplomato alla \"Castro Valley High School\". Nel 1980 abbandon\u00f2 le lezioni private per iscriversi ai corsi di musica del \"Napa Valley Junior College\" della California del Nord.\nI Trauma (1980\u20131982).\nNel 1980 inoltre, Burton si un\u00ec al gruppo speed metal Trauma, gruppo gi\u00e0 affermato nella Bay Area sia per le qualit\u00e0 musicali che per le esibizioni dal vivo, capaci di intrattenere il pubblico attraverso movimenti sul palco e giochi pirotecnici all'insegna della massima spettacolarit\u00e0.\nIl gruppo era composto da Donny Hillier alla voce, Michael Overton e George Lady alle chitarre, Cliff Burton al basso e da Dennis Shafer alla batteria. Grazie allo stile glamour ed altamente scenico dei suoi compagni di gruppo, Burton riusc\u00ec a carpire nuove influenze musicali e ad assimilare diverse tecniche da sfruttare nelle sue linee di basso. Nei Trauma Cliff fu certamente uno dei membri che si distinsero maggiormente per talento e presenza on stage, caratterizzata da prolungati e scatenati headbanging, valorizzati dai suoi lunghi capelli rossi.\nLa formazione con Burton non pubblic\u00f2 nessun album ma durante quel periodo vennero registrate alcune demo e il brano \"Such a Shame\", apparso nella raccolta \"Metal Massacre II\" della Metal Blade Records.\nAlcuni membri si separarono dai Trauma nel 1982 quando Cliff, divenuto ormai icona del gruppo, abbandon\u00f2 il gruppo dopo aver accettato la proposta di diventare bassista dei Metallica. La band vide quindi l'ingresso di Lucas Advincula al basso, Kris Gustofson alla batteria e Ross Alexander Merson alla chitarra che si unirono ad Overton e Hillier.\nNel 1984 registrarono \"Scratch and Scream\" che venne pubblicato dalla Shrapnel Records, ma poco dopo si sciolsero per poi riformarsi a quasi trent'anni di distanza, in occasione della ristampa dell'album. Tra il 2013 ed il 2014 si esibirono quindi in alcuni concerti che videro la presenza di Hillier, Gustofson e Advincula a cui si un\u00ec il chitarrista Kurt Fry, inoltre si misero al lavoro per la realizzazione di un nuovo disco che usc\u00ec nel 2015, edito dalla Pure Steel Records, con il titolo di \"Rapture and Wrath\".\nI Metallica (1982\u20131986).\nI Metallica stavano cercando un bassista da sostituire a Ron McGovney, che aveva lasciato il gruppo nel 1982 in seguito a litigi con Dave Mustaine. Sentendo parlare bene di un certo Burton, decisero di assistere a un suo concerto con i Trauma al Whisky a Go Go; colpiti dalla sua abilit\u00e0, i tre musicisti decisero di reclutarlo immediatamente. Il primo tecnico dei Metallica, Dave Marrs (il quale era presente allo show), ricord\u00f2 la scena: \nIl musicista accett\u00f2 subito la proposta del gruppo alla sola condizione che i Metallica trasferissero la loro sede a San Francisco, in quanto Burton non aveva molta stima della caotica Los Angeles. Accettata la proposta, un mese dopo l'esibizione Burton era gi\u00e0 membro stabile del gruppo.\nIl musicista diede immediatamente il suo apporto, contribuendo con la sua tecnica musicale e con nuove idee a livello compositivo; per molti il suo contributo fu essenziale per il futuro successo internazionale dei Metallica. Il bassista suonava il suo strumento come nessuno aveva fatto prima; i suoi assoli toccavano molti stili, variando dal jazz a melodie psichedeliche, ed erano dominati da grande sentimento e grande attenzione per i particolari. Classici esempi delle sue capacit\u00e0 e del suo stile emergono nell'album \"Kill 'Em All\", il primo lavoro (fu Burton a decidere il titolo dell'album) che il musicista pubblic\u00f2 con la band californiana nel 1983 e, soprattutto, nella strumentale \"(Anesthesia) - Pulling Teeth\". L'artista contribu\u00ec largamente anche alla realizzazione del disco successivo, \"Ride the Lightning\" (1984), per il quale scrisse e compose 6 delle 8 tracce dell'album. In questo disco Burton diede il meglio di s\u00e9 nella strumentale \"The Call of Ktulu\", in buona parte da lui composta, e \"For Whom the Bell Tolls\", la cui introduzione \u00e8 divenuta un esempio dell'attento uso della distorsione da parte del musicista.\nNel 1986 Cliff Burton partecip\u00f2 a pieno ritmo alla produzione dell'album \"Master of Puppets\": qui le linee di basso di Cliff divennero maggiormente complesse e prominenti. In \"Orion\", settima traccia dell'album, \u00e8 ascoltabile un assolo del bassista.\nIn tutti questi anni trascorsi con i Metallica, Burton non perse mai la sua incredibile personalit\u00e0 durante le esibizioni e riusc\u00ec a farsi pi\u00f9 volte apprezzare anche al di fuori del palco, divenendo di fatto uno dei membri pi\u00f9 amati della lunga storia dei Metallica. Il fotografo dei Metallica Ross Halfin disse addirittura che era fermamente convinto che, fin dai primi giorni, Cliff Burton \u00e8 stato il trascinatore della band, e che \u00e8 stato proprio lui il responsabile della direzione musicale del quartetto, non tanto Hetfield e Ulrich.\nLa morte (1986).\nIl 1986 fu un anno pieno di eventi per i Metallica: venne pubblicato il terzo album del gruppo, \"Master of Puppets\", e inizi\u00f2 il lungo tour negli Stati Uniti d'America al fianco di Ozzy Osbourne. Dopo il tour negli Stati Uniti, la band venne contattata per una tourn\u00e9e in Europa. Il 26 settembre si esibirono a Stoccolma, Svezia: lo show fu un successo, grazie anche al ritorno di Hetfield alla chitarra dopo diversi mesi di assenza a causa di un infortunio al braccio e a Cliff Burton che si esib\u00ec prima in un inedito assolo di basso melodico e poi in \"Star Spangled Banner\" (l'inno nazionale statunitense). \"Damage Inc.\" e \"Blitzkrieg\", le canzoni di chiusura dello show, si sarebbero invece rivelate le ultime due suonate da Burton in un concerto.\nIl 27 settembre 1986, durante un viaggio sul bus ufficiale del tour europeo, nei pressi della cittadina di Ljungby, in Svezia, Burton e Kirk Hammett, giunta ormai la sera, decisero di giocarsi a carte il posto nel letto a castello del loro bus. Il vincente avrebbe dormito vicino al finestrino, il perdente dal lato opposto; Burton vinse e dorm\u00ec nel posto pi\u00f9 prestigioso.\nDurante la notte l'autista del bus perse il controllo del mezzo, forse a causa di una lastra di ghiaccio sull'asfalto (o a causa dell'abuso di alcol, come molti sostennero). Ormai fuori controllo, il grosso veicolo continu\u00f2 la sua corsa in un tratto d'erba per poi ribaltarsi. Dalle lamiere contorte uscirono l'autista, Hetfield, Hammett e Ulrich. Accortisi della mancanza di Cliff, i tre componenti del gruppo si spostarono sul retro del mezzo e l\u00ec assistettero ad uno spettacolo raccapricciante. Hetfield disse di quell'evento: \nDurante il ribaltamento del bus, Cliff era scivolato fuori dal mezzo, sfondando con il suo corpo l'ampia vetrata posta vicino al suo letto, proprio nel momento in cui l'autobus si stava rovesciando. Il bassista era rimasto completamente schiacciato dal veicolo, fatta eccezione per le gambe che in parte spuntavano dalle lamiere. La situazione di Burton apparve assai grave agli altri membri della band, che chiamarono immediatamente i soccorsi. Dopo circa un quarto d'ora una gru giunse sulla scena per sollevare il bus. Sotto gli occhi dei compagni di band e dei soccorritori, l'argano inizi\u00f2 a sollevare il mezzo. Quando questo fu rimosso, per il bassista non c'era pi\u00f9 nulla da fare.\nL'autopsia del dottore Anders Ottoson rivel\u00f2 come causa del decesso una \u00abcompressione toracica con contusione polmonare\u00bb. L'autista del bus motiv\u00f2 l'incidente come dovuto ad un urto su un \u00abpezzo di ghiaccio nero\u00bb e fu rilasciato dalla polizia, nonostante questo frammento di ghiaccio non fosse mai stato trovato sul luogo dell'incidente. La polizia aveva inoltre constatato che la temperatura dell'aria sulla scena era s\u00ec fredda, ma non tale da creare simili lastre ghiacciate sulla carreggiata. Dal giorno della morte di Burton, il vetro del bus per i tour usato dai Metallica ha una tavola di compensato posta accanto ai finestrini per evitare nuovi incidenti. Questa \u00e8 stata chiamata \"Burton Board\" in onore del bassista defunto.\nIl corpo del musicista fu riportato pochi giorni dopo negli Stati Uniti d'America. Il funerale ebbe luogo il 7 ottobre 1986 nella Chapel of the Valley di Castro Valley. Cliff fu cremato e le ceneri vennero sparse nel Maxwell Ranch di propriet\u00e0 della famiglia Burton. Uno degli invitati alla cerimonia, l'amico Dave DiDonato, descrisse la cerimonia ai giornalisti: \nIntanto i Metallica, scioccati dagli avvenimenti, decisero di fermarsi per alcuni mesi indecisi sul da farsi, prendendo in seria considerazione il ritiro dalle scene. Invece, sostenuti anche dai familiari del defunto bassista, decisero di riprendere a suonare e a onorare la memoria di Burton con nuove tracce. In un'intervista dell'8 febbraio 1987 il chitarrista Kirk Hammett, uno dei membri che aveva accusato maggiormente il colpo della scomparsa di Cliff, memore del fatto che il bassista gli aveva involontariamente salvato la vita vincendo a carte il posto nel letto vicino al finestrino, rilasci\u00f2 un'intervista dicendo: \n\"...And Justice for All\", \"Cliff 'Em All\" e altri tributi (1987\u20131988/2009).\nDopo la morte di Burton, i Metallica pubblicarono l'album \"...And Justice for All\" (1988). Il disco fu interamente dedicato al defunto bassista, in particolare, la traccia \"To Live Is to Die\" fu intitolata dai musicisti a Burton, essendo l'ultima a cui dette il suo contributo compositivo; infatti, oltre alla parte musicale, Cliff scrisse anche le poche parole che compongono il testo, ultime frasi scritte dal bassista prima del tragico incidente.\nIn essa la frase \"When a man lies, he murders some part of the world\" (\"Quando un uomo mente, uccide una qualche parte del mondo\") \u00e8 una frase del poeta Paul Gerhardt, mentre \"These are the pale deaths which men miscall their lives\" (\"Queste sono le pallide morti che gli uomini chiamano impropriamente loro vite\") \u00e8 stata presa dal libro \"La Conquista dello Scettro\" della saga \"Le cronache di Thomas Covenant l'incredulo\" scritta da Stephen R. Donaldson alla fine degli anni settanta, testo che aveva particolarmente colpito Burton.\nNel 1987 i Metallica pubblicarono anche un documentario-tributo intitolato \"Cliff 'Em All\", contenente un'ampia retrospettiva dei 3 anni e mezzo che Cliff trascorse nei Metallica. Il video propose foto scattate dai fan, filmati professionali, apparizioni televisive e assoli del bassista; attraverso questo lavoro la band californiana pot\u00e9 mostrare al mondo la personalit\u00e0 unica e l'incredibile stile di vita di Cliff, fornendo anche l'unico prodotto visivo disponibile riguardante i primi anni della carriera del musicista.\nL'ex chitarrista dei Metallica Dave Mustaine scrisse invece, con i Megadeth, il brano \"In My Darkest Hour\", contenuto nell'album \"So Far, So Good... So What!\", in sua memoria, essendo Burton l'unica persona con cui aveva un rapporto di vera amicizia quando militava nei Metallica. Tra gli altri artisti che pubblicarono tributi alla memoria di Cliff spiccano sicuramente gli Anthrax, che dedicarono al musicista il loro album \"Among the Living\", datato 1987, i Metal Church gli dedicarono il loro album \"The Dark\", i Primus e il chitarrista dei Pantera Dimebag Darrell, che in molte esibizioni live accenn\u00f2 parti della canzone \"To Live Is to Die\" in sua memoria.\nIl 3 ottobre 2006 \u00e8 stato inaugurato, nei pressi del luogo della morte di Cliff in Svezia, un monumento in memoria del bassista. Dopo la cerimonia, \u00e8 stato organizzato un concerto in suo tributo che ha visto esibirsi gli Age of Fury, i The Haze, i Killersqueze e i Morbid Insultor.\nNell'aprile 2009 \u00e8 stato inserito insieme ai Metallica nella Rock and Roll Hall of Fame, alla quale suo padre, Ray Burton, ha espresso i pi\u00f9 sentiti ringraziamenti da parte sua verso i fan del figlio che ancora oggi lo acclamano e gli rendono omaggio (tra il grande pubblico era presente anche la sorella, Connie).\nMusica.\nAbilit\u00e0.\nCliff Burton possedeva uno stile impeccabile ed era capace di produrre giri di basso potenti ma allo stesso tempo raffinati. Il suo stile era molto vario per i canoni di un bassista heavy metal: Burton non suon\u00f2 mai il basso \u00abcome un chitarrista\u00bb e mai utilizz\u00f2 plettri, prediligendo il contatto diretto con le corde, pizzicate a mani nude. Specialmente durante gli assoli era solito pizzicare due o tre corde nello stesso momento e lanciarsi in un complesso uso di distorsioni, tapping, bending e applicazioni del pedale wah wah. Anche per questo, diversamente da altri bassisti heavy metal che utilizzavano bassi a cinque o sei corde, Burton suonava solo bassi a quattro corde, che considerava pi\u00f9 adatti al suo stile.\nI migliori esempi della tecnica musicale di Burton sono ascoltabili in \"(Anesthesia) Pulling Teeth\" (contenuto in \"Kill 'Em All\"), in \"The Call of Ktulu\", nell'introduzione di \"For Whom the Bell Tolls\", in \"Damage Inc.\", nel quale Burton si cimenta in un complesso uso del pedale del volume e dell'armonia, in \"Disposable Heroes\" e in \"Orion\".\nInfluenze.\nJames Hetfield ha ammesso in numerose interviste che le influenze musicali portate da Burton nei Metallica furono le principali responsabili di gran parte della musica prodotta dalla band nella sua lunga carriera e dell'immagine che il gruppo esibiva in pubblico.\nInfatti Burton, che esord\u00ec musicalmente come pianista, port\u00f2 nei Metallica la sua grande conoscenza teorica che fu immediatamente integrata nel sound del gruppo e nello stile di ogni singolo componente.\nBurton inser\u00ec giri di basso che solo poche band dell'epoca erano capaci di presentare e insegn\u00f2 ad Hetfield un nuovo modo di suonare la chitarra e di armonizzare.\n\u00c8 anche nota la sua ossessione per lo scrittore horror Howard Phillips Lovecraft, che forn\u00ec ai Metallica quegli spunti che portarono verso la creazione delle copertine tenebrose e surreali che caratterizzarono la carriera dei Metallica. Inoltre il \"culto\" di Lovecraft port\u00f2 nuove tematiche alla band, che si dilett\u00f2 cos\u00ec nella composizione di brani surreali come \"The Call of Ktulu\" e \"The Thing That Should Not Be\". Anche l'apprezzamento del gruppo per i The Misfits, i Samhain e Glenn Danzig \u00e8 diretta conseguenza dell'entrata nella band di Burton, che li propose in continuazione al gruppo.\nBurton venne influenzato soprattutto dal bassista e frontman dei Mot\u00f6rhead Lemmy Kilmister, dal musicista dei Rush Geddy Lee e dal bassista jazz Stanley Clarke, tutti suoi idoli dell'infanzia.\nAltra importante fonte di ispirazione fu il bassista dei Black Sabbath Geezer Butler. Tra le band e gli artisti preferiti di Burton vi furono, oltre a quelli sopracitati, il pianista Glenn Gould, i Thin Lizzy, i Black Sabbath, gli ZZ Top, i Pink Floyd, i R.E.M., gli Aerosmith e i Blue \u00d6yster Cult.\n\u00c8 a lui e al suo stile ispirato, inoltre, il \"Cliff Burton Tribute Series Power Fuzz Wah\" della Morley, riprodotto in vari modelli con la collaborazione dei Metallica e del padre di Cliff, Ray Burton, e realizzato sulla base dell'equipaggiamento che il musicista era solito utilizzare nella realizzazione delle sue celebri distorsioni.\nEquipaggiamento.\nBassi.\nCliff ha cominciato la sua carriera usando un Rickenbacker 4001 da lui modificato con un pickup Gibson EB Humbucker per il manico, un pickup Seymour Duncan Stacked Jazz Bass per il ponte e un pickup Seymour Duncan Stratocaster disattivabile; il basso era colorato in burgundy con battipenna bianco ed Hardware cromato, a 4 corde e con un intarsio a triangoli. Per breve tempo, durante il tour tra \"Kill 'Em All\" e \"Ride the Lightning\", cambi\u00f2 ed us\u00f2 un Alembic Spoiler II nero a 4 corde con intarsio a punti, modificato con pickup AXY4.\nNel 1985 pass\u00f2 a un basso a 4 corde Aria Pro II SB-1000, nero con intarsio a punti, sostituito da un modello SB Black n' Gold creato dalla Aria per lui, che suon\u00f2 sia in studio per le registrazioni di \"Master of Puppets\" che nelle esibizioni dal vivo, sino alla sua scomparsa. Nel 2006, per commemorare l'artista, la Aria realizz\u00f2 un modello \"signature\" dell'SB Black n' Gold."}
{"id": "55073", "revid": "1718925", "url": "https://it.wikipedia.org/wiki?curid=55073", "title": "Zurigo", "text": "Zurigo (; in tedesco \"Z\u00fcrich\", pronunciato ; in francese \"Zurich\", ; in romancio \"Turitg\"; in latino \"Turicum\") \u00e8, con abitanti, la maggiore citt\u00e0 della Svizzera, nonch\u00e9 il capoluogo del cantone omonimo. \u00c8 divisa in 12 quartieri. L'agglomerato urbano raggiunge 1,3 milioni di abitanti e la sua regione metropolitana 1,83 milioni.\nLa lingua ufficiale \u00e8 il tedesco, ma nel parlato, nelle radio/televisioni locali e talvolta nelle scuole, viene parlato lo Z\u00fcrit\u00fc\u00fctsch, il dialetto della regione, una variante dell'alemanno. Il 10 giugno 2008 Zurigo \u00e8 stata designata da Mercer per la settima volta consecutiva quale citt\u00e0 con la migliore qualit\u00e0 di vita del mondo. La rinomata Mercer Human Resource Consulting ha esaminato 215 grandi citt\u00e0 in base a 39 parametri quali tempo libero e ricreazione, sicurezza, pulizia, stabilit\u00e0 politica ed economica, ma anche infrastruttura medico-sanitaria. \nOgni anno in citt\u00e0 in agosto si svolge per le strade cittadine, la Street Parade, un enorme raduno techno che mobilita centinaia di migliaia di persone da varie parti d'Europa, soprattutto da Svizzera, Austria, Germania, Francia e Italia. Viene considerato uno dei pi\u00f9 grandi ed importanti raduni del genere techno e dance del mondo. Alla citt\u00e0 \u00e8 intitolato l'asteroide 13025 Z\u00fcrich.\nNel 2019 Zurigo \u00e8 stata classificata da Mercer, insieme alle altre citt\u00e0 elvetiche Ginevra e Basilea, tra le dieci citt\u00e0 pi\u00f9 vivibili del mondo.\nGeografia fisica.\nZurigo \u00e8 situata al limite settentrionale dell'omonimo lago, dove il fiume Limmat abbandona il lago stesso. Un poco pi\u00f9 a nord, presso il pi\u00f9 grande parco zurighese, il \"Platzspitz\", il fiume Sihl, proveniente da sud-ovest, sfocia nella Limmat.\nVerso ovest la citt\u00e0 si estende lungo la valle della Limmat. A nord, Zurigo si estende oltre i monti Z\u00fcrichberg () e K\u00e4ferberg (), fino ad arrivare alla valle del Glatt. Il limite orientale invece \u00e8 posto dai monti Adlisberg () e \u00d6schbrig (), mentre quello sudoccidentale \u00e8 rappresentato dall'Uetliberg ().\nLa superficie comunale \u00e8 di . Il punto pi\u00f9 alto \u00e8 l'Uto Kulm (), il punto pi\u00f9 basso \u00e8 il fiume Limmat, al confine con il comune di Schlieren ().\nComuni limitrofi.\nI comuni limitrofi sono (in senso orario, a partire da sud-ovest): Kilchberg, Adliswil, Stallikon, Birmensdorf, Uitikon, Schlieren, Oberengstringen, Regensdorf, R\u00fcmlang, Opfikon, Wallisellen, D\u00fcbendorf, F\u00e4llanden, Maur e Zollikon.\nStoria.\nLa colonizzazione celtica della zona risale almeno al 500 a.C. (secondo alcuni studi ad un periodo molto precedente). Si ritiene comunque che il toponimo romano della citt\u00e0, \"Turicum\", risalga proprio alla denominazione celtica, visto che questo termine sicuramente non ha un'origine latina.\nIntorno al 43 a.C. inizi\u00f2 la colonizzazione romana del territorio elvetico. Durante la conquista Romana della regione alpina, nel 15 a.C. i romani eressero un \"castellum\" sul Lindenhof, una collina morenica che domina la via d'acqua costituita dal Lago di Zurigo e dal fiume Limmat. Al \"castellum\" venne pi\u00f9 tardi affiancata una stazione doganale, chiamata \"Statio Turicensis quadragesima Galliarum\", dove veniva riscossa l'imposta del 2,5 % (un quarantesimo) sul valore dei beni in transito fra le Gallie e la Rezia. Si trovava infatti presso il confine fra le province romane della Germania superiore e della Rezia. Trovandosi ad un'estremit\u00e0 della via d'acqua che va dal Lago di Walenstadt al Lago di Zurigo, era inoltre un importante luogo di transito. La stazione doganale si trasform\u00f2 col tempo in un \"vicus\".\nLa piccola fortificazione sul Lindenhof, nel pieno centro dell'odierna Zurigo, venne trasformata dall'imperatore romano Valentiniano I (364-375) in un vero e proprio castello. Questa costruzione doveva servire a difendere la stazione doganale contro le incursioni delle bande di Alemanni provenienti da oltre il limes dell'impero situato lungo il Reno.\nIl ritiro dei romani dall'altopiano elvetico avvenne nell'anno 401. Del periodo che va dal V all'VIII secolo si sa poco. \u00c8 provato comunque che ci fu un insediamento franco-alemanno nel territorio zurighese a partire dalla met\u00e0 del VI secolo.\nNel 773, in seguito al matrimonio tra Carlo Magno e Ildegarda, appartenente alla famiglia ducale alemanna che regnava sin dall'inizio dell'VIII secolo su Zurigo, la citt\u00e0 pass\u00f2 ai Carolingi. Comunque, nonostante le numerose leggende collegate a Carlo Magno, si pu\u00f2 affermare che quest'ultimo non sia mai stato a Zurigo. Nella citt\u00e0 si trova tuttavia la pi\u00f9 antica rappresentazione scultorea dell'imperatore franco.\nNell'843 Zurigo pass\u00f2 a Ludovico II il Germanico, che fece costruire un palazzo sul Lindenhof, nei pressi del precedente forte romano. Inoltre, egli fond\u00f2 nell'853 un'abbazia femminile, alla quale attribu\u00ec numerosi feudi, tra i quali anche il territorio del futuro canton Uri.\nNell'874, Carlo III, detto il Grosso, figlio di Ludovico, fece costruire per l'abbazia una chiesa, il Fraum\u00fcnster. Grazie all'abbazia e alla sua collocazione sulla via di transito che portava dalla Germania verso le Alpi e i Grigioni, Zurigo ebbe un notevole sviluppo. Nell'XI secolo la citt\u00e0 venne annessa al ducato di Svevia ma divenne poi nel XIII secolo citt\u00e0 libera dell'Impero. Nel 1300 Zurigo contava circa 9 000 abitanti.\nA partire dal 1291 il Consiglio di Zurigo era presieduto in larga maggioranza dai ricchi commercianti zurighesi. Questi trattavano con l'Italia e la Germania, manipolando a loro piacere i prezzi, la valuta e le finanze cittadine, facendo cos\u00ec aumentare il malcontento della popolazione, soprattutto degli artigiani.\nIl 7 giugno 1336 gli artigiani, alleatisi con la vecchia nobilt\u00e0 terriera e militare, rovesciarono il Consiglio cittadino e bandirono o dichiararono ineleggibili gran parte dei consiglieri (quasi esclusivamente appartenenti alle ricche famiglie del patriziato mercantile). In seguito, il capo della rivolta, Rudolf Brun, egli stesso consigliere e di antica famiglia ministeriale, venne eletto dall'assemblea cittadina primo borgomastro di Zurigo e capitano a vita, con il diritto di scegliere quattro nomi tra i quali sarebbe stato scelto alla sua morte il suo successore. Nella riforma varata il 16 luglio 1336 si davano pieni poteri al borgomastro con durata vitalizia, si riconoscevano tredici gilde (corporazioni di artigiani) e si creava la camera dei connestabili (organizzazione nobiliare). Il Consiglio, con poteri esecutivi, veniva aperto pariteticamente alle corporazioni e ai nobili. Brun govern\u00f2 senza opposizione interna fino alla morte (1360). Il suo successore R\u00fcdiger Manesse continu\u00f2 per altri ventitr\u00e9 anni la stessa struttura di potere tra crescenti difficolt\u00e0 interne, ma alla sua morte la carica di borgomastro cesser\u00e0 di essere una carica vitalizia, per diventare semestrale, con elezione da parte del Consiglio.\nNel 1351 Zurigo entr\u00f2 a far parte della Confederazione Elvetica, composta fino ad allora dai cantoni Uri, Svitto, Untervaldo e Lucerna come quinto Stato confederato.\nNel XVI secolo Zurigo fu, con Huldrych Zwingli, un centro della riforma protestante. Il 12 maggio 1555 i riformati protestanti di Locarno (Orelli, Duno, Magoria, Muralto, ecc.) furono festosamente accolti in citt\u00e0.\nLa citt\u00e0 venne poi invasa il 26 marzo 1798 da truppe napoleoniche e fu luogo di due battaglie combattute dai francesi contro austriaci e russi nel 1799. Nel 1803, con l'atto di mediazione di Napoleone Bonaparte, i cantoni elvetici recuperarono la loro indipendenza, pur dovendo entrare nella sfera d'influenza politica francese.\nNel 1848, con l'istituzione dello Stato Federale Svizzero, Zurigo si propose come capitale elvetica, ma perse il confronto con Berna.\nNel 1833 venne inaugurata l'Universit\u00e0 di Zurigo e in seguito, nel 1855, venne aperto il Politecnico federale di Zurigo (ETHZ).\nNel 1893 ha inglobato i comuni soppressi di Aussersihl, Enge, Fluntern, Hirslanden, Hottingen, Leimbach, Oberstrass, Riesbach, Unterstrass, Wiedikon, Wipkingen e Wollishofen e nel 1934 quelli di Affoltern, Albisrieden, Altstetten, H\u00f6ngg, Oerlikon, Schwamendingen, Seebach e Witikon.\nCon , nel 1962, Zurigo raggiunse il massimo storico di abitanti. Cifra che nei seguenti tre decenni and\u00f2 sempre calando, a vantaggio dei comuni limitrofi, fino ad arrivare a circa nei primi anni 1990. Negli ultimi 15 anni c'\u00e8 stata comunque un'inversione di tendenza, arrivando la popolazione agli attuali nel centro cittadino e nell'agglomerato urbano limitrofo.\nMonumenti e luoghi d'interesse.\nArchitetture religiose.\nIl Grossm\u00fcnster \u00e8 l'antico duomo di Zurigo, dedicato ai santi patroni della citt\u00e0 che erano Felix e Regula. Oggi \u00e8 una chiesa protestante simbolo della citt\u00e0. Si tratta di una costruzione di carattere prevalentemente romanico anche se la sua caratteristica pi\u00f9 vistosa \u00e8 la parte terminale delle due torri gotiche, che vengono coronate da due piccole cupole di epoca barocca.\nSi tratta di una basilica a tre navate priva di transetto che si affaccia direttamente sulla Limmat.\nFraum\u00fcnster.\n\u00c8 insieme al Grossm\u00fcnster la chiesa pi\u00f9 importante di Zurigo. Le due chiese si affacciano dalle rispettive sponde del fiume Limmat, che divide il centro storico in due parti. Il Fraum\u00fcnster si trova sulla riva sinistra, ossia quella occidentale. Seguendo gli sviluppi storici svizzerotedeschi, \u00e8 diventato un tempio protestante.\nLa chiesa si basa su una costruzione eretta in epoca carolingia. Il suo impianto attuale \u00e8 legato prevalentemente all'architettura gotica. Tuttavia, vi sono importanti elementi romanici come i tre finestroni in seguito decorati da Marc Chagall: essi costituiscono uno dei maggiori elementi decorativi della chiesa, nel complesso abbastanza spoglia come vuole la tradizione zwingliana.\nLa chiesa, in origine provvista di due torri, fu profondamente ristrutturata nel settecento: della torre sud oggi rimane solo la base, mentre quella settentrionale venne rialzata ed ulteriormente decorata secondo gli influssi del barocco.\nChiesa di San Pietro.\nLa chiesa di San Pietro \u00e8 la pi\u00f9 antica parrocchia medievale. Si trova nelle vicinanze del \"Lindenhof\", che era un tempo un castello romano, e le sue origini risalgono molto probabilmente al tempo dei Romani. La prima menzione \u00e8 dell'857, quando il re Ludovico II il Germanico dona le entrate della parrocchia all'abbazia di Fraum\u00fcnster. Nel 1345 il borgomastro Rudolf Brun, artefice dello statuto delle corporazioni zurighesi, acquisisce i diritti e i tributi di St. Peter (decima). Nel 1360 vi fu inumazione di Brun nel coro della chiesa la cui tomba e lapide si trovano sul muro esterno della torre. Il primo parroco riformato, Leo Jud (1523-1542), che era amico di Zwingli, lavor\u00f2 alla prima traduzione zurighese della Bibbia. Tra il 1778 ed il 1801 lavor\u00f2 a St, Peter il parroco J.C. Lavater (scrittore e fisiognomo), amico del giovane Goethe. La sua tomba si trova addossata al muro esterno della chiesa, mentre una sua stele commemorativa \u00e8 posta nel coro.\nPredigerkirche.\nPoco dopo la fondazione dell'ordine domenicano, i monaci predicatori (\"Predigerm\u00f6nche\") vennero chiamati a Zurigo dal Consiglio cittadino. Nel \"Niederdorf\" costruirono un monastero e una chiesa. Nella prima met\u00e0 del XIV secolo, il monastero costituiva il centro della vita culturale della citt\u00e0; poco dopo la sua influenza perse d'importanza. Nel 1524 il Consiglio cittadino sotto l'influsso della Riforma, chiuse il monastero. I servizi religiosi per il quartiere e l'ospedale dello Spirito Santo (\"Heiliggeist\") adiacente alla chiesa (da cui spesso il nome di \"Kirche zu Predigern und Heiliggeist\"), all'epoca venivano tenuti nel coro che era separato dalla navata della chiesa, e ci\u00f2 fino all'inizio del XVII secolo, quando venne effettuata la trasformazione della navata. All'epoca la parrocchia divenne autonoma. Nel Medioevo la confraternita dei membri del Consiglio che and\u00f2 in pellegrinaggio a Santiago di Compostela possedeva un altare nella \"Predigerkirche\". Al tempo della Riforma, per un breve periodo divenne parroco della \"Predigerkirche\" lo spiritualista scacciato da Wittenberg A. Bodenstein detto Karlstadt. Gottfried Keller \u00e8 stato battezzato alla \"Predigerkirche\", e come si pu\u00f2 leggere in \"Enrico il Verde\" vi \u00e8 anche stato cresimato: in questa chiesa \u00e8 stato ugualmente battezzato il suo contemporaneo Conrad Ferdinand Meyer.\nLa chiesa dei domenicani costruita in stile romanico fu terminata nel 1269. Nella prima met\u00e0 del XIV secolo il coro venne rifatto in stile alto gotico; \u00e8 una delle opere pi\u00f9 importanti dell'architettura dell'ordine dei frati questuanti in Svizzera. Verso il 1540 la navata e il coro vennero divisi da un muro. Dal 1606 al 1614 la navata venne trasformata nella prima sala di chiesa protestante del primo barocco nell'area culturale della Germania meridionale. L'ideazione di questa sala di preghiera, con in mezzo alla parete frontale un'edicola, e sotto di essa il fonte battesimale, divenne un modello per molte costruzioni di chiese ortodosse riformate. Nel 1873 nel coro della chiesa venne collocata la biblioteca cantonale. Nel 1879 la \"Predigerkirche\" acquis\u00ec il primo organo dopo la Riforma. Nel 1887 l'edificio del monastero venne distrutto da un incendio; al suo posto nel 1915 sorse la \"Zentralbibliothek\". Nel 1900, la chiesa venne dotata della torre pi\u00f9 alta della citt\u00e0 che misura 97 metri, progettata da G. Gull e chiaramente ispirata a quelle crollate del Grossm\u00fcnster. Interamente restaurata negli anni sessanta. Sono di questi anni l'organo (46 registri) e l'arazzo sulla parete frontale di Ruth von Fischer.\nArchitetture civili.\nNodo del traffico cittadino, la Bahnhofplatz \u00e8 dominata dal serrato edificio dell'Hauptbahnhof, grande stazione ferroviaria costruita nel 1865-1871 e preceduta dal monumento ad Alfred Escher (1889), promotore della linea ferroviaria del San Gottardo. A nord della stazione si riconosce lo scenografico complesso architettonico del \"Landesmuseum\", fantasiosa rivisitazione di un castello medievale.\nIl grande Museo Nazionale Svizzero (Schweizerisches Landesmuseum), costruito nel 1893-1898 da Gustav Gull, \u00e8 di sicuro il punto turistico pi\u00f9 visitato perch\u00e9 accoglie un'ampia rassegna di tutte le manifestazioni della storia e della cultura elvetiche, dalla preistoria ai nostri giorni. Le prime sale sono dedicate all'arte sacra e profana del medioevo e del XV e XVI secolo: frammenti di affreschi del IX e XI secolo, sculture lignee romaniche, pale d'altare, gruppi e statue lignee d'arte gotica del XVI e XVII secolo. Polittici e tavole di Holbein il Vecchio, del Maestro delle Violette, di artisti del '400 lombardo; opere della cosiddetta scuola zurighese del Maestro del Garofano (Hans Leu il Vecchio e Hans Leu il Giovane, Hans Fries, Hans Boden) e affreschi di scuola svizzero-tedesca del XV e XVI secolo. Seguono sale dedicate all'artigianato del XIX e XX secolo: ricostruzione di botteghe artigiane per la fabbricazione di torchi, botti, carri; fonderie di campane e cannoni; mulini; utensili agricoli. Ampi spazi sono destinati alla ricostruzione di ambienti del XV e XVI secolo: sala del Consiglio di Mellingen, camere dell'abbazia di Fraum\u00fcnster di Zurigo; vetrate, stemmi e mobili rinascimentali; oggetti e vasi di farmacia provenienti dall'abbazia benedettina di Muri. L'artigianato del XVI e XVII secolo \u00e8 rappresentato da orologi, gioielli; tessuti, costumi tradizionali e vetrate; mobili, arazzi, dipinti argenti e grandi stufe in maiolica ripropongono tipici interni di case sei-ottocentesche. Ricca poi la collezione di armi e armature dal IX al XX secolo con stendardi, armi da parata ed equipaggiamento delle truppe svizzere al servizio dei vari paesi europei (XVIII e XIX secolo). Numerosi anche i reperti della Svizzera preistorica e gallo-romana. In una sala a forma di chiesa gotica, plastico della battaglia di Murten con figurine in stagno e, alle pareti, monumentali affreschi di Ferdinand Hodler raffiguranti le battaglie combattute dei Confederati.\nAlle spalle del museo, il parco civico (\"Platzpromanade\"), conosciuto anche come \"Platzspitz\", occupa una stretta lingua di terra delimitata dai fiumi Sihl e Limmat. Di gusto ottocentesco, con statue di uomini illustri e fontane, \u00e8 stato per alcuni anni tristemente famoso perch\u00e9 punto d'incontro di tossicodipendenti e spacciatori, con discussi esperimenti di distribuzione controllata di droghe pesanti.\nL'ampio e animato viale Bahnhofstrasse, tracciato nella seconda met\u00e0 dell'800, corre per oltre un chilometro dalla Bahnhofplatz alla Burkliplatz. Principale arteria della citt\u00e0, in parte riservata ai pedoni, \u00e8 fiancheggiata da signorili palazzi ottocenteschi, moderni edifici, sedi di banche ed eleganti negozi. La Bahnhofstrasse attraversa la Paradeplatz, mercato di bestiame della citt\u00e0 barocca, in seguito piazza d'armi per la sua vicinanza agli arsenali cittadini. Oggi \u00e8 il cuore della citt\u00e0 moderna e principale nodo tranviario urbano.\nIl vecchio ospedale psichiatrico della citt\u00e0, il \"Burgh\u00f6lzli\", all'inizio del Novecento divenne uno dei principali centri della psichiatria europea: in pochi anni i suoi psichiatri, formatisi sotto la direzione di Eugen Bleuler, fornirono la definizione di schizofrenia e di autismo, perfezionarono il metodo delle libere associazioni (Carl Gustav Jung), avviarono l'indirizzo fenomenologico in psichiatria, e crearono il test delle macchie di Rorschach (Hermann Rorschach).\nCultura.\nUniversit\u00e0.\nZurigo \u00e8 sede del prestigioso Politecnico federale di Zurigo, dell'Universit\u00e0 di Zurigo e di un'accademia di belle arti.\nBiblioteche.\nLa citt\u00e0 ospita numerose biblioteche, come la Biblioteca centrale di Zurigo e la Biblioteca del Politecnico federale.\nTeatri e musica.\nIl teatro dell'opera della citt\u00e0 \u00e8 la \"Opernhaus Z\u00fcrich\", mentre il teatro di prosa \u00e8 la \"Schauspielhaus di Zurigo\".\nLa sala da concerto di Zurigo \u00e8 la \"Tonhalle\", dove si esibisce l'Orchestra della Tonhalle di Zurigo.\nUn famoso locale della citt\u00e0 svizzera \u00e8 il \"Cabaret Voltaire\", culla del Dadaismo.\nGeografia antropica.\nSuddivisioni amministrative.\nI confini originali della citt\u00e0 di Zurigo, sino al 1893, coincidevano pi\u00f9' o meno con la citt\u00e0 vecchia. Due grandi espansioni dei confini della municipalit\u00e0 si verificarono nel 1893 e nel 1934, quando la citt\u00e0 si fuse con molti comuni circostanti, i quali dal XIX secolo avevano iniziato a partecipare alla sua crescita. Oggi, Zurigo \u00e8 divisa in dodici distretti (noti come \"Kreis\" in tedesco), numerati da 1 a 12, ognuno dei quali contiene da uno a quattro quartieri:\nLa maggior parte dei confini dei distretti sono abbastanza simili ai confini originali dei comuni gi\u00e0 esistenti prima che fossero incorporati nella citt\u00e0 di Zurigo.\nEconomia.\nZurigo \u00e8 un centro finanziario leader e una citt\u00e0 globale. Nell'indice Global Financial Centres Index 2017, Zurigo \u00e8 stata classificata come l'undicesimo centro finanziario pi\u00f9 competitivo del mondo e seconda in Europa dopo Londra. La Greater Z\u00fcrich Area \u00e8 il centro economico della Svizzera e sede di numerose aziende internazionali. Situata a Zurigo, la Borsa svizzera \u00e8 stata fondata nel 1877 ed \u00e8 oggi la quarta borsa pi\u00f9 importante al mondo. Inoltre, Zurigo \u00e8 il pi\u00f9 grande centro di negoziazione dell'oro del mondo. Dieci delle 50 maggiori societ\u00e0 del paese hanno sede a Zurigo, tra cui ABB, UBS, Credit Suisse, Swiss Re e Z\u00fcrich Financial Services. L'elevata qualit\u00e0 della vita \u00e8 stata citata come motivo di crescita economica a Zurigo. Da molti anni la societ\u00e0 di consulenza Mercer ha classificato Zurigo come la citt\u00e0 con la pi\u00f9 alta qualit\u00e0 di vita al mondo. In particolare, Zurigo ha ottenuto punteggi elevati per lavoro, alloggio, tempo libero, istruzione e sicurezza. Zurigo beneficia dell'elevato livello d'investimento nell'istruzione, tipico della Svizzera in generale e in grado di fornire manodopera qualificata a tutti i livelli. La citt\u00e0 \u00e8 sede di due grandi universit\u00e0, il che consente l'accesso a laureati e alla ricerca tecnologica. Il Politecnico di Zurigo \u00e8 tra i primi 20 posti di tutte le principali classifiche universitarie internazionali e l'Universit\u00e0 di Zurigo \u00e8 tra le 100 migliori universit\u00e0 del mondo. \nIl secondo settore pi\u00f9 importante \u00e8 quello dei servizi connessi alle imprese, come la consulenza legale e gestionale, l'informatica e la gestione immobiliare. Un esempio \u00e8 IBM Svizzera, che gestisce un importante laboratorio di ricerca a R\u00fcschlikon. Dal 2004 Google gestisce anche il centro di ricerca europeo di Zurigo. Nell'ex sede della H\u00fcrlimann AG, la seconda sede pi\u00f9 grande dell'azienda dopo Mountain View. Zurigo \u00e8 anche la metropoli mediatica della Svizzera e il centro delle industrie creative. Quattro dei cinque maggiori gruppi mediatici hanno qui la loro sede centrale. Negli ultimi anni il turismo \u00e8 diventato un importante fattore economico. Circa nove milioni di turisti diurni e due milioni di ospiti notturni vengono a Zurigo ogni anno. La maggior parte di essi si trova anche a Zurigo per scopi commerciali.\nInfrastrutture e trasporti.\nTrasporti pubblici.\nZurigo possiede con la sua stazione centrale il pi\u00f9 grande e pi\u00f9 importante nodo del trasporto pubblico in Svizzera. Nei suoi 26 principali binari transitano giornalmente 870 collegamenti nazionali e internazionali come gli EuroCity, Cisalpino, TGV, ICE e CityNightLine.\nL'offerta di trasporto pubblico locale della citt\u00e0 di Zurigo \u00e8 in buona parte nelle mani di \"Verkehrsbetriebe Z\u00fcrich\" (lett. \"Servizi di trasporti Zurigo\", acronimo \"VBZ\").\nLe VBZ gestiscono 16 linee di tram (Rete tranviaria di Zurigo), 9 di filobus e 22 di autobus sul territorio cittadino. In pi\u00f9 ci sono 12 bus di quartiere e 2 funicolari, la \"Polybahn\" e la \"Seilbahn Rigiblick\". Ulteriori 32 linee di bus nell'agglomerato zurighese sono gestite dalle VBZ. La rete totale di linee gestite dalle VBZ arriva a circa .\nVari progetti di metropolitana non sono stati realizzati, sia per motivi economici che per forti resistenze della popolazione (per esempio nel referendum del 1973, che port\u00f2 anche all'interruzione di cantieri gi\u00e0 aperti).\nDal 1990, a completare l'offerta, si \u00e8 aggiunto il servizio S-Bahn, gestito dalle Ferrovie Federali Svizzere e dalla Sihltal Z\u00fcrich Uetliberg Bahn, che serve non solo la citt\u00e0 ma anche tutto il cantone e pure, parzialmente, quelli limitrofi.\nLa rete S-Bahn serve 13 stazioni all'interno della citt\u00e0, tra queste la stazione centrale, l'architettonicamente interessante stazione di Stadelhofen e la stazione di Zurigo Enge.\nTutti i gestori cittadini sono membri della comunit\u00e0 tariffaria \"Z\u00fcrcher Verkehrsverbund\" (acronimo ZVV), per cui si possono utilizzare tutti i mezzi di trasporto con un solo biglietto.\nLa citt\u00e0 \u00e8 servita dall'aeroporto di Zurigo.\nSport.\nZurigo \u00e8 la citt\u00e0 del Grasshopper-Club e del FC Zurigo (che giocano al Stadio Letzigrund). Inoltre il Grasshopper Club Z\u00fcrich, che milita nella prima divisione chiamata Super League, \u00e8 la squadra pi\u00f9 vincente nella storia della Super League, mentre il milita allo stesso modo nella Super League. Si tratta di due tra le formazioni pi\u00f9 quotate del campionato di calcio svizzero.\nLa citt\u00e0 ospita, per quanto riguarda l'hockey su ghiaccio, i pluricampioni svizzeri dello ZSC Lions i cui \"derby\" con i vicini del Kloten Flyers sono tra i pi\u00f9 appassionanti e sentiti del campionato.\nDal 2003, nel mese di aprile, si tiene la Maratona di Zurigo, con partenza e arrivo a Mythenquai, all'altezza del porto di Enge."}
{"id": "55079", "revid": "53508", "url": "https://it.wikipedia.org/wiki?curid=55079", "title": "Te", "text": ""}
{"id": "55080", "revid": "15756", "url": "https://it.wikipedia.org/wiki?curid=55080", "title": "Tritone (astronomia)", "text": "Tritone \u00e8 il pi\u00f9 grande satellite naturale di Nettuno, ed uno dei pi\u00f9 massicci dell'intero sistema solare, precisamente il settimo, dopo Titano, la Luna e i quattro satelliti medicei di Giove. Scoperto nel 1846 dall'astronomo inglese William Lassell, diciassette giorni dopo la scoperta del pianeta, prende il nome dal figlio del dio del mare Poseidone della mitologia greca.\nTritone \u00e8 l'unica grande luna che orbita attorno al proprio pianeta con moto retrogrado, ad una distanza media da Nettuno di circa e in un periodo di poco inferiore ai sei giorni. Per la sua orbita retrograda e per la sua composizione, simile a quella di Plutone, si pensa che Tritone non si sia formato nei pressi di Nettuno ma che sia piuttosto un oggetto proveniente dalla Fascia di Kuiper.\nLa sua superficie \u00e8 composta in gran parte da azoto ghiacciato, la crosta e il mantello da acqua congelata e il nucleo, che costituisce i due terzi della massa totale, da rocce e metalli. La superficie \u00e8 relativamente giovane, in quanto \u00e8 caratterizzato da un'attivit\u00e0 geologica particolarmente intensa, con numerosi geyser visibili che eruttano azoto e una tenue atmosfera che ha una pressione di 1/70\u00a0000 di quella terrestre.\nTritone \u00e8 stato sorvolato da un'unica sonda spaziale, la Voyager 2, nel 1989; i dati e le immagini inviate a terra hanno permesso di stimarne con precisione i parametri fisici e orbitali, di individuarne le principali e di studiarne la tenue atmosfera.\nStoria delle osservazioni.\nTritone venne scoperto da William Lassell il 10 ottobre 1846, 17 giorni dopo la scoperta dello stesso Nettuno, seguendo un suggerimento di John Herschel.\nLassell riteneva anche di aver individuato un anello attorno a Nettuno. Anche se la presenza di anelli \u00e8 stata successivamente confermata, essi sono cos\u00ec deboli ed oscuri che si ritiene non fossero osservabili con i mezzi che aveva a disposizione.\nIl primo tentativo di misurare il diametro di Tritone fu fatto da Gerard Kuiper nel 1954 che ottenne un valore di . Tentativi di misurazione successivi arrivarono a stimare il diametro da 2\u00a0500 a , da leggermente pi\u00f9 piccolo della nostra Luna a quasi la met\u00e0 del diametro della Terra.\nEsplorazione spaziale.\nLa Voyager 2 pass\u00f2 a da Tritone il 25 agosto 1989, mappando la superficie con una risoluzione di 600 metri. I dati raccolti dalla Voyager 2 permisero una stima pi\u00f9 accurata del diametro di Tritone, pari a .\nNel 1990, furono effettuate diverse osservazioni dalla Terra di Tritone sfruttando l'occultazione di alcune stelle vicine, che indicarono la presenza di un'atmosfera e una superficie esotica. Le osservazioni suggerirono che l'atmosfera era pi\u00f9 densa di quanto indicato dalla Voyager 2.\nGli scienziati della NASA hanno identificato Tritone come un obiettivo primario per future missioni nel sistema solare, proponendo nuove missioni, come quella suggerita nel 2010, la Neptune Orbiter, che tra alcune opzioni proposte sarebbe stata dotata di un veicolo d'atterraggio dedicato allo studio di Tritone, cos\u00ec come fu per la Huygens che atterr\u00f2 su Titano. Ad oggi, tuttavia, gli sforzi diretti all'esplorazione di Nettuno e Tritone sono stati posticipati e il finanziamento della NASA sulle missioni nel sistema solare esterno \u00e8 attualmente focalizzata sui sistemi di Giove e Saturno.\nEtimologia.\nIl suo nome, che onora la divinit\u00e0 della mitologia greca Tritone (dal greco \u03a4\u03c1\u03af\u03c4\u03c9\u03bd), figlio di Poseidone, fu proposto da Camille Flammarion nel 1880 nel suo libro \"Astronomie Populaire\", ma adottato solo parecchi anni dopo; infatti fino al 1949, data della scoperta di Nereide, il secondo satellite di Nettuno, Tritone era noto semplicemente come \"il satellite di Nettuno\". Lassell non aveva pensato a proporre un nome per il nuovo corpo celeste, ma lo fece pochi anni pi\u00f9 tardi per la sua successiva scoperta, Iperione, un satellite di Saturno. I nomi di Ariel e Umbriel, terzo e quarto satellite di Urano, scoperti da Lassel nel 1851, furono assegnati da John Herschel.\nParametri orbitali.\nTritone \u00e8 particolare fra tutti i principali satelliti del sistema solare esterno, a causa della sua orbita retrograda attorno al pianeta. Altri satelliti minori di Giove e Saturno presentano orbite retrograde, ma sono tutti caratterizzati da un diametro inferiore al 10% di quello di Tritone. L'orbita retrograda rende evidente che Tritone non pu\u00f2 essersi formato nella stessa regione della nebulosa solare di Nettuno, ma \u00e8 con tutta probabilit\u00e0 un oggetto della fascia di Kuiper catturato in un secondo momento. Questo potrebbe spiegare anche l'orbita estremamente eccentrica di Nereide, cos\u00ec come la provenienza del calore necessario a fondere l'interno di Tritone e differenziarlo (il calore generato dalle forze di marea risultanti dalla circolarizzazione dell'orbita eccentrica avrebbe potuto mantenere Tritone liquido per circa un miliardo di anni).\nL'orbita di Tritone \u00e8 caratterizzata da due inclinazioni, quella di 30\u00b0 propria di Nettuno e quella di 157\u00b0 propria di Tritone stesso rispetto all'orbita del suo pianeta (un'inclinazione superiore a 90\u00b0 indica un moto retrogrado). L'inclinazione complessiva oscilla tra 127\u00b0 e 173\u00b0 e attualmente ha un valore attorno a 130\u00b0.\nTritone precede Nettuno nella sua orbita, con un periodo di 678 anni terrestri, corrispondenti a 4,1 anni nettuniani.\nTritone \u00e8 in rotazione sincrona con Nettuno e gli mostra pertanto sempre la stessa faccia; l'equatore \u00e8 quasi esattamente allineato al piano orbitale. Attualmente l'asse di rotazione di Tritone \u00e8 inclinato di circa 40\u00b0 rispetto al piano orbitale di Nettuno, il che comporta che durante il suo periodo di rivoluzione ciascuno dei poli punter\u00e0 a un certo punto verso il Sole, come fanno anche i poli di Urano. Di conseguenza anche i poli di Tritone saranno alternativamente volti il Sole, variando cos\u00ec la loro illuminazione e innescando delle variazioni di tipo stagionale, come \u00e8 stato recentemente osservato.\nA causa del moto retrogrado le forze di marea stanno facendo lentamente decadere l'orbita di Tritone, gi\u00e0 assai vicino a Nettuno, e si prevede che entro i prossimi 3,6 miliardi di anni entrer\u00e0 nel limite di Roche del pianeta, quindi Tritone collider\u00e0 con l'atmosfera di Nettuno o andr\u00e0 a formare un nuovo anello planetario attorno al pianeta.\nNettuno visto da Tritone.\nNettuno, a causa della rotazione sincrona del satellite, rimane fisso nel cielo di Tritone raggiungendo una dimensione apparente pari a 6\u00b0 (10 volte la Luna piena vista dalla Terra). Dalla stessa parte \u00e8 possibile, inoltre, notare le lune pi\u00f9 interne attraversare il disco del pianeta.\nCattura.\nLe teorie sulla formazione del sistema solare indicano che i satelliti con moto retrogrado non possono formarsi nella regione della nebulosa solare dove si formano i pianeti principali, quindi Tritone proviene da un'altra regione del sistema solare, e molto probabilmente la sua origine \u00e8 nella Fascia di Kuiper, un disco di piccoli oggetti ghiacciati che si estende da poco oltre l'orbita di Nettuno fino ad una distanza di dal Sole. La Fascia di Kuiper \u00e8 il luogo d'origine di molte comete a corto periodo e di alcuni oggetti pi\u00f9 grandi come i plutini, di cui Plutone \u00e8 il prototipo, e che sono in risonanza orbitale con Nettuno. Tritone \u00e8 poco pi\u00f9 grande di Plutone e la sua composizione chimica \u00e8 quasi identica, il che lascia ipotizzare che la loro origine sia comune.\nLa cattura di Tritone da parte di Nettuno spiegherebbe alcune caratteristiche del sistema nettuniano, come la forte eccentricit\u00e0 orbitale di Nereide, la terza luna per dimensioni di Nettuno, e spiegherebbe anche il basso numero di satelliti naturali del pianeta rispetto agli altri giganti gassosi. Si pensa che l'orbita in origine molto eccentrica di Tritone avrebbe intersecato quelle delle altre pi\u00f9 piccole lune, perturbandole gravitazionalmente e disperdendole dalle loro orbite originarie che avevano prima della cattura di Tritone. Durante il periodo post-cattura, l'eccentricit\u00e0 della sua orbita e le interazioni mareali avrebbero mantenuto Tritone allo stato liquido per un miliardo d'anni, come dimostra la differenziazione del suo interno. Successivamente, con la circolarizzazione dell'orbita la fonte di calore interno cess\u00f2.\nSono stati proposti due diversi tipi di meccanismi per la cattura di Tritone. Per essere gravitazionalmente catturato da un pianeta, un corpo di passaggio deve perdere energia sufficiente per essere rallentato ad una velocit\u00e0 inferiore a quella di fuga. La prima teoria \u00e8 che Tritone potrebbe essere stato frenato da una collisione con un altro oggetto, molto probabilmente una luna o proto-luna in orbita attorno a Nettuno, o forse, ipotesi meno probabile, da un oggetto che transitava casualmente nel sistema nettuniano. Una ipotesi pi\u00f9 recente e maggiormente accettata dagli astronomi suggerisce che, prima della sua cattura, Tritone avesse un compagno di massa simile al satellite di Plutone, Caronte, con la quale formava un sistema binario. Quando i due corpi si avvicinarono a Nettuno, l'energia orbitale fu trasferita da Tritone al compagno, che sarebbe stato espulso, mentre Tritone rimase legato a Nettuno. Questa ipotesi \u00e8 supportata da diverse evidenze, come quella che i sistemi binari sono molto comuni tra i grandi oggetti della fascia di Kuiper. La cattura sarebbe stata breve e dolce, salvando Tritone dalla collisione. Eventi come questi potrebbero essere stati molto comuni durante la formazione di Nettuno o, pi\u00f9 tardi, quando questi emigr\u00f2 verso l'esterno del sistema solare.\nCaratteristiche fisiche.\nTritone \u00e8 la settima luna e il sedicesimo oggetto per dimensioni del sistema solare, leggermente pi\u00f9 grande dei pianeti nani Plutone ed Eris. La sua massa compone il 99,5% di tutta la massa nota in orbita attorno Nettuno, anelli del pianeta e le altre tredici lune conosciute comprese. Ha raggio, densit\u00e0 (), temperatura e composizione chimica simile a quelle di Plutone.\nII dati sulla densit\u00e0 media di Tritone, stimata in in base agli effetti gravitazionali riscontrati sulla traiettoria della sonda Voyager 2, implicano che probabilmente \u00e8 composto da circa il 30-45% di ghiaccio d'acqua, mentre il resto \u00e8 materiale roccioso.\nCome Plutone, il 55% della superficie di Tritone \u00e8 composta da azoto ghiacciato, con ghiaccio d'acqua in misura compresa tra il 15 e il 35%, pi\u00f9 un 10-20% di ghiaccio secco (anidride carbonica ghiacciata). Sono presenti tracce di metano (0,1%) e monossido di carbonio (0,05%). Tritone ha un'albedo notevolmente alta, visto che riflette il 60-95% della luce solare che lo raggiunge. A confronto, la Luna ha un'albedo di solo 11%. Il colore rossastro di Tritone si pensa derivi dal ghiaccio di metano che viene convertito in tolina sotto il bombardamento delle radiazioni ultraviolette.\nStruttura interna.\nLa superficie di Tritone indica che \u00e8 stata soggetta a continui rimodellamenti nel corso del tempo e di conseguenza si pensa che la sua struttura interna sia differenziata, con un mantello sotto la crosta e un nucleo di roccia (e forse metalli) al suo interno che potrebbe contenere almeno i due terzi della massa complessiva del satellite. Esiste sufficiente roccia all'interno di Tritone per un decadimento radioattivo nel mantello, dove il calore generato potrebbe essere sufficiente a mantenere un oceano di acqua liquida come quello ipotizzato esistere sotto la superficie di Europa. Se presente, l'acqua liquida suggerirebbe la possibilit\u00e0 della presenza della vita su Tritone.\nSuperficie.\nTutta la conoscenza della superficie di Tritone \u00e8 stato acquisita con il \"fly-by\" della Voyager 2 nel 1989. Il 40% della superficie ripreso dalla sonda ha rivelato creste, depressioni, solchi, cavit\u00e0, altipiani, pianure ghiacciate e pochi crateri d'impatto. La superficie di Tritone \u00e8 relativamente piatta, la sua topografia varia al massimo di un chilometro. Recenti analisi sulla densit\u00e0 e distribuzione dei crateri suggeriscono che, in termini geologici, la superficie di Tritone \u00e8 estremamente giovane, con le diverse regioni che hanno un'et\u00e0 compresa tra 50 e solo circa 6 milioni di anni.\nLa superficie \u00e8 solcata da valli e canyon particolarmente estesi, che si intrecciano in maniera disordinata, probabilmente come risultato di un processo ciclico di scioglimento e ricongelamento e dell'attivit\u00e0 dei criovulcani. Oltre all'azoto solido, la superficie di Tritone presenta tracce di metano, ghiaccio di monossido di carbonio, ghiaccio d'acqua e ghiaccio secco; l'albedo \u00e8 quindi particolarmente elevata, e varia localmente fra 0,60 e 0,95.\nLa temperatura superficiale di Tritone \u00e8 certamente superiore a , come rivela la presenza di azoto solido in forma beta-cristallina, che subisce una transizione di fase al di sotto di tale temperatura; la pressione di vapore dell'azoto gassoso presente nell'atmosfera del satellite impone un limite massimo pari a circa 41-42\u00a0K. La temperatura di Tritone risulta cos\u00ec addirittura inferiore a quella di Plutone, nell'ordine dei (), nonostante il satellite sia ancora geologicamente attivo.\nComplessivamente, la superficie di Tritone \u00e8 pari a circa il 4,5% di quella terrestre.\nAttivit\u00e0 geologica.\nTritone risulta, sorprendentemente, geologicamente attivo; la sua superficie \u00e8 relativamente recente e povera di crateri, e all'epoca del \"fly-by\" da parte della Voyager 2 presentava numerosi vulcani ghiacciati e plumes nell'atto di eruttare azoto liquido, polveri o composti del metano nell'atmosfera, formando dei pennacchi alti fino ad 8\u00a0km. Tritone \u00e8, con la Terra, Io ed Encelado, uno dei pochi corpi del sistema solare dove siano state osservate eruzioni attive di qualche tipo, anche se un'attivit\u00e0 vulcanica potrebbe essere presente su Venere, Marte, Europa, Titano e Dione.\nSi ritiene che l'attivit\u00e0 geologica di Tritone sia innescata dal riscaldamento stagionale ricevuto dal Sole, a differenza, ad esempio, di quella di Io, che ha origine dalle forze di marea provocate dall'interazione gravitazionale con Giove. Tutti i geyser osservati infatti erano situati tra 50\u00b0 e 57\u00b0 S di latitudine, la parte della superficie del Tritone vicino al punto subsolare. Ci\u00f2 indica che il riscaldamento solare, anche se molto debole vista la grande distanza di Tritone dal Sole, gioca un ruolo fondamentale per le eruzioni dei criovulcani. Si pensa che la superficie di Tritone sia costituita da uno strato trasparente di azoto congelato sovrastante un substrato scuro, che crea una sorta di \"effetto serra solido\". La radiazione solare passa attraverso il ghiaccio superficiale, lentamente, riscaldando e vaporizzando l'azoto del sottosuolo fino a quando la pressione del gas aumenta al punto da farlo eruttare in superficie attraversando la crosta. Ogni eruzione di un geyser su Tritone pu\u00f2 durare fino a un anno, e il materiale eruttato pu\u00f2 essere trascinato creando strisce lunghe fino a come quelle osservate dalla Voyager. Sull'emisfero meridionale di Tritone sono visibili molte di queste strisce di materiale scuro. Tra il 1977 e il sorvolo ravvicinato della Voyager del 1989 Tritone cambi\u00f2 il suo colore, da rossastro, simile a quello di Plutone, ad una tonalit\u00e0 molto pi\u00f9 chiara, suggerendo che nel decennio trascorso eruzioni di azoto congelato avevano coperto il pi\u00f9 antico materiale, di colore appunto rossastro.\nCalotta polare sud.\nLa regione polare meridionale di Tritone \u00e8 ricoperta da uno strato altamente riflettente di azoto e metano congelati e cosparso di crateri da impatto e geyser. Non si conosce granch\u00e9 delle zone nei pressi del polo nord, in quanto era sul lato in ombra durante il passaggio della Voyager 2. Tuttavia, \u00e8 possibile che Tritone abbia anche una calotta polare nord.\nLe alte pianure trovate sull'emisfero orientale di Tritone, come Cipango Planum, sono quasi certamente il risultato di colate di lava di ghiaccio che hanno coperto il paesaggio pi\u00f9 antico. Le pianure sono cosparse di punti neri, come Leviathan Patera, che sono probabilmente le caldere da cui emerge la lava, che si pensa sia costituita da acqua e ammoniaca. Le pianure vicino a bordo orientale di Tritone sono punteggiate da macchie nere, chiamate maculae. Alcune maculae sono semplici macchie scure dai confini diffusi, mentre altre comprendono una macchia scura centrale circondata da un alone bianco dai confini ben marcati. Il diametro delle maculae \u00e8 mediamente di circa 100\u00a0km e larghezza \u00e8 tra i 20 e i . Alcuni scienziati speculano che le macule siano fenomeni transitori che avvengono nella calotta polare sud, quando si ritira durante l'estate meridionale.\nTerreno a cantalupo.\nIl terreno a cantalupo, cos\u00ec chiamato perch\u00e9 assomiglia alla buccia di un melone, \u00e8 un tipo di terreno unico nel sistema solare ed \u00e8 situato nella regione chiamata Bubembe. Nonostante la scarsit\u00e0 di crateri d'impatto si pensa che questa sia la regione pi\u00f9 antica di Tritone, dove sono presenti crateri con un diametro di 30\u201340\u00a0km che non sembrano tuttavia causati da impatti meteoritici, in quanto hanno tutti circa lo stesso diametro e sono piuttosto regolari. L'ipotesi pi\u00f9 probabile sulla loro formazione chiama in causa il diapirismo, con la risalit\u00e0 di materiale pi\u00f9 leggero che attraversa uno strato pi\u00f9 denso e antico. Un'ipotesi alternativa \u00e8 quella delle inondazioni causate da fenomeni di criovulcanismo.\nCrateri da impatto.\nA causa dell'attivit\u00e0 geologica in corso che rimodella di continuo la superficie, i crateri da impatto su Tritone sono relativamente rari. Un censimento dei crateri di Tritone ripresi dalla Voyager 2 individua solo 179 crateri che erano senza ombra di dubbio causati da un impatto, rispetto agli 835 osservati sulla luna di Urano Miranda, che ha solo il 3% della superficie di Tritone. Il pi\u00f9 grande cratere osservato su Tritone creato da un impatto misura di diametro ed \u00e8 stato chiamato \"Mazomba\". Sono stati osservati crateri anche pi\u00f9 grandi, tuttavia essi sono ritenuti essere di origine vulcanica.\nI pochi crateri da impatto su Tritone sono quasi tutti concentrati nell'emisfero che va in direzione del moto orbitale, con la maggior parte concentrata intorno all'equatore tra i 30\u00b0 e 70\u00b0 di longitudine, e che derivano da impatti con materiale in orbita attorno a Nettuno.\nNomenclatura.\nI crateri presenti su Tritone sono intitolati a divinit\u00e0 dalle sembianze di pesce; i crateri pi\u00f9 scoscesi (\"paterae\") prendono il nome da fiumi, laghi e isole sacre secondo le diverse mitologie terrestri, similmente alle \"planitiae\" (le pianure); i \"plana\" (altipiani) sono invece intitolati ad isole immaginarie presenti nelle varie culture o mitologie. Le depressioni, note come \"cavi\", prendono il nome di divinit\u00e0 dalle sembianze di pesci, rettili o anfibi secondo le varie culture terrestri; le valli pi\u00f9 lunghe (\"fossae\" e \"sulci\") sono intitolate a fiumi mitici. I nomi delle catene montuose (\"catenae\") derivano da quelli dei mostri marini nelle varie mitologie. Sono inoltre presenti macchie scure, dette \"maculae\", che prendono il nome di divinit\u00e0 acquatiche o fluviali.\nAtmosfera.\nTritone possiede una tenue atmosfera ricca di azoto, in cui sono presenti anche piccole quantit\u00e0 di metano e monossido di carbonio in prossimit\u00e0 della superficie; Come l'atmosfera di Plutone, si pensa che l'atmosfera di Tritone sia il risultato dell'evaporazione dell'azoto della superficie. La temperatura superficiale \u00e8 di almeno (), pi\u00f9 freddo comunque rispetto alla temperatura media di Plutone, che \u00e8 di ().\nLa sua pressione atmosferica superficiale risulta di atmosfere, cio\u00e8 circa 1/ di quella terrestre.\nLa turbolenza sulla superficie di Tritone crea una troposfera a un'altitudine di . Le striature sulla superficie di Tritone lasciate dai pennacchi dei geyser suggeriscono che la troposfera sia regolata da venti stagionali capaci di muovere materiale di piccolissime dimensioni, dell'ordine del micrometro. A differenza di altre atmosfere, in quella di Tritone manca la stratosfera, mentre invece \u00e8 presente una termosfera da 8 a di altitudine, ed un'esosfera al di sopra di essa. La temperatura dell'atmosfera superiore di Tritone \u00e8 di circa , superiore a quella superficiale, a causa del calore assorbito dalla radiazione solare e della magnetosfera di Nettuno. Una foschia avvolge la maggior parte della troposfera del Tritone, e si crede sia composta in gran parte da idrocarburi e nitrili creati dall'azione della luce solare sul metano. L'atmosfera di Tritone possiede anche nubi di azoto condensato che si trovano tra 1 e dalla superficie.\nCiclo delle stagioni.\nSeguendo Nettuno nell'orbita intorno al Sole, i poli di Tritone si alternano nell'esposizione diretta alla luce solare, dando probabilmente luogo a radicali cambi stagionali, con periodiche sublimazioni delle calotte polari. All'epoca del sorvolo da parte della Voyager 2, Tritone rivolgeva verso il Sole il proprio polo sud; l'emisfero meridionale del satellite \u00e8 allora apparso quasi interamente coperto da una cappa di azoto e metano ghiacciati.\nVita su Tritone.\nData la sua attivit\u00e0 geologica e il possibile riscaldamento mareale avuto in passato dopo la sua cattura, quando aveva un'orbita estremamente eccentrica, si \u00e8 ipotizzato che Tritone possa ospitare forme di vita acquatiche, in un oceano di acqua liquida mista ad ammoniaca sotto la superficie (simile ipotesi \u00e8 stata fatta per Europa). L'ipotetica vita extraterrestre su Tritone non sarebbe come la vita sulla Terra a causa delle temperature estreme, le condizioni ambientali di azoto e metano e per il fatto che la luna giace all'interno della pericolosa magnetosfera di Nettuno, dannosa per le forme di vita biologiche.\nTritone nella finzione.\nConosciuto gi\u00e0 nel XIX secolo, Tritone \u00e8 stato talvolta lo scenario di opere letterarie fantascientifiche. In \"\", di Samuel R. Delany del 1976, Tritone \u00e8 lo scenario principale del romanzo che narra la storia di una colonia di umani indipendenti dalla Terra, con la quale entrer\u00e0 in un conflitto interplanetario. Delany ha ambientato su Tritone anche una parte del racconto \"Il tempo considerato come una spirale di pietre semipreziose\" del 1968, vincitore del Premio Hugo nel 1970 per la migliore storia breve.\nAnche parte del romanzo \"Macroscope\", di Piers Anthony del 1969, nominato tra l'altro a un Premio Hugo, \u00e8 ambientato sulla luna nettuniana, che \u00e8 stata terraformata dai protagonisti per poter costituire un insediamento stabile su di essa. Tritone \u00e8 anche lo scenario principale del romanzo \"Neptune Crossing\" (1994), dello scrittore statunitense Jeffrey Carver, che descrive di un equipaggio proveniente dalla Terra che arriva su Tritone per una missione archeologica, con lo scopo di ritrovare antichi manufatti alieni.\nSeppur raramente, Tritone \u00e8 stato menzionato anche in qualche opera televisiva, come nell'episodio \"La punta dello Zoidberg\", il diciottesimo della sesta stagione della sitcom animata \"Futurama\", dove il professor Farnsworth e il dottor Zoidberg, due dei personaggi della serie, sbarcano su Tritone a caccia di yeti."}
{"id": "55103", "revid": "93556", "url": "https://it.wikipedia.org/wiki?curid=55103", "title": "Vittorio De Sica", "text": "Tra i cineasti pi\u00f9 influenti della storia del cinema, \u00e8 stato inoltre attore di teatro e documentarista. \u00c8 considerato uno dei padri del neorealismo e uno dei maggiori registi e interpreti della commedia all'italiana. I suoi film \"Sciusci\u00e0\", \"Ladri di biciclette\", \"Ieri, oggi, domani\" e \"Il giardino dei Finzi Contini\" hanno vinto l'Oscar al miglior film in lingua straniera, premio al quale fu candidato anche \"Matrimonio all'italiana\".\nBiografia.\nNacque il 7 luglio 1901 a Sora, all'epoca parte della provincia campana di Terra di Lavoro (dal 1927 annessa alla neoprovincia di Frosinone nel Lazio), in via Cittadella, nel rione omonimo, da Umberto De Sica, un impiegato nella sede locale della Banca d'Italia, originario di Giffoni Valle Piana, e da Teresa Manfredi, una casalinga napoletana. Nella chiesa di san Giovanni Battista, posta proprio di fronte alla casa di famiglia, ricevette il battesimo con i nomi di Vittorio, Domenico, Stanislao, Gaetano, Sorano.\nIl padre Umberto collabor\u00f2 con lo pseudonimo di \"Caside\" per un mensile locale, \"La voce del Liri\", pubblicato dal 1909 al 1915. Vittorio aveva con il padre un rapporto molto forte (a lui, infatti, dedicher\u00e0 il suo film \"Umberto D.\"). Come Vittorio ebbe a dire, la sua famiglia viveva in \"\"tragica e aristocratica povert\u00e0\". In seguito, nel 1914, si trasfer\u00ec con i familiari a Napoli e ancora, dopo lo scoppio della prima guerra mondiale, a Firenze. A 15 anni cominci\u00f2 a esibirsi come attore dilettante in piccoli spettacoli organizzati per i militari ricoverati negli ospedali. In seguito avvenne il definitivo trasferimento a Roma.\nGli esordi in teatro.\nDurante gli studi di ragioneria, grazie all'intercessione dell'amico di famiglia Edoardo Bencivenga, ottiene un piccolo ruolo (impersonava un \"Cl\u00e9menceau giovane\") in un film muto diretto da Alfredo De Antoni, \"Il processo Cl\u00e9menceau\" del 1917. Preferisce comunque continuare gli studi salvo poi, dopo aver ottenuto il diploma di ragioniere, accettare nel 1923 una scrittura teatrale da \"generico\" nella compagnia di Tatiana Pavlova, con la quale rimase per due anni. Nella primavera del 1925 \u00e8 \"secondo attore brillante\" nella compagnia di Italia Almirante, celebre diva del muto, quindi nel 1927 passa alla qualifica di \"secondo attor giovane\" nella compagnia di Luigi Almirante, Sergio Tofano e Giuditta Rissone.\nNel 1930 giunse al livello di \"primo attore\", accanto a Guido Salvini; venne subito notato da Mario Mattoli, in quel momento titolare della \"Compagnia Teatrale Za-Bum\" (il primo serio esperimento teatrale italiano di mescolare la comicit\u00e0 degli attori del variet\u00e0 al genere drammatico degli attori di prosa), il quale, comprese le qualit\u00e0 brillanti di De Sica, lo scrittur\u00f2 immediatamente e lo mise al fianco di Umberto Melnati, con il quale form\u00f2 una coppia comica di assoluto rilievo per l'epoca, con gag e tormentoni che li resero celebri a livello nazionale. Soprattutto la canzone \"Lodovico sei dolce come un fico\" e tanti sketch radiofonici: da citare su tutti il \"Dura minga, dura no\" ripreso in seguito negli anni cinquanta in un carosello pubblicitario da Ernesto Calindri e Franco Volpi. Nel 1933 fond\u00f2 una sua propria compagnia con Giuditta Rissone e Sergio Tofano, con rappresentazioni soprattutto comiche.\nNell'immediato dopoguerra, quando cominci\u00f2 a essere celebre anche come regista cinematografico, insieme a Paolo Stoppa e a Vivi Gioi dal 1944 port\u00f2 in scena anche drammi di notevole valore come \"Catene\" di Langdon Martin. Nella stagione 1945-1946 partecip\u00f2 a due spettacoli diretti da Alessandro Blasetti, \"Il tempo e la famiglia Conway\" di John Boynton Priestley e \"Ma non \u00e8 una cosa seria\" di Luigi Pirandello. Nella stagione 1946-1947 lavor\u00f2 con Luchino Visconti, insieme a Vivi Gioi e a Nino Besozzi nello spettacolo \"Il matrimonio di Figaro\" di Beaumarchais, oltre che alla rivista \"Ah... ci risiamo!\" scritta da Oreste Biancoli. Infine, nella stagione 1948-1949, partecip\u00f2 alle due novit\u00e0 \"I giorni della vita\" di William Saroyan e \"Il magnifico cornuto\" di Fernand Crommelynck, entrambi diretti da Mario Chiari. Quella fu la sua ultima apparizione sul palcoscenico: in seguito, sempre pi\u00f9 assorbito da impegni cinematografici e televisivi, non vi fece pi\u00f9 ritorno. Si calcola che De Sica, tra il 1923 e il 1949, abbia preso parte, tra commedie, spettacoli di rivista e drammi in prosa, a oltre 120 rappresentazioni.\nAttore cinematografico.\nSul grande schermo, dopo altre due partecipazioni a film muti diretti da Mario Almirante nel biennio 1927-1928, divent\u00f2 un divo tra i pi\u00f9 richiesti (alla pari con Amedeo Nazzari, Gino Cervi e Fosco Giachetti) dal 1932, con molte commedie garbate e gradevoli interpretate con Lya Franca e Assia Noris e tutte dirette da Mario Camerini: tra queste si ricordano \"Gli uomini, che mascalzoni...\" del 1932, in cui lancia la celeberrima canzone \"Parlami d'amore Mari\u00f9\", suo cavallo di battaglia per il resto della carriera, quindi \"Dar\u00f2 un milione\" del 1935, dove incontra Cesare Zavattini, \"Il signor Max\" del 1937, \"I grandi magazzini\" del 1939 e \"Manon Lescaut\" del 1940.\nAnche una volta iniziata la sua prestigiosa attivit\u00e0 come regista continu\u00f2 a recitare: apparve in un centinaio di pellicole, anche in brevi ruoli di contorno, vincendo un Nastro d'argento nel 1948 e ottenendo numerosi premi negli anni seguenti a diversi festival. Per motivi ideologici rifiut\u00f2 la proposta di dirigere il film \"Don Camillo\".\nNei primi anni cinquanta colse come interprete un notevole successo di pubblico con due pellicole dirette da Alessandro Blasetti e Luigi Comencini, e nelle quali recit\u00f2 a fianco di Gina Lollobrigida: \"Altri tempi - Zibaldone n. 1\" (1952), nell'episodio \"Il processo di Frine\"; quindi in \"Pane, amore e fantasia\" (1953), dove interpretava l'esuberante maresciallo Carotenuto, film che ebbe un enorme successo, cos\u00ec come i tre s\u00e8guiti \"Pane, amore e gelosia\" del 1954, sempre a fianco di Gina Lollobrigida, \"Pane, amore e...\" del 1956, questa volta a fianco di Sophia Loren, e \"Pane, amore e Andalusia\" del 1958 con Peppino De Filippo. Sempre nel 1958 affianc\u00f2 di nuovo la Lollobrigida in \"Anna di Brooklyn\". Divertente la sua interpretazione al fianco di Tot\u00f2 in \"I due marescialli\" (1961).\nEbbe anche un proficuo rapporto con Alberto Sordi, che tent\u00f2 di lanciare nel 1951 producendo e dirigendo anonimamente \"Mamma mia, che impressione!\" e con il quale recit\u00f2 in diversi film, tra i quali sono da menzionare \"Il conte Max\", \"Il moralista\" e \"Il vigile\". Il risultato pi\u00f9 alto del connubio \u00e8 probabilmente in un film diretto dallo stesso Sordi, \"Un italiano in America\" (1967), dove interpret\u00f2 un incisivo e malinconico ruolo di uno sfaccendato squattrinato emigrato negli Stati Uniti d'America, che sfrutta la partecipazione a una trasmissione televisiva per incontrare il figlio che non vedeva da tempo e al quale fa credere di essere ricco.\nMolto intense anche le sue interpretazioni drammatiche: su tutte quella de \"Il generale Della Rovere\", di Roberto Rossellini (1959), e la partecipazione nel remake di \"Addio alle armi\" di Charles Vidor (1957). Nella parte finale della propria carriera artistica si trov\u00f2 ad interpretare ruoli secondari in film anche molto lontani dalla sua immagine, come nel caso di \"Dracula cerca sangue di vergine... e mor\u00ec di sete!!!\" di Paul Morrissey (1974).\nDe Sica regista.\nDe Sica comp\u00ec il suo esordio dietro la macchina da presa nel 1939 sotto l'egida di un potente produttore dell'epoca, Giuseppe Amato, che lo fece debuttare nella commedia \"Rose scarlatte\". Fino al 1942 la sua produzione da regista non si discosta molto dalle commedie misurate e garbate simili a quelle di Mario Camerini: ricordiamo \"Maddalena... zero in condotta\" (1940) con Carla Del Poggio e Irasema Dilian, e \"Teresa Venerd\u00ec\" (1941) con Adriana Benetti e Anna Magnani. A partire dal 1943, con \"I bambini ci guardano\" (tratto dal romanzo \"Pric\u00f2\" di Giulio Cesare Viola) inizi\u00f2, insieme a Zavattini ad esplorare le tematiche neorealiste.\nDopo un film a sfondo religioso realizzato nella Citt\u00e0 del Vaticano durante l'occupazione della capitale, \"La porta del cielo\" (1944), il regista firma, uno dietro l'altro, quattro grandi capolavori del cinema mondiale: \"Sciusci\u00e0\" (1946), \"Ladri di biciclette\" (1948), ricavato dal romanzo omonimo di Luigi Bartolini, \"Miracolo a Milano\" (1951), tratto dal romanzo \"Tot\u00f2 il buono\" dello stesso Zavattini, e \"Umberto D.\" (1952), tutte pietre miliari del neorealismo cinematografico italiano. I primi due ottengono l'Oscar al miglior film in lingua straniera e il Nastro d'argento per la migliore regia. Nonostante ci\u00f2, alla presentazione di \"Sciusci\u00e0\" in un cinema milanese, il regista venne accusato da uno spettatore presente in sala di rendere una cattiva immagine dell'Italia.\nDopo questa quadrilogia, De Sica firm\u00f2 altre opere importanti: \"L'oro di Napoli\" (1954) tratto da una raccolta di racconti di Giuseppe Marotta, \"Il tetto\" (1956) che \u00e8 considerato il suo passo d'addio al neorealismo, quindi l'acclamato \"La ciociara\", del 1960, tratto dal romanzo omonimo di Alberto Moravia, che vanta una vibrante interpretazione di Sophia Loren, la quale vinse numerosi premi: Nastro d'argento, David di Donatello, Palma d'oro al Festival di Cannes e l'Oscar alla miglior attrice. Con la Loren lavor\u00f2 anche in seguito, nell'episodio \"La riffa\" inserito nel film \"Boccaccio '70\" (1962), quindi in coppia con Marcello Mastroianni in \"Ieri, oggi e domani\" (1963), con tre ritratti di donna (la popolana, la snob e la mondana), \"Matrimonio all'italiana\" (1964), trasposizione di \"Filumena Marturano\" di Eduardo De Filippo, e \"I girasoli\" (1970).\nNel 1972 ottenne un quarto Premio Oscar con la trasposizione filmica del romanzo di Giorgio Bassani \"Il giardino dei Finzi Contini\", storia drammatica della persecuzione di una famiglia ebrea ferrarese durante il fascismo; quest'opera ottiene anche l'Orso d'oro al Festival di Berlino del 1971. L'ultimo film da lui diretto \u00e8 la riduzione di una novella di Luigi Pirandello, \"Il viaggio\" (1974).\nLa canzone napoletana.\nNel 1911, in un periodo in cui, a causa di un'epidemia di colera, le autorit\u00e0 avevano proibito di mangiare i fichi, pur di procurarsene, anche perch\u00e9 costavano poco, la madre si faceva aiutare dal piccolo Vittorio durante gli acquisti dagli ambulanti. De Sica in questo caso fungeva da palo per dare l'allarme all'arrivo della legge. In un'occasione, quando si profilarono due carabinieri, l'artista inton\u00f2 \"Torna a Surriento\". Ai militi piacque e chiesero di continuare; De Sica si trov\u00f2 cos\u00ec a interpretare tutto il repertorio napoletano a lui noto. Negli anni seguenti, divenuto attore, incise numerose versioni dei classici napoletani.\nErnesto Murolo lo bocci\u00f2 esclamando durante una sua esibizione: \"Tene sulo nu filo 'e voce\". Inoltre, alludendo alla sua magrezza, aggiunse: \"Pare nu miezo tisico\". Lo apprezz\u00f2, invece, Enzo Lucio Murolo, l'inventore della sceneggiata. Disse Dino Falconi, autore di riviste: \"Nessuno meglio di me pu\u00f2 assicurare che Vittorio De Sica cantava come soltanto un napoletano sa cantare\". Nella maturit\u00e0, incise \"Signorinella\" di Bovio. Fece in tv a \"Studio Uno\" un duetto con Mina in \"Amarsi quando piove\". Per la collana \"Recital\" dedic\u00f2 album a Salvatore Di Giacomo, Ernesto Murolo e Michele Galdieri, in cui interpretava canzoni e recitava poesie.\nNel 1968 partecip\u00f2 come autore a un Festival di Napoli. La sua \"Dimme che tuorne a mme!\", musicata dal figlio Manuel, nel Festival di Napoli 1968 fu interpretata da Nunzio Gallo e da Luciano Tomei, ma non entr\u00f2 in finale. Pi\u00f9 volte progett\u00f2 di prendere casa a Posillipo: De Sica sosteneva che \"nu cafone 'e fora\" - come lui si definiva - pu\u00f2 amare Napoli pi\u00f9 di un napoletano. Incise l'ultimo album nel 1971: \"De Sica anni Trenta\", realizzato con gli arrangiamenti del figlio Manuel. La sua interpretazione pi\u00f9 nota, tuttavia, rester\u00e0 quella di \"Munasterio 'e santa Chiara\".\nIn televisione.\nMolto attivo anche sul piccolo schermo, sebbene non lo amasse molto, partecip\u00f2 a diverse trasmissioni statunitensi e italiane di intrattenimento leggero come \"Il Musichiere\" (1960), \"Studio Uno\" (1965), \"Colonna Sonora\" (1966), \"Sabato Sera\" con Corrado (1967), \"Delia Scala Story\" (1968), \"Stasera Gina Lollobrigida\" (1969), \"Canzonissima\" con Corrado e Raffaella Carr\u00e0 (1970-71) e nuovamente in quella del 1972/1973 con Pippo Baudo e Loretta Goggi e \"Adesso musica\" (1972), nonch\u00e9 nel ruolo del giudice chiamato a processare il burattino Pinocchio nello sceneggiato \"Le avventure di Pinocchio\" di Luigi Comencini (1972). Nel 1971 diresse due documentari, e inoltre molti uomini di cultura gli dedicarono diversi documentari onorifici.\nVita privata.\nEra nota la sua grande passione per il gioco, per la quale si trov\u00f2 a volte a perdere somme anche ingenti, e che probabilmente spiega qualche sua partecipazione a pellicole non alla sua altezza; nell'immediato dopoguerra fu assiduo frequentatore di roulette nel Casin\u00f2 Municipale del Castello di Rivoli. Quella per il gioco fu una passione che non nascose mai e che anzi riport\u00f2, con grande autoironia, in diversi suoi personaggi cinematografici, come ad esempio in \"Il conte Max\", \"Un italiano in America\" o \"L'oro di Napoli\".\nIl 10 aprile del 1937, nella chiesa di Borgo San Pietro ad Asti, De Sica si spos\u00f2 con l'attrice torinese Giuditta Rissone, che aveva conosciuto dieci anni prima e dalla quale ebbe la figlia Emilia, detta Emi (1938-2021). Nel 1942, sul set del film \"Un garibaldino al convento,\" conobbe l'attrice catalana Mar\u00eda Mercader, con la quale and\u00f2 in seguito a convivere. Dopo il divorzio dalla Rissone, ottenuto in Messico nel 1954, si un\u00ec con l'attrice catalana in un primo matrimonio nel 1959 sempre in Messico, ma l'unione fu ritenuta \"nulla\" perch\u00e9 non riconosciuta dalla legge italiana; nel 1968 ottenne la cittadinanza francese e si spos\u00f2 con Mar\u00eda Mercader a Parigi. Da lei aveva nel frattempo avuto due figli: Manuel (1949-2014), musicista, e Christian (1951), che seguir\u00e0 le sue orme come attore e regista. I suoi nipoti Andrea (1981), figlio di Manuel, \u00e8 anche lui regista e sceneggiatore, Brando (1983), figlio di Christian, \u00e8 attore e regista. Seppur divorziato, De Sica non seppe rinunciare alla sua prima famiglia. Avvi\u00f2 cos\u00ec un doppio m\u00e9nage, con doppi pranzi nelle feste e un conseguente logor\u00eco; si racconta che alla Vigilia di Natale e all'ultimo dell'anno regolasse l'orologio avanti di due ore in casa della Mercader per poter fare il brindisi di mezzanotte con tutte e due le famiglie. La prima moglie accett\u00f2 di mantenere una sorta di matrimonio apparente pur di non togliere alla figlia la figura paterna. A questi aspetti della sua vita \u00e8 in parte ispirato il film \"L'immorale\", diretto da Pietro Germi nel 1967 e interpretato da Ugo Tognazzi.\nLa morte e la sepoltura.\nVittorio De Sica mor\u00ec a 73 anni in seguito a un intervento chirurgico per curare un tumore ai polmoni di cui soffriva, all'ospedale di Neuilly-sur-Seine, presso Parigi; nello stesso anno, Ettore Scola gli dedic\u00f2 il suo capolavoro \"C'eravamo tanto amati\". Come ha ricordato suo figlio Christian durante un'intervista a \"Le invasioni barbariche\", Vittorio De Sica era\u00a0comunista, e questo fatto, unito ovviamente alle sopraccitate vicende matrimoniali, gli imped\u00ec di ricevere un funerale particolarmente fastoso. Per Carlo Lizzani era in realt\u00e0 \u00ab\"un tranquillo conservatore\"\u00bb. Trentacinque anni dopo, Annarosa Morri e Mario Canale gli hanno dedicato il documentario \"Vittorio D.\", presentato alla 66\u00aa Mostra internazionale d'arte cinematografica di Venezia e successivamente trasmesso da LA7. La sua salma riposa nel cimitero monumentale del Verano a Roma."}
{"id": "55104", "revid": "1272592", "url": "https://it.wikipedia.org/wiki?curid=55104", "title": "Mario Rossello", "text": "Biografia.\nNato a Savona nel 1927 si forma come ceramista ad Albisola Superiore dove assorbe una tradizione antica di artigianato ed espressione artistica che trovano sintesi ed unit\u00e0 nella materia dipinta e cotta. \nDopo un inizio figurativo post cubista si avvicina alla pittura astratta, nei primi anni '50 frequenta Milano e i suoi artisti. Partecipa nel 1957 alla mostra presso la Galleria San Fedele di Milano \"ARTE NUCLEARE\" insieme a Baj, Bemporad, Bertini, Dangelo, Yves Klein, Piero Manzoni, Arnaldo Pomodoro, Gio Pomodoro, Sordini, Verga, Jorn e Vandercam. \nLa prima mostra personale \u00e8 del 1954 alla galleria Sant'Andrea di Savona, in quello stesso anno ad Albissola si celebrano gli Incontri internazionali della Ceramica che rendono la citt\u00e0 ligure il centro europeo dell'arte contemporanea. La sua pittura continua a mantenere forti richiami \"nucleari\" e sul finire degli anni '60 prende una strada pi\u00f9 astrattista per poi approdare alla serie dei robot, e sul finire degli anni '70 l'opera che lo ha pi\u00f9 caratterizzato, gli Alberi. Intorno al 1960 mette su casa anche a Milano, senza abbandonare la sua Albisola, e partecipa da protagonista al vivace dibattito in corso nella citt\u00e0 lombarda, legando il suo nome alla corrente Nuova figurazione.\nAlcune delle sue mostre pi\u00f9 significative sono la Biennale di Venezia del 1986 e la quadriennale di Roma.&lt;br&gt;Nel 1985 FIAC a Parigi, 1976 Palazzo Grassi di Venezia, e 1973 Palazzo Reale a Milano.&lt;br&gt;\n\u00c8 degli anni settanta il suo soggiorno parigino, che lo porta a vivere ancora intensi e significativi scambi culturali. Continuer\u00e0 a lavorare dividendosi tra Albissola e Milano fino alla sua morte."}
{"id": "55121", "revid": "1543377", "url": "https://it.wikipedia.org/wiki?curid=55121", "title": "Anelli di Giove", "text": "Gli anelli di Giove sono i costituenti di un debole sistema di anelli planetari intorno a Giove, il terzo ad esser stato scoperto nel sistema solare, dopo quello di Saturno e quello di Urano. Fu osservato per la prima volta nel 1979 dalla sonda Voyager 1, ma fu analizzato pi\u00f9 approfonditamente negli anni novanta dalla sonda Galileo e, a seguire, dal telescopio spaziale Hubble e dai pi\u00f9 grandi telescopi di terra.\nIl sistema di anelli consiste principalmente di polveri, presumibilmente silicati. \u00c8 suddiviso in quattro parti principali: un denso toro di particelle noto come anello di alone; una fascia relativamente brillante, ma eccezionalmente sottile nota come anello principale; due deboli fasce pi\u00f9 esterne, detti anelli \"Gossamer\" (\"garza\"), che prendono il nome dai satelliti il cui materiale superficiale ha dato origine a questi anelli: Amaltea (anello Gossamer di Amaltea) e Tebe (anello Gossamer di Tebe).\nL'anello principale e l'anello di alone sono costituiti da polveri originarie dei satelliti Metis e Adrastea ed espulse nello spazio in seguito a violenti impatti meteorici. Le immagini ottenute nel febbraio e nel marzo 2007 dalla missione \"New Horizons\" ha mostrato inoltre che l'anello principale possiede una ricca struttura molto fine.\nAll'osservazione nel visibile e nell'infrarosso vicino gli anelli hanno un colore tendente al rosso, eccezion fatta per l'anello di alone, che appare di un colore neutro o comunque tendente al blu. Le dimensioni delle polveri che compongono il sistema sono variabili, ma \u00e8 stata riscontrata una netta prevalenza di polveri di raggio pari a circa 15 \u00b5m in tutti gli anelli tranne in quello di alone, probabilmente dominato da polveri di dimensioni nanometriche. La massa totale del sistema di anelli \u00e8 scarsamente conosciuta, ma \u00e8 probabilmente compresa tra 1011 e 1016 kg. L'et\u00e0 del sistema \u00e8 sconosciuta, ma si ritiene che esista sin dalla formazione del pianeta madre.\nScoperta ed esplorazione.\nIl sistema di anelli di Giove \u00e8 stato il terzo sistema di anelli planetari ad esser stato scoperto nel sistema solare, dopo quello di Saturno e quello di Urano. Data l'albedo estremamente bassa che li caratterizza, mediamente pari a circa 0,05, gli anelli furono osservati solamente nel 1979, quando la sonda spaziale Voyager 1 effettu\u00f2 un sorvolo ravvicinato del pianeta. La sonda ottenne una singola immagine sovraesposta del sistema di anelli.\nLa loro esistenza era stata ipotizzata nel 1975 sulla base delle osservazioni condotte dalla sonda Pioneer 11 sulle fasce di radiazione della magnetosfera planetaria. Nel corso del sorvolo del pianeta, la sonda aveva individuato un'inaspettata carenza di particelle fra i e i \u00a0km di altitudine rispetto all'atmosfera del pianeta, che aveva portato ad ipotizzare l'esistenza di un satellite o di un anello planetario.\nDopo la fortuita osservazione da parte del Voyager 1 la sonda gemella, il Voyager 2, fu riprogrammata mentre era gi\u00e0 in viaggio verso il pianeta per predisporre i propri strumenti ad uno studio approfondito degli anelli. La sonda raccolse un cospicuo quantitativo di dati, che permisero di delineare una sommaria struttura del sistema anulare.\nLa sonda Galileo, che studi\u00f2 il pianeta tra il 1995 ed il 2003, permise di estendere le conoscenze sul sistema, mentre le osservazioni condotte tra il 1997 e il 2002 dai telescopi Keck e nel 1999 dal telescopio spaziale Hubble hanno permesso di rivelare la ricca struttura visibile in luce retrodiffusa. Nel 2000 la missione Cassini, diretta verso Saturno, ha condotto un'intensa osservazione del sistema di anelli.\nLe immagini trasmesse dalla sonda New Horizons nel febbraio\u2013marzo 2007 hanno permesso di osservare per la prima volta la struttura fine che caratterizza l'anello principale. Le future missioni che raggiungeranno il sistema di Giove forniranno ulteriori informazioni riguardo anche il sistema di anelli.\nStruttura.\nL'architettura del sistema di anelli \u00e8 il risultato dell'interazione di un certo numero di forze: la forza gravitazionale esercitata da Giove e dai suoi satelliti (e in particolare dai satelliti pastore, che orbitano in prossimit\u00e0 o all'interno degli anelli); la forza elettromagnetica dovuta all'intenso campo magnetico rotante del pianeta; la forza di attrito dovuta alla presenza di polveri interplanetarie (pi\u00f9 dense in prossimit\u00e0 di Giove).\nGli anelli si compongono di piccole polveri e microscopiche rocce dendritiche che ruotano attorno al pianeta. Gli anelli pi\u00f9 interni si trovano all'interno del limite di Roche di Giove, ovvero la distanza dal centro del pianeta a cui un satellite pu\u00f2 mantenere la propria struttura fisica senza disgregarsi per effetto delle forze di marea; per corpi aventi la stessa densit\u00e0 del pianeta madre, questo limite equivale a 2,456 volte il raggio del pianeta.\nCaratteristiche degli anelli.\nProspetto.\nSegue un prospetto sulle principali caratteristiche degli anelli di Giove.\nAnello di alone.\nL'anello di alone \u00e8 il pi\u00f9 interno e spesso tra gli anelli di Giove. Il suo bordo pi\u00f9 esterno coincide col confine interno dell'anello principale, ad una distanza dal centro del pianeta pari a circa 122\u00a0500\u00a0km (1,72 \"R\"J); procedendo da questa distanza verso il pianeta l'anello si fa rapidamente pi\u00f9 spesso. Lo spessore verticale effettivo dell'anello non \u00e8 noto, ma \u00e8 stata riscontrata la presenza di suo materiale ad una distanza, in verticale, di 10\u00a0000\u00a0km al di sopra del piano dell'anello.\nIl confine interno \u00e8 piuttosto ben definito ed \u00e8 situato ad una distanza dal centro del pianeta pari a 100\u00a0000\u00a0km (1,4 \"R\"J), anche se tracce del materiale dell'anello sono presenti all'interno del confine sino a circa 92\u00a0000\u00a0km dal centro del pianeta; l'estensione dell'anello \u00e8 dunque di circa 30\u00a0000\u00a0km. Ha quindi l'aspetto di uno spesso toro, privo di una chiara struttura interna.\nL'anello di alone appare pi\u00f9 brillante se ripreso in luce diffusa diretta. Sebbene la sua luminosit\u00e0 superficiale sia di gran lunga inferiore a quella dell'anello principale, il suo flusso fotonico verticale integrato \u00e8 paragonabile per via del suo maggiore spessore. A dispetto dell'estensione verticale ipotizzata (oltre 20\u00a0000\u00a0km), la luminosit\u00e0 dell'anello di alone \u00e8 fortemente concentrata lungo il piano. In luce retrodiffusa l'aspetto dell'anello \u00e8 fondamentalmente simile a quello in luce diretta, sebbene il suo flusso fotonico totale sia diverse volte inferiore a quello dell'anello principale e sia molto pi\u00f9 intensamente concentrato nei pressi del piano dell'anello.\nLe propriet\u00e0 spettrali dell'anello di alone sono differenti da quelle dell'anello principale: la distribuzione del flusso nella banda 0,5\u20132,5 \u00b5m \u00e8 pi\u00f9 schiacciata; inoltre, a dispetto degli altri anelli, l'anello di alone non appare rosso all'osservazione nel visibile e nell'infrarosso vicino, ma di un colore neutro o comunque tendente al blu.\nQueste caratteristiche propriet\u00e0 ottiche possono essere spiegate solo se si ipotizza che l'anello sia composto prevalentemente da polveri di dimensioni inferiori a 15\u00a0\u00b5m in corrispondenza del piano, mentre le parti dell'anello che si distanziano dal piano potrebbero consistere di particelle di dimensioni inferiori, dell'ordine del nanometro.\nAnello principale.\nLo stretto e relativamente sottile anello principale \u00e8 la porzione pi\u00f9 brillante del sistema di anelli di Giove. Il suo confine esterno \u00e8 situato ad un raggio pari a circa 129\u00a0000\u00a0km (1,806 \"R\"J) e coincide con l'orbita del satellite interno pi\u00f9 piccolo, Adrastea, che funge da sua \"luna pastore\", delimitando in modo netto il confine esterno dell'anello. Il suo bordo interno non \u00e8 delimitato da alcun satellite ed \u00e8 situato a circa 122\u00a0500\u00a0km (1,72 \"R\"J) dal centro del pianeta, nel punto in cui gradualmente sfuma nell'anello di alone; per questo motivo l'estensione radiale dell'anello si aggira sui 6\u00a0500\u00a0km.\nL'anello \u00e8 segnato da diverse lacune, che individuano le orbite dei satelliti che lo delimitano: Adrastea e Metis, all'esterno del quale \u00e8 presente la cosiddetta \"divisione\" di Metis. L'osservazione in luce retrodiffusa permette di osservare come l'anello appaia costituito da due diverse parti, intervallate dalla divisione di Metis: una sottile parte esterna, che si estende da 128\u00a0000 a 129\u00a0000\u00a0km, che include tre piccoli sotto-anelli separati da lacune, ed una porzione interna pi\u00f9 debole che si estende da 122\u00a0500 a 128\u00a0000\u00a0km, che manca di qualunque sotto-struttura visibile.\nLa fine struttura dell'anello principale \u00e8 stata scoperta grazie ai dati raccolti dalla sonda Galileo ed \u00e8 stata ben visualizzata dalle immagini ottenute dalla sonda New Horizons. Le analisi dettagliate delle immagini fornite dalla sonda Galileo hanno mostrato delle variazioni longitudinali della luminosit\u00e0 dell'anello, assieme ad alcuni addensamenti delle polveri che costituiscono l'anello, confermati poi dalla New Horizons, di dimensioni comprese tra 500 e 1000\u00a0km. Gli addensamenti scoperti sono stati suddivisi in due gruppi, rispettivamente di cinque e due membri. La natura di questi accumuli non \u00e8 chiara, ma le loro orbite sono in risonanza con Metis rispettivamente pari a 115:116 e 114:115.\nLe immagini riprese dalle sonde Galileo e New Horizons rivelano inoltre la presenza di due gruppi di increspature spiraleggianti nell'anello, che col tempo sono divenute maggiormente serrate al rateo atteso per effetto della recessione nodale differenziale (in inglese: \"differential nodal regression\"). Estrapolando all'indietro, il pi\u00f9 prominente dei sue sistemi di oscillazioni appare essere stato generato nel 1995, in prossimit\u00e0 del periodo in cui il pianeta \u00e8 stato interessato dall'impatto dei frammenti della cometa Shoemaker-Levy 9; l'altro invece risalirebbe alla prima met\u00e0 del 1990. Le misurazione condotte nel novembre del 2006 attraverso la Galileo indicano una lunghezza d'onda di 1920 \u00b1 150 e 630 \u00b1 20\u00a0km, ed un'ampiezza di 2,4 \u00b1 0,7 e 0,6 \u00b1 0,2\u00a0km, per i due sistemi di oscillazioni, rispettivamente il maggiore ed il minore. La formazione delle oscillazioni maggiori pu\u00f2 essere spiegata se l'anello \u00e8 stato investito da una nube di particelle rilasciate dalla cometa con una massa complessiva di , che avrebbe inclinato l'anello fuori dal piano equatoriale per 2\u00a0km. Perturbazioni analoghe sono state osservate dalla sonda Cassini negli anelli C e D di Saturno.\nLe analisi spettroscopiche ottenute tramite i telescopi Hubble, Keck e le sonde Galileo e Cassini hanno mostrato che le particelle che costituiscono l'anello appaiono di un colore rosso, ovvero la loro albedo \u00e8 pi\u00f9 alta a lunghezze d'onda maggiori, comprese tra 0,5 e 2,5 \u00b5m. Sino ad ora non sono state scoperte delle peculiarit\u00e0 spettrali attribuibili alla presenza di particolari composti chimici, sebbene le osservazioni della Cassini abbiano rilevato bande di assorbimento a 0,8 e 2,2\u00a0\u00b5m. Lo spettro dell'anello presenta comunque numerose affinit\u00e0 con quelli dei satelliti Adrastea e Amaltea. Queste propriet\u00e0 spettroscopiche possono essere comprese se si ipotizza che esso sia composto da significative quantit\u00e0 di polveri le cui particelle abbiano dimensioni comprese tra 0,1 e 10\u00a0\u00b5m. L'ipotesi spiega la maggiore intensit\u00e0 luminosa in luce diretta che non in retrodiffusa; tuttavia, per esplicare l'intensa retrodiffusione e la struttura molto fine nella porzione esterna dell'anello \u00e8 necessario ipotizzare la presenza di corpi di dimensioni maggiori rispetto a quella delle polveri, di dimensioni comprese tra il centimetro e il km. La presenza di due popolazioni di particelle nell'anello principale spiega perch\u00e9 il suo aspetto dipende dalla geometria visuale: le polveri, infatti, favoriscono la diffusione diretta, formando un anello omogeneo relativamente spesso delimitato dall'orbita di Adrastea; invece, le particelle pi\u00f9 grandi, che favoriscono la retrodiffusione, sono confinate in piccoli anelli nella regione compresa tra le orbite di Metis e Adrastea.\nLa massa complessiva delle polveri \u00e8 stata stimata sui 107\u2013109 kg, mentre quella degli oggetti maggiori, esclusi Metis e Adrastea, \u00e8 di circa 1011\u20131016kg a seconda delle loro dimensioni massime (il valore-limite \u00e8 stato posto intorno al km).\nAnelli Gossamer.\nL'anello Gossamer (letteralmente \"garza\", in inglese) \u00e8 il pi\u00f9 esterno del sistema; \u00e8 convenzionalmente diviso in due parti: un anello interno, compreso nell'orbita di Amaltea, ed uno pi\u00f9 esterno, che si estende fino all'orbita di Tebe; a questi va aggiunta una nube di pulviscolo che si estende oltre l'orbita di Tebe, fino a svanire gradualmente nel mezzo interplanetario. Si pu\u00f2 quindi genericamente parlare, al plurale, di \"anelli Gossamer\", in riferimento alla molteplicit\u00e0 di sottoanelli presenti nel sistema.\nL'anello Gossamer interno, o anello di Amaltea, \u00e8 una struttura molto debole con una sezione rettangolare, estesa dall'orbita di Amaltea, a 182\u00a0000\u00a0km (2,54 \"R\") fino a circa 129\u00a0000\u00a0km (1,80 \"R\"J); il suo bordo interno non \u00e8 nettamente definito a causa della presenza del molto pi\u00f9 brillante Anello Principale e l'alone. Lo spessore dell'anello \u00e8 di circa 2300\u00a0km nei pressi dell'orbita di Amaltea e decresce leggermente in direzione di Giove; \u00e8 inoltre pi\u00f9 luminoso vicino ai bordi superiore e inferiore ed aumenta di luminosit\u00e0 in direzione di Giove. Il bordo esterno dell'anello non \u00e8 particolarmente netto, specialmente nel bordo superiore. \u00c8 presente una forma a goccia nella luminosit\u00e0 poco all'interno dell'orbita di Amaltea con una struttura aggiuntiva a forma di guscio. \u00c8 costituito da polveri di dimensioni comprese fra 0,2 e 5\u00a0\u00b5m.\nL'anello Gossamer esterno, o anello di Tebe, \u00e8 il pi\u00f9 debole degli anelli gioviani: appare come una struttura particolarmente debole con una sezione incrociata rettangolare, estesa dall'orbita del satellite Tebe, a 226\u00a0000\u00a0km (3,11 \"R\"J), fino a circa 129\u00a0000\u00a0km (1,80 \"R\"J;); questo bordo interno non \u00e8 nettamente definito a causa della presenza del molto pi\u00f9 brillante anello principale e dell'alone. lo spessore dell'anello \u00e8 di circa 8400\u00a0km all'altezza dell'orbita di Tebe e decresce lentamente in direzione del pianeta; \u00e8 inoltre pi\u00f9 luminoso vicino ai bordi superiore e inferiore ed aumenta di luminosit\u00e0 in direzione di Giove, come l'anello Gossamer interno. Il bordo esterno dell'anello non \u00e8 particolarmente netto, estendendosi per oltre 15\u00a0000\u00a0km. \u00c8 presente una continuazione dell'anello nell'orbita di Tebe a mala pena visibile, che si estende fino a 280\u00a0000\u00a0km (3,75 \"R\"J) ed \u00e8 chiamata estensione di Tebe. \u00c8 costituito da polveri di dimensioni comprese fra 0,2 e 5\u00a0\u00b5m, simili a quelle dell'anello interno.\nFormazione.\nLe polveri che costituiscono gli anelli sono soggette ad un costante processo di rimozione dovuto alla combinazione dell'effetto Poynting-Robertson e delle forze elettromagnetiche della magnetosfera di Giove. I materiali volatili, ad esempio i ghiacci, sublimano rapidamente; si stima che il tempo di vita delle polveri sia compreso tra 100 e 1000\u00a0anni, e quindi la polvere che viene a mancare deve essere continuamente sostituita grazie a quella che si origina dalle collisioni tra i corpi di dimensioni maggiori, comprese tra 1\u00a0cm e 0,5\u00a0km, e tra questi corpi e le particelle ad alta velocit\u00e0 provenienti dall'esterno del sistema gioviano. Questa popolazione di oggetti \u00e8 confinata nella sottile (circa 1000\u00a0km) ma brillante parte esterna dell'anello principale ed include i satelliti Metis ed Adrastea. Le dimensioni di questi oggetti devono essere inferiori, stando alle rilevazioni della New Horizons, a 0,5\u00a0km; in precedenza questo limite, stando alle osservazioni del telescopio Hubble e dalla sonda Cassini, era molto pi\u00f9 ampio, circa 4\u00a0km. La polvere prodotta nelle collisioni permane nella stessa fascia orbitale degli oggetti da cui si \u00e8 originata e lentamente spiraleggia in direzione del pianeta madre, formando la parte pi\u00f9 interna e tenue dell'anello principale e l'anello di alone.\nLe polveri degli anelli Gossamer si originano dai satelliti interni Amaltea e Tebe, essenzialmente allo stesso modo di quelle dell'anello principale e dell'alone; tuttavia la loro sottigliezza \u00e8 dovuta alle escursioni verticali di alcune lune a causa della loro inclinazione orbitale non nulla. Queste ipotesi spiegano completamente quasi tutte le propriet\u00e0 osservabili sul bordo esterno e interno degli anelli.\nAlcune formazioni non sono ancora state spiegate: l'estensione di Tebe, che potrebbe essere causata da un corpo ignoto all'esterno dell'orbita di Tebe stessa, ed alcune strutture individuabili nella osservazioni condotte in luce retrodiffusa. Una possibile spiegazione dell'estensione osservata \u00e8 l'influenza delle forze elettromagnetiche della magnetosfera di Giove: quando le polveri entrano nel cono d'ombra dietro il pianeta, perdono la loro carica elettrica piuttosto velocemente; dato che le particelle pi\u00f9 piccole co-ruotano in parte assieme a Giove, durante il transito nell'ombra si muoveranno verso l'esterno, creando cos\u00ec l'estensione osservata dell'Anello Gossamer di Tebe. La stessa forza pu\u00f2 spiegare la diminuzione nella distribuzione delle particelle e della luminosit\u00e0 dell'anello che avviene fra le orbite di Amaltea e di Tebe.\nL'analisi delle immagini degli anelli di Gossamer rivela che un picco nella luminosit\u00e0 poco all'interno dell'orbita di Amaltea potrebbe essere causato dalle particelle di polvere intrappolate dai punti di Lagrange conducente (L4) e trascinante (L5) di Amaltea; anche l'alta luminosit\u00e0 del bordo esterno dell'anello Gossamer di Amaltea pu\u00f2 essere causata da queste polveri intrappolate. Le particelle possono essere presenti sia su L4 che su L5; questa scoperta implica che negli anelli di Gossamer ci sono due popolazioni di particelle: una diretta lentamente in direzione di Giove, come descritto sopra, e l'altra che si mantiene vicino alla luna generatrice intrappolata in risonanza 1:1 con essa.\nL'et\u00e0 dell'anello \u00e8 sconosciuta, ma potrebbe costituire l'ultimo residuo di una precedente popolazione di piccoli oggetti nelle vicinanze di Giove, distrutti da reciproche collisioni e dalle forze di marea del pianeta madre."}
{"id": "55122", "revid": "2215945", "url": "https://it.wikipedia.org/wiki?curid=55122", "title": "Pete Sampras", "text": "Soprannominato \"Pistols\" o \"Pistol Pete\" per i suoi potenti colpi\",\" \u00e8 considerato uno dei migliori tennisti di tutti i tempi, avendo vinto 14 titoli del Grande Slam ed essendo stato numero 1 del mondo per 286 settimane (conteggio che lo posiziona al terzo posto dietro a Novak \u0110okovi\u0107 e Roger Federer) e avendo terminato 6 stagioni al primo posto del ranking, per altro consecutivamente.\nPur non avendo mai realizzato il Career Grand Slam (\u00e8 infatti mancante della vittoria al Roland Garros), \u00e8 ricordato per i suoi sette successi sull'erba di Wimbledon (record poi battuto da Roger Federer) su sette finali disputate, i cinque agli US Open e i due agli Australian Open. Giocatore d'attacco e da superfici veloci, con i suoi colpi piatti, esplosivi, precisi e l'abilit\u00e0 nel serve &amp; volley, fu protagonista di un'accesa rivalit\u00e0 con il connazionale Andre Agassi, ritenuta una delle pi\u00f9 emozionanti della storia del tennis anche per la spettacolarit\u00e0 derivante dal confronto tra i due diversi stili di gioco.\n\u00c8 stato inserito nella International Tennis Hall of Fame nel 2007.\nBiografia.\nAffetto fin dalla nascita da una forma lieve di anemia mediterranea, Sampras \u00e8 nato a Potomac, nel Maryland, il 12 agosto del 1971, terzogenito dei quattro figli di Soterios Sampras, detto Sammy, e di Georgia Vroustouris. Il padre \u00e8 nato negli Stati Uniti da padre greco, Costas Sampras, e da madre statunitense di origine ebraica, Sarah A. Steinberg, mentre la madre \u00e8 un'immigrata greca originaria di Sparta (nel Peloponneso).\nAll'et\u00e0 di tre anni trov\u00f2 una racchetta da tennis nella cantina di casa e inizi\u00f2 ad allenarsi palleggiando contro il muro. All'et\u00e0 di sette anni si trasfer\u00ec con la famiglia a Palos Verdes, in California, dove il clima pi\u00f9 caldo gli permise di dedicare maggiore tempo al tennis e iniziare ad allenarsi sul serio. In questi primi anni il suo giocatore preferito era l'australiano Rod Laver. Attraverso il \"Jack Kramer Club\" di tennis inizi\u00f2 a partecipare a tornei giovanili mettendo in mostra il suo talento e all'et\u00e0 di undici anni riusc\u00ec a disputare una partita con il suo idolo Laver.\nPeter Fischer, il suo maestro e allenatore fino al 1989, trasform\u00f2 Pete in un giocatore di puro attacco \"serve and volley\" e a sedici anni modific\u00f2 il rovescio di Sampras, da bimane a una mano.\nIl 30 settembre 2000 si \u00e8 sposato con l'attrice Bridgette Wilson (ex Miss Teen USA). Il 21 novembre 2002 \u00e8 nato Christian Charles e il 29 luglio 2005 la coppia ha avuto Ryan Nikolaos. La famiglia Sampras risiede a Lake Sherwood, in California.\nCaratteristiche tecniche.\nPete Sampras \u00e8 stato un campione che ha dovuto il suo successo al gioco aggressivo e potente, oltre al grande talento nel tocco della palla; \u00e8 stato l'ultimo grande interprete dello stile \"Serve &amp; volley\" puro, batteva con grande potenza e spesso scendeva a rete. Il suo servizio viaggiava spesso oltre i 215\u00a0km orari, tanto che fu soprannominato \"Pistol Pete\" e il suo diritto piatto aveva pochi eguali, per potenza e precisione. Le \"vol\u00e9e\" erano uno dei suoi maggiori punti di forza, in cui riusciva a combinare perfettamente il tocco, la potenza e una grande precisione. Stesso discorso vale per lo \"smash\", eseguito con un salto a piedi uniti che Pete riprese da un gesto del basket. Tali caratteristiche lo adattavano perfettamente al gioco su tutte le superfici veloci, molto meno su quelle lente come la terra battuta dove tendeva ad esibire la stessa tipologia e tattica di gioco, ma con risultati decisamente inferiori rispetto ad altri tennisti specializzati.\nCarriera.\n1988\u20131990: Primi anni e la vittoria all'Us Open.\nSampras \u00e8 diventato professionista nel febbraio 1988 all'et\u00e0 di 16 anni, iniziando la sua carriera come numero 893 della classifica mondiale. Il suo debutto avvenne al U.S. Pro Indoor e non fu particolarmente fortunato perch\u00e9 venne eliminato al primo turno da Sammy Giammalva Jr.. La settimana successiva riusc\u00ec a mettersi in mostra al Lipton International Players Championships sconfiggendo due giocatori tra i primi quaranta del mondo, prima di perdere contro Emilio S\u00e1nchez. Nei mesi successivi non ottiene risultati di rilievo ed a fine anno prende parte al primo US Open della sua carriera venendo eliminato al primo turno dal peruviano Jaime Yzaga, tuttavia riesce nuovamente ad esibire il suo talento sconfiggendo durante l'anno anche Jim Courier (all'epoca anch'egli ad inizio carriera ma gi\u00e0 pi\u00f9 affermato di Pete, con cui dar\u00e0 vita ad una accesa rivalit\u00e0 nei primi anni novanta) e perfino Tim Mayotte in quel momento all'ottavo posto del ranking. Termina la stagione al numero 97 della classifica mondiale.\nNel 1989 partecipa al suo primo Australian Open venendo eliminato al primo turno Christian Saceanu. Agli Internazionali d'Italia incontra per la prima volta e viene eliminato dal suo futuro rivale storico Andre Agassi. La prima partita vinta in un torneo del grande slam arriver\u00e0 all'Open di Francia nel primo turno contro Jorge Lozano, nel turno successivo incontrer\u00e0 per la prima volta in carriera Michael Chang che lo sconfigger\u00e0 e che vincer\u00e0 il titolo. Anche sull'erba di Wimbledon viene eliminato al primo turno da Todd Woodbridge ma si rif\u00e0 all'US Open arrivando al quarto turno sconfiggendo lungo il percorso Mats Wilander (testa di serie numero 5 del tabellone), prima di essere battuto da Jay Berger. Alla fine dell'anno attraversa un periodo negativo venendo eliminato al primo turno in quattro tornei consecutivi, chiude la stagione al posto 81 della classifica mondiale.\nIl 1990 \u00e8 il primo anno da protagonista del tennis mondiale. Inizia la stagione con un torneo a Sydney, venendo eliminato ai quarti di finale da Wilander, poi agli Australian Open arriva al quarto turno sconfitto da Yannick Noah. A febbraio raggiunge la prima finale della sua carriera all'U.S. Pro Indoor sconfiggendo lungo il percorso Agassi, Mayotte e Andr\u00e9s G\u00f3mez in finale vincendo il suo primo torneo da professionista; con questo risultato raggiunge per la prima volta la top-20 del ranking mondiale. Salta l'Open di Francia e a Wimbledon viene nuovamente eliminato al primo turno, stavolta ad opera di Christo van Rensburg. Poche settimane dopo Wimbledon riesce a vincere il suo primo titolo su erba a Manchester contro Gilad Bloom. Durante la stagione estiva in cui il tour si sposta negli USA Sampras gioca sette settimane consecutive, in Canada sconfigge John McEnroe nei quarti di finale ma poi viene nuovamente battuto da Chang. \nAnche a Los Angeles raggiunge la semifinale in cui viene sconfitto da Stefan Edberg. Nei successivi tre tornei non supera i quarti di finale, venendo sconfitto da ancora da Chang, poi da Richey Reneberg e da Goran Ivani\u0161evi\u0107. A settembre Sampras riesce a vincere il suo primo titolo del Grande Slam all'US Open; il cammino lungo il titolo \u00e8 costellato di vittorie importanti contro giocatori di alta classifica: Nel quarto turno elimina Thomas Muster (numero 6 del tabellone), nei quarti di finale Ivan Lendl (numero 3, interrompendo la serie di otto finali consecutive del cecoslovacco), in semifinale John McEnroe (numero 20) e infine in finale il rivale Agassi diventando a 19 anni e 28 giorni il pi\u00f9 giovane campione della storia del singolare maschile dell'US Open. A fine anno partecipa ad altri cinque tornei vincendo la Grand Slam Cup contro Brad Gilbert e terminando la stagione al quinto posto del ranking mondiale.\n1991\u20131992: Scalata al vertice.\nNel 1991 Sampras \u00e8 uno dei tennisti pi\u00f9 attesi, tuttavia la stagione si riveler\u00e0 abbastanza deludente, soprattutto nella prima parte. Salta l'Australian Open e in febbraio raggiunge la finale all'U.S. Pro Indoor in cui viene sconfitto da Lendl. Nella parte di stagione disputata sui campi in terra battuta conferma la scarsa adattabilit\u00e0 del suo gioco serve &amp; volley subendo eliminazioni precoci, soprattutto al Roland Garros la sua eliminazione al secondo turno si rivela estremamente deludente per un giocatore stabilmente in top 10.\nCon l'inizio della stagione sulle superfici veloci comincia ad ottenere risultati di rilievo, tra cui la finale a Manchester e a Cincinnati e le vittorie a Los Angeles e ad Indianapolis. Nonostante tutto delude sia a Wimbledon (eliminato al secondo turno da Derrick Rostagno) e soprattutto all'US Open, in cui era campione in carica, eliminato ai quarti di finale da Jim Courier. Dopo la delusione di New York vince il torneo di Lione e arriva in finale al Master di Parigi risultando sconfitto da Guy Forget. Tuttavia la stagione viene impreziosita all'ultimo appuntamento stagionale, quando sconfigge Jim Courier e vince la sua prima Tennis Masters Cup di fine anno.\nNel 1992 salta nuovamente l'Australian Open, nella prima parte di stagione riesce a vincere ad Indianapolis ma soprattutto all'Austrian Open contro Alberto Mancini, primo torneo disputato sulla terra rossa ad entrare nel suo palmar\u00e8s. A conferma dell'impegno e dei suoi progressi sulla superficie pi\u00f9 ostica per il suo gioco Sampras riesce ad arrivare in finale anche a Atlanta, in cui per\u00f2 verr\u00e0 sconfitto da Agassi e raggiunge per la prima volta i quarti di finale al Roland Garros.\nA Wimbledon arriva in semifinale venendo sconfitto da Goran Ivani\u0161evi\u0107, in agosto vince il suo primo titolo del circuito Master Series a Cincinnati battendo Lendl in finale e all'US Open arriva in finale dove per\u00f2 dovr\u00e0 arrendersi a Stefan Edberg. Con la nazionale degli Stati Uniti vincer\u00e0 anche la Coppa Davis, giocando anche degli incontri di doppio con John McEnroe. Il 1992 \u00e8 anche l'anno dell'unica apparizione di Sampras alle olimpiadi. A Barcellona il torneo si gioca sulla terra battuta e Sampras riesce ad arrivare al terzo turno, viene eliminato dal russo Andrej \u010cerkasov.\n1993\u20132000: Gli anni migliori.\nDopo due anni di assenza prende parte all'Australian Open arrivando in semifinale contro Edberg, in precedenza aveva vinto il torneo di Sydney contro Muster. Nella prima parte di stagione ottiene importanti risultati vincendo il Master di Miami, a Tokyo (contro Gilbert) e ad Hong Kong (contro Courier). Grazie a questi risultati in aprile raggiunge per la prima volta la cima della classifica mondiale, questo risultato genera qualche polemica in quanto Sampras dopo aver vinto l'US Open tre anni prima non \u00e8 pi\u00f9 riuscito a ripetersi e anzi \u00e8 stato spesso eliminato nei primi turni. Nello slam francese non riesce a fare meglio dell'anno precedente arrivando ai quarti di finale contro lo specialista Sergi Bruguera, confermando le critiche dei suoi detrattori. Pete riesce a mettere a tacere tutte le critiche poche settimane dopo aggiudicandosi il primo titolo a Wimbledon battendo Agassi nei quarti, Becker in semifinale e Courier in finale. Nonostante la vittoria sull'erba londinese Courier riesce a riprendere il primato nella classifica mondiale in agosto per sole tre settimane. All'US Open Sampras riesce a vincere il suo secondo titolo stagionale nel Grande Slam battendo C\u00e9dric Pioline e riconquistando la testa del ranking, stavolta senza contestazioni; a fine stagione raggiunge anche la finale della Tennis Masters Cup contro Michael Stich uscendone sconfitto. Nel corso dell'anno ha stabilito il record di essere il primo giocatore della storia a realizzare mille \"ace\" in una sola stagione.\nNel 1994 partecipa al torneo di Sydney, vincendolo contro Lendl. A met\u00e0 gennaio riesce a vincere per la prima volta in carriera l'Australian Open, battendo l'anziano Lendl nel quarto turno, poi Gustafsson nei quarti, Courier in semifinale ed il connazionale Todd Martin in finale. Dopo lo Slam continua a vincere, portandosi a casa i Master Series di Indian Wells e Miami (contro Korda e Agassi), poi tornei minori ad Osaka e Tokyo. A maggio riesce a vincere gli Internazionali di Italia contro Boris Becker, il primo e unico titolo di rilievo vinto da Sampras sulla terra rossa. Nonostante questo grande risultato all'Open di Francia esce ancora nei quarti di finale, \u00e8 Jim Courier ad impedirgli la conquista dell'unico slam mancante al suo palmares. Sull'erba di Wimbledon conferma la propria forza vincendo con autorit\u00e0 la finale contro Ivani\u0161evi\u0107. All'US Open viene eliminato a sorpresa da Jaime Yzaga nel quarto turno, riesce tuttavia a vincere per la seconda volta in carriera la Tennis Masters Cup superando Boris Becker in una combattuta finale. Per tutto l'anno non ha mai ceduto la posizione di numero 1 della classifica mondiale.\nNel 1995 la stagione inizia con la finale all'Australian Open, in cui sar\u00e0 sconfitto da Andre Agassi, il torneo rimarr\u00e0 tuttavia una tappa fondamentale durante la carriera di Sampras in quanto durante la competizione Tim Gullikson coach e grande amico di Pete ebbe un malore e fu costretto ad essere trasportato con urgenza in ospedale dove gli fu diagosticato un tumore al cervello. A causa della malattia Gullikson non pot\u00e9 pi\u00f9 allenare e morir\u00e0 l'anno seguente, il suo posto sar\u00e0 preso da Paul Annacone. Dopo la finale di Melbourne Sampras e Agassi si troveranno di fronte nelle finali dei Master Series di Miami, Indian Wells e Toronto ma Sampras riuscir\u00e0 ad imporsi sul rivale solo ad Indian Wells, grazie a queste vittorie il 10 aprile Agassi diventa il nuovo numero 1 della classifica mondiale, ponendo fine alla striscia di Pete di 82 settimane consecutive al vertice. Al Roland Garros dopo tre quarti di finale consecutivi viene eliminato al primo turno da Gilbert Schaller, un mese dopo riesce a vincere il terzo Wimbledon consecutivo battendo Ivani\u0161evi\u0107 in semifinale e Becker in finale. All'US Open riesce a riprendersi il titolo sconfiggendo Agassi in finale (e Courier durante il percorso) conquistando il suo terzo US Open (e settimo Slam in carriera, eguagliando John McEnroe). A fine anno vince anche il Master di Parigi ancora contro Boris Becker. Grazie a questi risultati riesce a riprendere dopo 30 settimane la prima posizione del ranking. Vince anche la sua seconda Coppa Davis. \nNel 1996 arriva al quarto turno dell'Australian Open, battuto da Mark Philippoussis, poi riesce ad aggiudicarsi i tornei di San Jos\u00e8, Memphis, Hong Kong e Tokyo. All'Open di Francia riesce a migliorare il proprio risultato arrivando fino alla semifinale, stavolta sar\u00e0 Evgenij Kafel'nikov a negargli la gioia dell'unico slam mancante. Dopo tre vittorie consecutive viene eliminato a Wimbledon da Richard Krajicek nei quarti di finale, lo stesso Krajicek vincer\u00e0 poi il titolo in finale contro MaliVai Washington. Ad agosto vince il torneo di Indianapolis contro Ivani\u0161evi\u0107. All'US Open conquista il titolo ed \u00e8 protagonista di un singolare episodio in quanto nel quarto di finale contro \u00c0lex Corretja a causa della disidratazione dovuta al caldo avr\u00e0 un malore con nausea e vomito. Durante il torneo ha superato Philippoussis, Ivani\u0161evi\u0107 e in finale Michael Chang. A fine anno conquista la sua terza Tennis Masters Cup contro Boris Becker in finale. Termina l'anno al numero 1 della classifica mondiale dopo averlo ceduto durante l'anno solo per tre brevi periodi ad Agassi e Muster.\nIl 1997 inizia con la conquista del secondo Australian Open contro Carlos Moy\u00e1, continua a vincere anche a San Jos\u00e9 e Philadelphia. Sulla terra rossa come sempre non brilla e al Roland Garros non va oltre il terzo turno, in questa occasione \u00e8 Magnus Norman ad eliminarlo. A Wimbledon riconquista il titolo perduto sconfiggendo Korda e Becker durante il torneo e Pioline in finale. Vince anche a Cincinnati contro Muster ma viene eliminato al quarto turno dell'US Open da Petr Korda. Nel finale di stagione riesce a centrare le vittorie in Grand Slam Cup, Master di Parigi e Tennis Masters Cup diventando il primo ed unico uomo ad aver vinto Tennis Masters Cup e Grand Slam Cup (successivamente abolita) nello stesso anno. Termina l'anno al numero 1 della classifica mondiale, posizione mai ceduta durante tutta la stagione.\nNel 1998 viene eliminato nei quarti di finale dell'Australian Open da Karol Ku\u010dera e a causa di risultati inferiori all'anno precedente nei primi tre mesi di stagione perde dopo 102 settimane il primo posto nel ranking a favore di Marcelo R\u00edos, riesce tuttavia a riprendere quasi subito il primato. Vince a Philadelphia per la quarta volta in carriera e poi ad Atlanta. A Parigi non va oltre il secondo turno, eliminato dallo specialista Ram\u00f3n Delgado ma a Wimbledon vince per la terza volta consecutiva battendo ancora Goran Ivani\u0161evi\u0107 in una combattuta finale al quinto set. Nello slam casalingo arriva in semifinale, in cui viene battuto da Patrick Rafter, in seguito vince a Vienna e a fine stagione arriva alle semifinali della Masters Cup, battuto da \u00c0lex Corretja. Termina l'anno al numero uno della classifica per il sesto anno consecutivo.\nIl 1999 inizi\u00f2 male poich\u00e9 Sampras fu costretto a saltare l'Australian Open e non riusc\u00ec ad aggiudicarsi nessun titolo durante la prima parte di stagione. Riusc\u00ec a riprendersi a met\u00e0 annata vincendo al Stella Artois Championships e poi il sesto Wimbledon, dodicesimo Slam in carriera eguagliando il record di Roy Emerson. La vittoria nella finale di Wimbledon contro Agassi \u00e8 considerata come una delle migliori partite giocate da Pete in tutta la sua carriera. Nonostante la vittoria Agassi riusc\u00ec comunque a conquistare la cima del ranking. Dopo Londra vinse anche a Los Angeles e Cincinnati, infilando una striscia di 24 vittorie consecutive; la serie fu interrotta per ritiro ad Atlanta a causa di un problema alla schiena. Proprio questo problema gli impedir\u00e0 di prendere parte all'US Open, riuscir\u00e0 a rimettersi in sesto in tempo per la Tennis Masters Cup che vincer\u00e0 per la quinta (e ultima) volta in carriera, ancora contro Agassi.\n2000\u20132002: Fine carriera.\nSampras inizi\u00f2 il 2000 raggiungendo la semifinale dell'Australian Open in cui fu sconfitto da Agassi in una partita memorabile e combattuta, in seguito si aggiudic\u00f2 il Master di Miami per la terza volta in carriera (undicesimo e ultimo Master Series della sua carriera). Arriv\u00f2 in finale anche al torneo del Queen's ma venne sconfitto da Lleyton Hewitt. A Wimbledon riusc\u00ec a conquistare il suo settimo titolo e tredicesimo Slam in carriera battendo Patrick Rafter e all'US Open arriv\u00f2 in finale ma fu sconfitto da Marat Safin. L'11 settembre 2000 fu l'ultima volta di Pete Sampras in testa alla classifica mondiale, mantenne il trono per 10 settimane fino al 19 novembre 2000, portando il suo totale a 286, nuovo record.\nNel 2001 Sampras non vinse nessun torneo, per la prima volta dal 1989. Arriv\u00f2 in finale ad Indian Wells e Los Angeles, venendo sconfitto in entrambi i casi dal rivale Agassi. A Parigi arriv\u00f2 al secondo turno, ormai rassegnato all'idea di non conquistare mai lo slam sulla terra rossa, a lui ostica. A Wimbledon affront\u00f2 nel quarto turno per la prima ed unica volta il futuro re del tennis mondiale Roger Federer che lo sconfisse al quinto set di una combattuta partita, ponendo fine alla sua striscia di 31 vittorie consecutive a Wimbledon. In agosto arriv\u00f2 in finale a Long Island ma perse da Tommy Haas. A settembre riusc\u00ec ad arrivare in finale per la seconda volta consecutiva all'US Open superando Patrick Rafter, Andre Agassi e Marat Safin ma venne sconfitto dall'australiano Lleyton Hewitt.\nNel 2002 Sampras sub\u00ec cocenti eliminazioni ad opera di giocatori di bassa classifica; venne eliminato al quarto turno dall'Australian Open e al primo turno del Roland Garros, ma la sconfitta peggiore fu sicuramente l'eliminazione al secondo turno di Wimbledon ad opera di George Bastl, numero 145 del ranking. All'US Open Sampras era testa di serie numero 17, dopo aver sconfitto facilmente Albert Portas e Kristian Pless fu portato al quinto set da Greg Rusedski, dopo questa partita molti dubitarono che Sampras potesse andare molto lontano nel torneo, come gi\u00e0 accaduto nei precedenti Slam di stagione; invece contro le aspettative Pete vinse contro Haas e Roddick; in semifinale affront\u00f2 e sconfisse Sjeng Schalken raggiungendo la terza finale consecutiva e ottava in carriera del torneo, ancora contro l'eterno rivale Andre Agassi, come 12 anni prima. Sampras ebbe la meglio dopo quattro combattuti set conquistando il quinto US Open e il quattordicesimo ed ultimo Slam della sua carriera.\nDopo la vittoria Sampras non prese parte a nessun torneo per i successivi 12 mesi, senza tuttavia annunciare ufficialmente un ritiro fino ad agosto 2003, appena prima dell'US Open. Scelse di non partecipare a quel torneo ma gli fu comunque organizzata una sontuosa cerimonia di addio.\nRivalit\u00e0.\nAndre Agassi.\nIl principale rivale che Sampras ha affrontato per tutta la carriera \u00e8 sicuramente Andre Agassi. I due sono quasi coetanei (Agassi \u00e8 un anno pi\u00f9 anziano) e quindi hanno vissuto le loro carriere in contemporanea. La loro rivalit\u00e0 \u00e8 dovuta oltre al fatto di essersi affrontati in molte finali di tornei di alto livello anche al fatto di avere stili di gioco diametralmente opposti. Il bilancio finale \u00e8 di 20-14 per Sampras.\nAltri.\nOltre ad Agassi un altro rivale ostico per tutta la carriera di Pete \u00e8 stato il croato Goran Ivani\u0161evi\u0107. I due sono coetanei (Sampras \u00e8 pi\u00f9 anziano di un mese) e praticavano lo stesso stile di gioco, ovvero un aggressivo serve &amp; volley che veniva esaltato sui campi veloci come l'erba; infatti le loro sfide pi\u00f9 importanti ed avvincenti sono state combattute su questa superficie, in particolare a Wimbledon i due furono protagonisti di due finali e due semifinali. Ivanisevic \u00e8 stato pi\u00f9 precoce di Sampras nello scalare la classifica mondiale ed ha prevalso nei primi anni di carriera (tra il 1990 e il 1993 il bilancio \u00e8 5-3 in suo favore). Per il resto degli anni '90 Sampras \u00e8 stato il leader della classifica mondiale ed \u00e8 riuscito a ribaltare il testa a testa per 12-6.\nUn simile andamento del testa a testa si ha anche contro Michael Chang. Il tennista di origine taiwanese \u00e8 stato un baby prodigio della racchetta, vincendo il suo primo titolo nel grande slam a 17 anni nel 1989 e occupando fin dall'inizio della carriera le prime posizioni del ranking mondiale, a differenza di Sampras che \u00e8 rimasto quasi nell'anonimato per i primi due anni prima di iniziare a vincere tornei importanti, e comunque ha dovuto attendere la met\u00e0 degli anni '90 per poter esprimere il suo tennis migliore. Pertanto Chang ha vinto i primi cinque incontri disputati. Il bilancio finale \u00e8 12-8 per Sampras.\nNei primi anni di carriera Sampras ha avuto una accesa rivalit\u00e0 con il connazionale Jim Courier. A differenza di quella con Agassi la rivalit\u00e0 con Courier non ha interessato l'intera carriera di Sampras poich\u00e9 negli anni successivi al 1994 \u00e8 venuta meno a causa del rapido declino della carriera di Courier. Il bilancio finale \u00e8 nettamente favorevole a Pete per 16-4, anche guardando solo il periodo 1991-1994, cio\u00e8 quello in cui la rivalit\u00e0 \u00e8 stata maggiormente accesa il bilancio \u00e8 9-3 per Sampras. Tuttavia Sampras ha subito per mano di Jim alcune cocenti sconfitte, su tutte quella nei quarti di finale dell'US Open 1991 in cui Pete si presentava da campione in carica e che caus\u00f2 anche delle discussioni fuori dal campo.\nDopo il ritiro.\nIl 20 novembre 2007 ha giocato il primo di tre incontri d'esibizione a Seul contro Federer, perdendo 4-6 3-6. Il 22 novembre a Kuala Lumpur nel secondo incontro ha perso 6-7 6-7. Nell'ultima esibizione, il 24 novembre a Macao, ha vinto 7-6 6-4. In seguito, a marzo del 2008, i due campioni hanno giocato una nuova esibizione al Madison Square Garden di New York, vinta da Federer, col punteggio di 6-3, 6-7, 7-6. Nel 2008 e nel 2009 ha partecipato ad alcune prove del circuito senior. Il 25 ottobre affronta in esibizione, a Macao, il suo rivale storico Andr\u00e9 Agassi, battendolo col punteggio di 3-6, 6-3, 10-8."}
{"id": "55123", "revid": "436907", "url": "https://it.wikipedia.org/wiki?curid=55123", "title": "John Petrucci", "text": "\u00c8 conosciuto principalmente per essere il chitarrista nonch\u00e9 uno dei membri fondatori dei Dream Theater: autore di gran parte dei brani, a partire da \"Falling into Infinity\" si occupa anche dei cori. Dal 1999, insieme all'ex batterista Mike Portnoy, \u00e8 divenuto anche il produttore di tutte le pubblicazioni del gruppo.\nHa inoltre partecipato per sette volte al tour dei G3, diventando colui che ha affiancato pi\u00f9 volte Joe Satriani e Steve Vai.\nBiografia.\nNato da una famiglia italo-americana a Long Island, New York, Petrucci inizi\u00f2 a suonare la chitarra all'et\u00e0 di 8 anni, ma presto la abbandon\u00f2 perdendo interesse per lo strumento, finch\u00e9, compiuti i 12 anni, venne introdotto in un gruppo dal suo amico Kevin Moore, futuro primo tastierista dei Dream Theater. Da questo momento Petrucci cominci\u00f2 ad esercitarsi seriamente iniziando da autodidatta e sviluppando le sue capacit\u00e0 imitando i suoi idoli come Yngwie Malmsteen, Steve Morse, Steve Vai, Allan Holdsworth, Al Di Meola e Alex Lifeson.\nDurante l'adolescenza frequent\u00f2 per due anni la Berklee College of Music in Massachusetts insieme al suo amico d'infanzia e bassista John Myung: insieme conobbero il batterista Mike Portnoy, con il quale fondarono nel 1985 i Majesty, successivamente divenuti Dream Theater.\nOltre all'attivit\u00e0 con i Dream Theater, durante la sua carriera Petrucci apparve anche in alcuni side-project come gli Explorers Club e i Liquid Tension Experiment, quest'ultimo composto anche da Portnoy e dal futuro terzo tastierista dei Dream Theater, Jordan Rudess. Nel 2000 viene pubblicato attraverso la propria etichetta discografica, la Sound Mind Music, l'album dal vivo \"An Evening with John Petrucci &amp; Jordan Rudess\", realizzato con Rudess e contenente il concerto registrato il 10 giugno 2000 all'Helen Hayes Performing Arts Center di Nyack. Nella riedizione dell'album, distribuita nel 2004 dalla Favored Nations, \u00e8 presente anche una reinterpretazione di \"State of Grace\", brano originariamente registrato dai Liquid Tension Experiment ed inserito nel loro album di debutto.\nIl 1\u00ba marzo 2005 Petrucci pubblic\u00f2 il suo primo album da solista \"Suspended Animation\", composto nei pochi ritagli di tempo che gli sono stati concessi per via del suo costante impegno con i Dream Theater e altri progetti paralleli: alcuni brani dell'album infatti risalgono a circa quattro anni prima, quando vennero eseguiti durante la sua partecipazione al progetto G3.\nA partire dal disco \"Awake\" utilizza regolarmente una chitarra a sette corde, alternandola alla classica chitarra con sei corde. A partire da \"Train of Thought\" \u00e8 diventato frequente l'uso di accordature differenti da quella standard, a partire dalla comune Drop D (il Mi basso viene abbassato di un tono) o la D Standard (tutta la chitarra \u00e8 abbassata di un tono). Petrucci \u00e8 stato a lungo endorser Ibanez, la quale aveva sviluppato per lui la \"JPM100 John Petrucci Model\", famosa per il suo disegno variopinto in stile picassiano. Nel 1999 firm\u00f2 un contratto con la Music Man, con la quale ha creato il modello John Petrucci Signature, sia 6 che 7 corde, con o senza piezo. Nel 2014 viene creato un nuovo modello signature di Petrucci prodotto sempre dalla Music Man: la Music Man Majesty.\nVita privata.\n\u00c8 sposato dal 1993 con Rena Sands, chitarrista delle Meanstreak, gruppo del quale hanno fatto parte anche Lisa Martens Pace e Marlene Portnoy, mogli rispettivamente di John Myung e Mike Portnoy."}
{"id": "55124", "revid": "2455", "url": "https://it.wikipedia.org/wiki?curid=55124", "title": "Movimenti ereticali", "text": ""}
{"id": "55125", "revid": "754039", "url": "https://it.wikipedia.org/wiki?curid=55125", "title": "Chiesa di Santa Maria delle Grazie (San Giovanni Rotondo)", "text": "La chiesa di Santa Maria delle Grazie con il convento annesso \u00e8 universalmente conosciuto per essere stato il luogo dove dimor\u00f2, a partire dal 28 luglio 1916, e mor\u00ec Padre Pio da Pietrelcina.\nStoria.\nLa costruzione della prima chiesa di Santa Maria delle Grazie e del convento di San Giovanni Rotondo inizi\u00f2 nel 1538 per opera del popolo di San Giovanni Rotondo (provincia di Foggia) con l'approvazione del vescovo di Siponto il cardinal Giovanni Maria di Monte San Savino (Papa Giulio III). I lavori iniziarono nel 1540 e terminarono il 5 luglio 1676.\nIl 1\u00ba febbraio del 1557 ospit\u00f2 san Camillo de Lellis.\nPer ovviare all'aumento crescente di fedeli iniziarono i lavori per la costruzione di una nuova chiesa il 2 luglio del 1956 su progetto dell'architetto Giuseppe Gentile di Boiano (CB).La consacrazione si ebbe il 1\u00ba luglio del 1959 (lo stesso giorno dell'inaugurazione - nel 2004 - della nuova chiesa di Padre Pio da Pietrelcina progettata dall'architetto Renzo Piano).\nIl giorno successivo, 2 luglio 1959, il Cardinale Federico Tedeschini incoron\u00f2 il mosaico della vergine col titolo di \"Madonna delle Grazie\", al quale furono poi aggiunte le figure di San Pio e di un angelo.\nIl 10 ottobre 2015 \u00e8 avvenuta la traslazione del corpo del Servo di Dio Daniele Natale, dalla cappella di famiglia, del cimitero di San Giovanni Rotondo, alla chiesa, dove \u00e8 stato tumulato in un loculo appositamente scavato nel pavimento, nell\u2019area dell\u2019ex battistero, divenuta luogo di preghiera e di devozione.\nDescrizione.\nChiesa antica e convento.\nLa chiesa \u00e8 a pianta rettangolare con semplice facciata, decorata da portale con lunetta affrescata, piccolo rosone e campanile centrale a vela. All'interno \u00e8 a navata unica, in stile barocco, con quattro cappelle laterali, ornate dai santi a cui sono intitolate. L'altare maggiore \u00e8 ornato da un affresco ligneo della Madonna col Bambino, circondata ad ambo i lati da San Giovanni Battista e l'Evangelista.\nPresso una seconda entrata del convento, verso il chiostro rimanente, \u00e8 situata la cella di Padre Pio, aperta per le visite. All'interno del convento si trova anche la cripta dove era ospitato il corpo di Padre Pio prima di essere trasferito nel vicino santuario progettato da Renzo Piano . Dalla cripta ,tramite una porta situata sulla parete opposta alle scale , si accede ad un percorso che attraversa il convento permettendo di visitare alcuni dei luoghi dove \u00e8 vissuto padre Pio come la cella e il coro della chiesa antica dove padre Pio ha ricevuto le stigmate.\nAll'interno della vecchia chiesa sono presenti le spoglie di Santa Massimiana martire, sotto ad un altare minore, portate in epoca antica.\nChiesa grande della Madonna delle Grazie.\nLa nuova chiesa ha pianta rettangolare a tre navate: la facciata a capanna \u00e8 scandita alla base da sette logge, tre delle quali aperte come portali. Al centro vi \u00e8 il finestrone principale, attorniato ad ambo i lati da due ordini di finestre rettangolari, snelle e alte. Sulla destra vi \u00e8 la sagrestia con in cima il concerto di campane, che suonano per scampanio dei martelletti. L'interno \u00e8 in marmo (marmo verde per le colonne delle navate), a tre navate, con volte a crociera e altare in marmo rosso, con il mosaico della \"Madonna delle Grazie\" col Bambino, ad opera del Tedeschini. Sotto la Madonna vi \u00e8 in ascensione Padre Pio.\nL'organo a canne della chiesa venne costruito dalla ditta Bevilacqua nel 1966 ed \u00e8 collegato all'organo positivo meccanico, risalente agli anni 2000. Situato sulla cantoria alla destra del presbiterio, dispone di 73 registri su tre manuali e pedale, ed \u00e8 a trasmissione elettrica."}
{"id": "55128", "revid": "1590", "url": "https://it.wikipedia.org/wiki?curid=55128", "title": "Eric Patrick Clapp", "text": ""}
{"id": "55129", "revid": "125670118", "url": "https://it.wikipedia.org/wiki?curid=55129", "title": "Anelli di Urano", "text": "Questa \u00e8 una lista degli anelli di Urano a cui \u00e8 stato dato un nome.\nUrano \u00e8 dotato di due sistemi di anelli, uno interno e l'altro esterno. In totale Urano possiede 13 anelli distinti di cui 11 nel sistema interno e 2 in quello esterno.\nLa sonda spaziale Voyager 2 ha fotografato il sistema di anelli interno nel 1986. Il sistema di anelli esterno \u00e8 invece composto da due anelli scoperti nel 2005 analizzando le immagini riprese dal telescopio spaziale orbitante Hubble.\nGli anelli sono nel piano dell'equatore di Urano perpendicolari all'orbita del pianeta rispetto al Sole. Sono formati da materiale fine e molto scuro, probabilmente sono costituiti principalmente da polvere e non da ghiaccio come gli anelli di Saturno spiegando cos\u00ec la loro cos\u00ec scarsa luminosit\u00e0.\nIl sistema di anelli interno.\nIl sistema di anelli interno \u00e8 stato scoperto il 10 marzo 1977 da James L. Elliot, Edward W. Dunham e Douglas J. Mink grazie al Kuiper Airborne Observatory. Gli astronomi avevano progettato di usare l'occultazione di una stella, la SAO 158687, da parte di Urano per poter studiare l'atmosfera del pianeta, ma quando analizzarono le loro osservazioni scoprirono che la stella era scomparsa brevemente dalla vista cinque volte prima e dopo l'occultamento da parte del pianeta. Conclusero che doveva esserci un sistema di anelli intorno ad Urano e dall'analisi dei dati ne scoprirono 6. Studi successivi nello stesso anno, effettuati all'osservatorio di Perth, permisero la scoperta di altri 3 anelli.\nTale sistema di anelli venne rilevato direttamente e fotografato dalla sonda spaziale Voyager 2 che pass\u00f2 nei pressi di Urano nel 1986. Grazie alle nuove immagini vennero scoperti due nuovi anelli talmente sottili che erano invisibili dalla Terra con gli strumenti dell'epoca.\nIl sistema di anelli esterno.\nIl sistema di anelli esterno \u00e8 stato scoperto nel 2005 analizzando i dati che il telescopio spaziale Hubble aveva raccolto tra gli anni 2003 e 2005. L'analisi di questi dati ha permesso di trovare anche due nuovi satelliti: Mab e Cupido, ma soprattutto ha permesso di vedere che il sistema di satelliti di Urano \u00e8 probabilmente instabile (ci sono frequenti collisioni o forze che ne modificano le orbite), infatti le orbite dei satelliti pi\u00f9 interne sono notevolmente cambiate dal 1994. Sembra che un processo casuale o caotico causi un continuo scambio di energia e momento angolare tra le varie lune.\nI due anelli sono molto sottili e richiedono un'esposizione molto prolungata per poter essere catturata una loro immagine.\nIl movimento a spirale dovrebbe disperdere lentamente nello spazio esterno i componenti di questi due anelli e quindi si ipotizza che vi sia qualcosa che li rifornisce continuamente di nuovo materiale.\nAll'interno dell'Anello Mu orbita il satellite Mab e gli scienziati ipotizzano che sia lui a rifornire costantemente di materia tale anello tramite collisioni con meteoroidi. Il satellite Mab inoltre raccoglie la polvere che incontra nella sua orbita per poi rilasciarla al successivo impatto.\nL'Anello Nu pi\u00f9 interno invece non sembra avere un corpo visibile che lo rifornisca di materiali. Si ipotizza che vi siano pi\u00f9 satelliti di piccole dimensioni al suo interno o che si sia formato a causa dell'impatto di una grossa luna di Urano che ha modificato la sua orbita portandola all'esterno dell'anello.\nIl telescopio spaziale Hubble ha raccolto nel 2003 80 fotografie (tempo di esposizione: 4 minuti), 24 delle quali mostrano anelli visibili. Nuove immagini raccolte l'anno seguente mostrano gli anelli in modo molto pi\u00f9 evidente.\nRianalizzando i dati raccolti dal Voyager 2 nel 1986, circa 100 immagini, \u00e8 stato possibile evidenziare la presenza degli anelli anche nelle immagini raccolte all'epoca. Le strutture non erano state notate perch\u00e9 non evidenti (quasi trasparenti) e localizzate ad una distanza dal pianeta dove nessuno si aspettava di trovarne. \nLo studio ha inoltre mostrato un aumento della luminosit\u00e0 degli anelli, prevista fino al raggiungimento dell'equinozio nel 2007, quando la luce del sole li raggiunger\u00e0 incidendo in senso perpendicolare e la posizione della Terra sar\u00e0 favorevole al loro studio,\nLa scoperta di questo sistema giovane e dinamico, costituito dagli anelli esterni e dalle due nuove lune di Urano, potrebbe aiutare i ricercatori a capire come si formano ed evolvono nel tempo i sistemi planetari."}
{"id": "55130", "revid": "466539", "url": "https://it.wikipedia.org/wiki?curid=55130", "title": "Anelli di Nettuno", "text": "Il pianeta Nettuno possiede un debole sistema di cinque anelli planetari principali, predetti gi\u00e0 nel 1984 da Andr\u00e9 Brahic e fotografati dalla sonda Voyager 2 nel 1989. Nei punti pi\u00f9 densi sono paragonabili alle regioni meno dense degli anelli principali di Saturno, come l'anello C e la divisione Cassini, ma si tratta in genere di un debole sistema di anelli piuttosto tenue, costituito da polveri paragonabile agli anelli di Giove.\nSono stati chiamati con i nomi di astronomi che hanno effettuato importanti studi sul pianeta: Galle, Le Verrier, Lassell, Arago, Adams, elencati in ordine di distanza crescente da Nettuno. Un ulteriore anello coincide con l'orbita di Galatea. Altri tre satelliti hanno orbite all'interno degli anelli: Naiade, Thalassa e Despina.\nLa loro struttura sembra irregolare, forse a causa delle interazioni gravitazionali con i satelliti del pianeta; essi presentano notevoli interruzioni e zone pi\u00f9 dense note come \"archi d'anello\".\nGli archi.\nA met\u00e0 degli anni 1980, in seguito a diverse occultazioni stellari da parte di Nettuno, emerse per la prima volta la possibilit\u00e0 che Nettuno fosse circondato da archi d'anello, in numero almeno pari a tre; questo tuttavia presupponeva la presenza simultanea di almeno sei satelliti pastore, o di un solo satellite dall'orbita altamente ellittica (come poi si rivel\u00f2 essere Nereide). Quando nel 1989 la sonda spaziale Voyager 2 sorvol\u00f2 il pianeta la distribuzione irregolare di materia precedentemente ipotizzata fu confermata; l'anello principale, Adams, si rivel\u00f2 costituito da cinque archi di anello principali.\nGli archi occupano una stretta banda longitudinale e sembrano piuttosto stabili, con minime variazioni dall'epoca della loro scoperta. L'esistenza di simili strutture non \u00e8 stata ancora pienamente giustificata; normalmente ci si aspetterebbe una distribuzione uniforme di polveri e piccoli corpi ghiacciati sull'intera orbita attorno al pianeta. La stabilit\u00e0 potrebbe essere collegata alla risonanza orbitale tra l'anello e il suo satellite pastore Galatea.\nCostituzione.\nIl sorvolo della Voyager 2 permise di individuare per la prima volta anche due anelli minori; fu inoltre evidenziata la possibilit\u00e0 che l'intero sistema nettuniano fosse permeato da un disco diffuso di polveri opache, poco visibili a causa della presenza di composti del carbonio di colore scuro derivanti dall'impatto della radiazione solare con il metano solido, analogamente a quanto rilevato negli anelli di Urano. La percentuale di polveri negli anelli, compresa tra il 20 e il 40%, \u00e8 abbastanza alta, ma la profondit\u00e0 ottica \u00e8 invece bassa, meno dello 0,1%. Solo l'anello Adams include cinque archi distinti, Fraternit\u00e9, \u00c9galit\u00e9 1 e 2, Libert\u00e9, e Courage.\nL'altro anello principale, assieme ad Adams, \u00e8 l'Anello Le Verrier, il cui nome \u00e8 stato assegnato in onore di Urbain Le Verrier che per primo ipotizz\u00f2 l'esistenza di Nettuno e forn\u00ec i calcoli che permisero di arrivare alla sua scoperta. Ha un raggio orbitale piuttosto stretto, di circa 53.200\u00a0km, e un'ampiezza di circa 113\u00a0km. La profondit\u00e0 ottica \u00e8 di 0,0062 \u00b1 0,0015, cui corrisponde una profondit\u00e0 equivalente di 0.7 \u00b1 0.2\u00a0km. La frazione di polveri \u00e8 compresa tra 40% e 70%. Si ritiene che il piccolo satellite Despina, che orbita al suo interno a 52.526\u00a0km, agisca da pastore stabilizzandone la posizione.\nOsservazioni condotte dalla Terra nel 2005 hanno portato ad ipotizzare che il sistema di anelli di Nettuno sia estremamente instabile; appare che l'anello Libert\u00e9 potrebbe scomparire entro la fine del XXI secolo.\nInterazioni con la magnetosfera.\nIl sistema di anelli planetari di Nettuno, situato sul piano equatoriale del pianeta, \u00e8 immerso all'interno della sua magnetosfera; la presenza degli anelli e dei satelliti ne modifica la consistenza, raccogliendone le particelle cariche.\nProspetto.\nSegue un prospetto degli anelli planetari di Nettuno."}
