{"id": "38148", "revid": "1516566", "url": "https://it.wikipedia.org/wiki?curid=38148", "title": "Casalborgone", "text": "Casalborgone (\"Casalborgon\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nStoria.\nLa prima menzione scritta di un insediamento nel territorio di Casalborgone risale ad un diploma del 7 maggio 1000, con cui il vescovo di Vercelli ottenne dall'imperatore Ottone III, oltre a possedimenti confiscati ad Arduino d'Ivrea, la conferma di altre localit\u00e0, alcune dell'area collinare a sud del Po.\nIn una pergamena del 1265, conservata a Chivasso, si usa per la prima volta il toponimo \"Casale Bergonis\".\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Casalborgone sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38149", "revid": "1543377", "url": "https://it.wikipedia.org/wiki?curid=38149", "title": "Cascinette d'Ivrea", "text": "Cascinette d'Ivrea (\"Cassin\u00ebtte d'Ivr\u00e8ja\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nStoria.\nSimboli.\nLo stemma e il gonfalone del Comune di Cascinette d'Ivrea sono stati concessi con decreto del presidente della Repubblica del 26 marzo 1985.\nVia Francigena.\nIl comune \u00e8 inserito nel percorso della Via Francigena, variante canavesana, a provenienza da Ivrea, costeggiante il Lago di Campagna e che si dirige successivamente verso Burolo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cascinette d'Ivrea sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38150", "revid": "1543377", "url": "https://it.wikipedia.org/wiki?curid=38150", "title": "Caselette", "text": "Caselette (\"Casl\u00ebtte\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. Si trova all'inizio della Val di Susa.\nGeografia fisica.\nCaselette sorge all'imbocco della Val di Susa, sulla sinistra orografica della Dora Riparia ad una distanza di 12\u00a0chilometri da Torino e 38\u00a0chilometri da Susa, su un rialzo morenico ai piedi del Monte Musin\u00e9, in posizione soleggiata. Il territorio \u00e8 denso di rocce ed in particolare gneiss, micascisti, calcari e le cosiddette \"pietre verdi\" tra le quali il serpentino. Entrambi i fianchi della valle sono caratterizzati dalle formazioni collinari definite geologicamente morene, alture pedemontane di origine glaciale. Caselette ne \u00e8 costellata, e uno in particolare emerge a nord est del castello Cays che domina tutta la valle. Poco a nord del paese si trovavano i \"Laghi di Caselette\", ormai ridottisi ad un solo specchio d'acqua dopo il progressivo interramento del piccolo \"Lago Superiore\".\nOrigini del nome.\nIl suo nome deriva dal tardo latino \"casella\", \"capanna\", con l'aggiunta del suffisso diminutivo \"-etto\". Si riferisce plausibilmente a un antico gruppo di casette pastorali.\nCultura.\nBiblioteca.\nA Casellette \u00e8 presente dal 1995 la biblioteca comunale \" Bonifacio Vota O.S.B\", cappellano militare d'ordine domenicano disperso in Russia. All'inizio situata nei locali del vecchio municipio, si \u00e8 trasferita dal 2011 in una sede apposita nel comprensorio scolastico delle scuole d'infanzia comunali. Originariamente parte del Sistema Bibliotecario Pinerolese, dal 2016 \u00e8 entrata nello SBAM.\nSociet\u00e0.\nEvoluzione demografica.\nI 2641 abitanti sono distribuiti in 1996 nuclei familiari.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Caselette sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nAltre informazioni amministrative.\nIl comune di Caselette faceva parte della Comunit\u00e0 Montana Valle Susa e Val Sangone.\nSport.\nCalcio.\nLa principale squadra di calcio \u00e8 l\"U.S.D. Caselette\" che milita nel girone E piemontese e valdostano di 1\u00aa Categoria."}
{"id": "38152", "revid": "848247", "url": "https://it.wikipedia.org/wiki?curid=38152", "title": "Castagneto Po", "text": "Castagneto Po (\"Casgn\u00e9\" in piemontese, anticamente Castanetum ad Padum, successivamente Castagnetto fino al 1877, poi Castagneto a cui, dal 1913, venne aggiunto Po) \u00e8 un comune italiano di abitanti della citt\u00e0 metropolitana di Torino in Piemonte.\nSituato a circa 25 chilometri a nord-est di Torino, sulla Collina Torinese a sud del Po, \u00e8 un comune dal territorio prevalentemente collinare, la cui quota varia dai 180 m ai 583 m del punto pi\u00f9 alto (Bric del Vaj, all'interno della Riserva naturale speciale del Bosco del Vaj).\nStoria.\nCome scrive il Casalis a proposito di questa amena localit\u00e0: \"I paesi che non hanno altro nome, fuorch\u00e9 quello tratto da' boschi, sono riguardati come dei pi\u00f9 antichi.\" e in effetti alcuni ritrovamenti archeologici testimonierebbero la presenza romana nell'attuale frazione di San Genesio, nota \"ab immemorabili\" per la sua sorgente di acqua termale. Tuttavia, la prima documentazione di Castagneto (o Castagnetto o Castigneto) risale al 1014, quando venne citata in un diploma dell'imperatore Enrico II a favore dell'abbazia di San Michele della Chiusa.\nNel 1019 Ottone Guglielmo, conte di Borgogna e unico figlio di Adalberto II re d'Italia e gi\u00e0 marchese d'Ivrea, don\u00f2 all'Abbazia di Fruttuaria anche la met\u00e0 del villaggio portuale di Chivasso col \"Castello Castaneo ultra Padum\" e tutte le loro pertinenze: ci\u00f2 conferma l'appartenenza della localit\u00e0 alla marca d'Ivrea. Il dominio diretto su Castagneto fu poi prerogativa dei vescovi d'Ivrea, i quali la consideravano uno dei feudi maggiori della loro chiesa, e ci\u00f2 fin quando questi non ne investirono, assieme a Chivasso e a Casalborgone, il Marchese Bonifacio II del Monferrato nel 1227, con una riconferma del 1257.\nDagli anni immediatamente successivi essa fu direttamente soggetta ai marchesi, prima Aleramici e poi Paleologi, come emerge da due diplomi del 1259 dell'Imperatore Federico II a favore d'essi marchesi. Nel 1428, Gian Giacomo del Monferrato invest\u00ec del feudo il nobile Giovanni Provana del Sabbione, residente nella vicina e fiorente capitale Chivasso ch'era sede della prestigiosa corte marchionale monferrina.\nLa presenza di una non trascurabile popolazione locale verrebbe suggerita sia dall'antica pieve di San Pietro Apostolo, sia dalla chiesa parrocchiale romanica di San Genesio, fatta edificare nell'XI secolo dai monaci della Fruttuaria in luogo d'una precedente cappella e dove essi probabilmente istituirono un \"hospitium\" per i pellegrini diretti dalla Francia a Roma.\nPi\u00f9 che da un unico agglomerato abitativo, gravitante in passato su San Genesio, Castagneto era formata da parecchie cascine e borgate disseminate sul suo territorio, dove sorgeva tra l'altro il castello che in realt\u00e0 doveva essere una rocca di dimensioni non notevoli. Per rinforzare l'aspetto difensivo di questa strategica zona collinare, il marchese Teodoro II Paleologo fece edificare verso l'anno 1400 ulteriori strutture fortificate minori (tra cui delle piccole torri), molto probabilmente assegnate a un gruppo di \"nobilibus armigeris\" sabaudi (Pietro Giovanni de Montebello, Giorgio de Bonetia, Angelino da Friburgo, Luchino da Bassignana, Bartolomeo de Fontan, Antonio Ferrari) e ai loro uomini, passati nel 1392 a servizio dello stesso Teodoro e stanziatisi qui stabilmente.\nQueste fortificazioni dovettero poi svilupparsi in borgate e cascine e ci\u00f2 lo testimonierebbero alcuni toponimi e porzioni murarie. Come erroneamente \u00e8 stato scritto, non fu il castello di Castagneto a essere bruciato da Facino Cane nel 1397, ma quello di Castagnito, ubicata alcune decine di chilometri pi\u00f9 a sud.\nQuando nel 1431 Chivasso venne conquistata dai Savoja, Castagneto rimase s\u00ec sotto i Paleologo ma si trov\u00f2 improvvisamente da essere strategico centro limitrofo alla capitale a periferica localit\u00e0 di frontiera.\nInsieme ai Provana, altre nobili casate (Roero di Sciolze, Sozio, Bianchetti, Ardizzone, Revigliono \"alias\" Reviglione, Barozzi, Bellone, Dellala, Cisa, Bianchi, Trabucco) ebbero nel corso dei secoli la giurisdizione (anche parziale) sul feudo e ci\u00f2 per periodi talvolta assai limitati e spesso con ridottissimi beni feudali; a parte i Trabucco, nessuna di queste ebbe qui la propria residenza.\nAd esse si affiancava una Magnifica Comunit\u00e0 piuttosto antica, poich\u00e9 i suoi Statuti le venivano riconfermati nel 1304 dall'ultimo marchese aleramico Giovanni I. Per quanto piccola, essa aveva un suo patriziato, suoi notai, suoi maestri e una sua \"curia\" (il tribunale); le cariche erano ricoperte per lo pi\u00f9 dalle famiglie patriziali quali i Maja, i Capello, i Bonetia (alias Bonessa), i Borca, i Dazzi (alias Dasso), i Castello, i Faletti, i Soardi, i Cavalli, i Chiapusso, i Pitroni, i Gastaldi (alias Castaudo).\nDapprima il consiglio della Comunit\u00e0 era composto da quindici membri tra cui venivano eletti due \"priori\" (che lo presiedevano) e due \"consoli\" (che sovrintendevano agli aspetti militari del luogo); in epoca pi\u00f9 tarda i consiglieri vennero ridotti a dieci, tra i quali venivano eletti due nobili \"sindici\" mentre un notaio svolgeva la funzione di \"podest\u00e0\", ovvero di cancelliere. Durante il dominio sabaudo, il consiglio venne infine dimezzato, trovandosi cos\u00ec composto di quattro consiglieri e un sindaco, scelti in una rosa piuttosto ristretta di capifamiglia (a met\u00e0 Settecento solo 24 castagnetesi avevano i requisiti per accedere al consiglio). In casi straordinari si riuniva l\"'Universit\u00e0 degli uomini\": il luogo delle adunanze era la chiesa di San Giovanni Battista, di cui era proprietaria la Magnifica Comunit\u00e0 che la destinava solo a quell'uso e alla quale era annesso un edificio contenente il tribunale e l'archivio pubblico. Sin dal 1319 la Comunit\u00e0 veniva rappresentata da uno o due deputati alle sedute del Parlamento monferrino.\nLe vicende di Castagneto rimasero legate alle sorti del Monferrato anche dopo la sua devoluzione ai Gonzaga (1536) e sino al Trattato di Cherasco del 1631 col quale ne venne sancito il definitivo passaggio ai Savoia. Di quel periodo ricordiamo l'occupazione francese durata dal 1537 alla Pace di Cateau-Cambr\u00e9sis del 1559.\nStante la sua plurisecolare posizione strategica, nell'inverno del 1704 si attest\u00f2 tra Castagneto e Chivasso la linea difensiva contro l'avanzata dell'esercito francese che intendeva porre sotto assedio Torino; dopo che le truppe regie assieme ai castagnetesi respinsero due attacchi nemici, lo Stato Maggiore sabaudo decise di far brillare la locale fortezza danneggiando pesantemente l'abitato. Durante quel periodo e quando Castagneto non era esposta a rischi bellici, qui soggiornarono per alcune settimane i Savoia con la corte ducale.\nIn tempi pi\u00f9 moderni divenne famosa l'acqua minerale solforosa di San Genesio (rinomata tuttavia da prima dell'anno 1000 e molto probabilmente gi\u00e0 in epoca romana), dai ben\u00e9fici effetti che la definivano persino miracolosa e la cui sorgente termale \u00e8 custodita all'interno di un piccolo edificio: il Regio Fonte di San Genesio, cos\u00ec denominato nel 1824 per concessione del re Carlo Felice di Savoia, al quale si deve la costruzione dell'edificio stesso. L'acqua che qui sgorga veniva citata nei principali trattati italiani ed europei di idrologia, quale l'importantissimo \"Dictionnaire g\u00e9n\u00e9ral des eaux min\u00e9rales et d'hydrologie m\u00e9dicale\" del 1860 o in importanti convegni medici. Ricordiamo che oltre a quella del Regio Fonte, esistono in loco diverse sorgenti minori, tutte con peculiari caratteristiche minerali ripetutamente oggetto di analisi scientifiche sin dal XVIII secolo.\nOltre ai diversi edifici signorili, nuovi o frutto di ristrutturazioni, la ventata di rinnovamento architettonico coinvolse nel 1838 anche la chiesa di San Pietro e ad essa nel 1847 vennero donati dal re Carlo Alberto la pala d'altare raffigurante la Vergine Assunta e San Pietro Apostolo e vari paramenti sacri. Questo gesto testimonia lo stretto rapporto tra il sovrano e il conte castagnetese Cesare Trabucco, suo Segretario privato, Senatore e Sovrintendente generale del Patrimonio e della Cassa privata del Re, nonch\u00e9 Sindaco di Castagneto.\nAltre nobili famiglie piemontesi ebbero qui dimora, tra cui i San Martino di Agli\u00e8, i Turinetti di Priero, i Thaon di Revel, i Bongioanni di Castelborgo, i Blavet di Briga, i F\u00e9 d'Ostiani, i Bunis, i Pellion di Persano, i Ceriana; di questi ultimi citiamo l'ingegner Arturo Ceriana che modific\u00f2 sapientemente l'antica chiesa di San Genesio e che rese ancor pi\u00f9 sontuoso il castello, poi passato ai Bruni Tedeschi dei quali ricordiamo l'ingegner Alberto Bruni Tedeschi e Carla Bruni Tedeschi Sarkozy.\nCon Regio Decreto 682 del 5 giugno 1913, il comune fu autorizzato a cambiare il nome da Castagneto in Castagneto Po. In quello stesso anno venne fondata la Societ\u00e0 operaio agricola di Mutuo soccorso.\nSimboli.\nLo stemma e il gonfalone del comune di Castagneto Po sono stati concessi con decreto del presidente della Repubblica del 10 maggio 1956.\nMonumenti e luoghi d'interesse.\nPunti di interesse nel comune sono:\nLeggende popolari.\nSi narra che San Genesio di Arles, recandosi in pellegrinaggio dalla Francia a Roma, pass\u00f2 per Castagneto ove tenne a battesimo il figlio di un falegname; rientrando in patria, ripass\u00f2 per il medesimo luogo incontrando il figlioccio oramai cresciuto: gli regal\u00f2 il tappo della propria fiaschetta, il quale era d'oro e stuzzic\u00f2 cos\u00ec le avide fantasie di alcuni malandrini. Essi tesero un agguato al Santo credendo di racimolare chiss\u00e0 che bottino: lo uccisero, ma si ritrovarono a mani vuote e ne seppellirono il corpo sul luogo del delitto.\nTempo dopo, alcuni devoti al Santo vennero dalla Francia per recuperarne la salma: la levarono dalla sepoltura, lasciandovene per\u00f2 un dito poi conservato in una teca della chiesa a lui dedicata. Rimosso il corpo, iniziarono a zampillare tre sorgenti, rispettivamente di latte, di olio e di zolfo. Finch\u00e9 i terrazzani le usarono per i loro bisogni, il Santo lasci\u00f2 fare, ma quando essi ne fecero commercio per arricchirsi, allora egli le confuse tutt'e tre e da l\u00ec nacque la caratteristica acqua lisciviale, con odor di zolfo e dal color biancastro che sgorga in questo luogo. Nella realt\u00e0 storica San Genesio mor\u00ec ai tempi di Diocleziano sulle rive del Rodano per ben altri motivi.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Castagneto Po sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nTra il 1883 e il 1949 il comune fu servito dalla Tranvia Torino-Chivasso/Brusasco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38153", "revid": "125065083", "url": "https://it.wikipedia.org/wiki?curid=38153", "title": "Castagnole Piemonte", "text": "Castagnole Piemonte (\"Castagn\u00f2le\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nCastagnole Piemonte \u00e8 oggi un comune che conta circa 2200 abitanti, ha una superficie di 1750 ettari per la maggior parte coltivata e dista circa 25\u00a0chilometri a sud-ovest da Torino.\n\u00c8 attraversato da tre \"bealere\" (\"ruscelli di campagna\" in piemontese), le pi\u00f9 importanti sono: l'Oitana a sud-est, la Fuga e l'Essa a nord, che segna il confine con il territorio di None; fra le minori spicca l'Ologna, tributaria dell'Oitana e alimentata tutto l'anno da acque sorgive; si tratta inoltre di un'oasi naturale per anatre selvatiche, gallinelle d'acqua e qualche esemplare di airone.\nIl comune \u00e8 situato a 244\u00a0m sul livello del mare, quindi ha un territorio decisamente pianeggiante; ricco di acqua adatto alla coltivazione del frumento, del mais e al pascolo.\nOrigini del nome.\nIl nome di Castagnole deriva da \"castagna\", come rappresenta lo stemma comunale che riporta un castagno sormontato da una corona con la scritta latina \"Non inter ardua montium\" (\"Non tra le asperit\u00e0 dei monti\").\nIl determinante \"Piemonte\" \u00e8 stato aggiunto nel 1864 con un regio decreto di re Vittorio Emanuele II per distinguerlo dagli omonimi centri delle Langhe e del Monferrato.\nStoria.\nLe prime tracce di insediamenti umani nel territorio castagnolese si hanno con un ritrovamento di un deposito di asce da lavoro risalenti all'era del \"bronzo antico\": siamo dunque intorno al 2000 a.C.\nIl primo documento in cui si fa riferimento a Castagnole Piemonte \u00e8 del 1037 e indica che il territorio era compreso nella contea di Torino.\nI primi signori di Castagnole furono i vescovi di Torino, seguiti nel XIII secolo dai conti di Piossasco del ramo De' Rossi. Questo periodo fu il momento di maggior rilevanza storica per il nostro comune in quanto a Pietro, signore di Castagnole, furono assegnati il castello e il villaggio di Piobesi.\nNel 1500 risulta essere feudo dei conti di Piossasco e successivamente (intorno al XVIII secolo) pass\u00f2 in modo definitivo sotto la signoria dei Savoia.\nMonumenti e luoghi d'interesse.\nDegne di nota sono le opere dello scultore Amedeo Lavy, attivo presso la corte di re Carlo Alberto, tra cui l'altare dedicato a san Luigi e quello alla Madonna Assunta nella locale chiesa di San Rocco, e la statua in gesso della \"Consolata\" (copia di quella in argento che si trova a Torino nel santuario omonimo), nella chiesa di San Bernardino.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Castagnole Piemonte sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nFolclore.\nLe maschere che caratterizzano il carnevale castagnolese, traggono origine dalle figure e dai mestieri storici presenti nel comune come il \"Negossiant\", ovvero il commerciante di bovini di Castagnole, e la \"Bela Filera\", maschera femminile che trae origine da una delle pi\u00f9 grandi filande seriche della zona (1750-1949).\nCucina.\nUno degli alimenti tradizionali di Castagnole \u00e8 il \"cariton\", una focaccia dolce ripiena di uva americana. L'alimento ha ricevuto una denominazione comunale d'origine da parte del comune.\nBiblioteca.\nA Castagnole Piemonte \u00e8 presente la biblioteca comunale, intitolata a Lalla Romano dal 2014. Nata negli anni '70 come punto prestito, ha acquisito un suo patrimonio librario dal 2004.\nEconomia.\nL'agricoltura \u00e8 l'attivit\u00e0 principale anche se, nell'ultimo decennio, si \u00e8 sviluppata una realt\u00e0 artigianale tecnologicamente all'avanguardia.\nUn'altra risorsa di Castagnole \u00e8 stata la Fornace per la costruzione di tegole e mattoni, i cui operai erano in grado di produrre ciascuno oltre 100.000 mattoni in una sola stagione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38155", "revid": "1516566", "url": "https://it.wikipedia.org/wiki?curid=38155", "title": "Castelnuovo Nigra", "text": "Castelnuovo Nigra (\"Castelneuv Nigra\" in piemontese) \u00e8 un comune italiano sparso di abitanti della citt\u00e0 metropolitana di Torino in Piemonte.\nGeografia fisica.\nIl paese \u00e8 adagiato a 828 m.s.l.m. sulle ultime propaggini prealpine verso i monti Verzel e Giavino, nella valle chiamata un tempo di Castelnuovo ed ora Valle Sacra.\nGrazie alla sua posizione sui poggi che circondano la pianura canavesana, e ai favorevoli elementi climatici, la localit\u00e0 \u00e8 un piacevole sito di soggiorno estivo, in particolare per bambini e persone anziane e anche un ideale appoggio per l'escursionismo.\nIl comune di Castelnuovo Nigra \u00e8 formato dall'unione di due villaggi: Villa Castelnuovo e, il pi\u00f9 grande, Sale Castelnuovo, dove ha sede il municipio e da cui deriva il nome degli abitanti (salesi).\nOrigini del nome.\nCastelnuovo Nigra prende il suo nome da Costantino Nigra (1828-1907) celebre poeta e eroe risorgimentale nato qui.\nMonumenti e luoghi d'interesse.\nCastello di Villa Castelnuovo.\nNell'anno 1120 Guglielmo I di San Martino acquis\u00ec il titolo di conte di San Martino e Castelnuovo. Gli succedette il figlio Guala che nel 1202 acquist\u00f2 il diritto di decima su Castelnuovo. Pertanto, dai pochi elementi conosciuti, si pu\u00f2 affermare che il castello pu\u00f2 essere datato intorno a questo periodo. L'edificio fu costruito nella zona in cui erano gi\u00e0 preesistenti i resti di un'antichissima fortificazione o torre di segnalazione, di cui si individuano ancora tracce sulle fondamenta, e per questo alla nuova costruzione venne assegnato il nome bene augurante di Castelnuovo.\nIl castello fu coinvolto nella rivolta del Tuchinaggio tra il 1386 e il 1391, ma non si hanno dati precisi.\nNella met\u00e0 del 1500, durante le lunghe guerre franco-spagnole di Francesco I e di Carlo V, il castello affrancato agli spagnoli, venne posto sotto assedio dalle truppe francesi che lo occuparono, ma dopo soli 15 giorni venne nuovamente riconquistato dagli spagnoli, che riuscirono a conservarlo in loro possesso. Queste azioni di guerra danneggiarono gravemente la struttura dell'edificio principale, tanto da costringere il proprietario conte Pompeo I, nell'anno 1611, ad acquistare un palazzo nella vicina Castellamonte e ivi trasferirsi con la famiglia poich\u00e9 il castello di Castelnuovo risultava ormai poco confortevole. A questo punto si perdono le tracce del castello nella storia ed esso rimase affidato ai mezzadri e al contado del Signore che continuavano ad abitarlo e coltivare le terre intorno. \u00c8 certo che ancora agli albori del XX secolo una parte di esso era ancora abitabile sebbene in condizioni di estremo disagio.\nNel 1980 venne casualmente scoperto, per la caduta dell'intonacatura sovrapposta nei secoli successivi, il cosiddetto \"Ciclo dei Prodi di Villa Castelnuovo\", un affresco databile verso il secondo quarto del XV secolo, che era nei ruderi di quella che doveva essere la sala di rappresentanza del castello. A causa della condizioni di degrado dell'edificio, per salvaguardare l'opera, nel 2004-2005, i dipinti che compongono il ciclo furono staccati, trasportati su pannello, restaurati ed esposti presso il Museo archeologico del Canavese di Cuorgn\u00e8.\nOggi il castello \u00e8 abbandonato a s\u00e9 stesso e ridotto a un rudere.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana."}
{"id": "38156", "revid": "1543377", "url": "https://it.wikipedia.org/wiki?curid=38156", "title": "Castiglione Torinese", "text": "Castiglione Torinese (\"Castion\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nSituato a nord-est di Torino, il comune \u00e8 prevalentemente collinare, mentre la parte pianeggiante \u00e8 di origine alluvionale e si estende tra il Po e la collina boscosa. Il territorio \u00e8 bagnato da numerosi e piccoli torrenti, fra cui il Rio Maggiore, che riceve il Crivella come affluente ed \u00e8 ricco di sorgenti, alcune delle quali solforose, celebri soprattutto nel secolo scorso.\nCastiglione Torinese non ha una struttura urbanistica definita, ma \u00e8 formato da quattro nuclei principali relativamente compatti (\"La Rezza\", \"Pedaggio\", \"Castiglione Alto\" e, ai suoi piedi, \"San Rocco\") e da una serie di case collocate ai lati delle strade comunali, un po' pi\u00f9 isolate (\"La Piana\").\nOrigini del nome.\nIn Piemonte vi sono tre comuni con lo stesso nome di Castiglione. Questo rende difficile determinare i riferimenti storici esatti relativi a questo comune risalenti all'epoca medioevale. Comunque, il documento pi\u00f9 antico lo descrive come antica \"Castellanus\" e risale al 1193; il toponimo deriva dal diminutivo di \"Castrum\", ossia \"Castellum\", attraverso il doppio suffisso \"-onis\" e \"-iculus\". Foneticamente il nome attuale del comune deriva dalla forma \"Castiglanus\", termine che compare per la prima volta nel 1282, mentre l'aggettivo \"Torinese\" fu aggiunto per regio decreto nel 1862.\nStoria.\nLe prime informazioni storiche sul comune Castiglione risalgono alla prima met\u00e0 del XII secolo, periodo in cui i conti di Torino ne erano i signori. Gi\u00e0 nel 1160 avevano preso possesso del territorio i Marchesi del Monferrato, ai quali quattro anni dopo, nel 1164, conferm\u00f2 il dominio del luogo l'imperatore Federico I Barbarossa. Nel 1172 il comune fu concesso in feudo a Gozzelino Biandrate, mentre pi\u00f9 tardi, nel XIII secolo, venne assoggettato nuovamente ai Marchesi del Monferrato, segnandone i confini con il territorio dei Savoia. Dai primi anni del XIV secolo fino ai primi decenni del XVI la storia di Castiglione \u00e8 condizionata dalle alterne vicende delle contese fra i Marchesi del Monferrato e i Savoia-Acaia.\nNel 1308 il borgo si pose sotto la protezione di Filippo di Savoia-Acaia, al quale il conte Niccol\u00f2 di Biandrate concesse tutti i diritti sul feudo. Gobliodo di Biandrate li riacquis\u00ec nell'anno 1314. Tre anni dopo la morte del conte Filippo, nel 1336, Castiglione ritorn\u00f2 possesso dei Marchesi del Monferrato, i quali lo conservarono per circa un secolo.\nNel 1419 venne concesso in feudo ad un personaggio poco noto, tale Valfredo, che da allora fu insignito del titolo di signore di Castiglione. Tornato per un breve periodo ai Savoia, ritorn\u00f2 nuovamente al Marchese del Monferrato, che nel 1437 lo concesse in feudo ai discendenti di Valfredo, che lo mantennero sino alla met\u00e0 del XVII secolo.\nIl comune comunque continu\u00f2 a rimanere conteso tra Savoia e Monferrato anche nei secoli successivi, fino al 1631 quando, a seguito della pace di Cherasco che aveva posto fino alla seconda guerra del Monferrato, il possesso del luogo fu riconosciuto al duca Vittorio Amedeo I. Nel 1642 il feudo pass\u00f2 ai fratelli Turinetti, Giorgio (1606-1673) e Giovanni Antonio (1602-1683), di Chieri, rispettivamente intendente delle finanze e maestro auditore della Camera dei Savoia. Questi intrapresero l'opera di restauro dell'antico castello, andato distrutto nei primi decenni del secolo XVII. Trasformato in villa residenziale, vi furono ospitati pi\u00f9 volte la duchessa Maria Cristina e il figlio Carlo Emanuele II. Da allora la storia del comune segu\u00ec quella dello stato sabaudo.\nStoria moderna.\nIl comune mut\u00f2 le proprie caratteristiche dopo la prima guerra mondiale: il centro del borgo si spost\u00f2 dalla collina verso il piano, sulla strada provinciale Torino-Gassino Torinese, portando un considerevole ampliamento di La Rezza e San Rocco. Durante il regime fascista, fu aggregato nel 1928 a quello di Gassino Torinese, ma fu ricostituito nel luglio 1947.\nNegli ultime decenni la crescente industrializzazione ha modificato le caratteristiche del territorio, toccando anche Castiglione. Per effetto delle migrazioni, provenienti sia dal Meridione che dal Veneto, la popolazione \u00e8 aumentata. Gli abitanti erano poche centinaia fino al XVIII secolo, superarono il migliaio nell'Ottocento e i 1.700 nei primi anni del Novecento. Dopo una lieve flessione negli anni Venti, l'aumento demografico riprese costante, soprattutto a partire dal secondo dopoguerra. Nel 1968 gli abitanti erano gi\u00e0 oltre 3.300, per poi arrivare a pi\u00f9 di 6.000 ai giorni nostri, con un raddoppio rispetto al 1961.\nMonumenti e luoghi d'interesse.\nCastiglione non dispone di particolari opere artistiche ed \u00e8 apprezzabile soprattutto per le sue caratteristiche ambientali e le vedute panoramiche. Fra i monumenti di qualche pregio possiamo considerare il castello dei Turinetti, distrutto dai francesi alla fine del Seicento. Il castello non fu mai riedificato. Al suo posto i Turinetti costruirono una villa d'epoca, anche se era pi\u00f9 un palazzotto, che fu demolita dal proprietario, che l'aveva acquistata dagli stessi Turinetti, a met\u00e0 degli anni '60 con l'approvazione dell'Intendenza delle Belle Arti che sentenzi\u00f2 che la villa non aveva particolari pregi artistici. Del castello restano solo alcune mura e la cappella. Vi sono poi alcune ville barocche, risalenti al XVIII secolo, sparse per le colline circostanti.\nLe chiese parrocchiali sono due. La prima, di costruzione recente (1951), \u00e8 la chiesa della Beata Vergine Assunta, situata nella localit\u00e0 di La Rezza, che ha sostituito l'antica chiesa di San Claudio. La seconda \u00e8 la parrocchiale di San Grato, posta in frazione Cordova (471 m s.l.m.), che nell'alto medioevo ebbe un castello distrutto nel 1155 dal Barbarossa. Infine, pure degna di nota \u00e8 la chiesa di San Rocco, in stile barocco a pianta circolare.\nVi sono anche delle altre chiese:\nVia Francigena.\nPer Castiglione passa la Via Francigena, ramo del Moncenisio, che da qui si dirige verso Gassino e poi verso Chivasso.\nCultura.\nBiblioteca.\nA Castiglione Torinese \u00e8 presente una biblioteca civica.\nSociet\u00e0.\nEvoluzione demografica.\nNegli ultimi sessant'anni, a partire dal 1951, la popolazione residente \u00e8 triplicata.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Castiglione Torinese sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nL'economia del luogo si basava fin dai primi del Novecento sull'agricoltura. Diffuse erano le coltivazione di cereali, uve da vino (in particolare il freisa) e fragole. Oggi \u00e8 praticata intensivamente la coltura foraggera, grazie alla costruzione di alcune stalle moderne. La maggioranza della popolazione attiva \u00e8 occupata nel settore industriale, soprattutto manifatturiero ed edilizio.\nInfrastrutture e trasporti.\nTra il 1880 e il 1949 il comune fu servito dalla tranvia Torino-Chivasso/Brusasco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38157", "revid": "125024020", "url": "https://it.wikipedia.org/wiki?curid=38157", "title": "Cavagnolo", "text": "Cavagnolo (\"Cavagneul\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. \u00c8 situato all'estrema punta orientale della citt\u00e0 metropolitana di Torino, sulle colline del Monferrato settentrionale, a 47 chilometri a est da Torino.\nGeografia fisica.\nIl comune ha un'estensione di 12,37 km\u00b2. Essendo situato nel Monferrato settentrionale, ha la maggior parte del suo territorio collinare; la maggiore densit\u00e0 abitativa, tuttavia, si raggiunge in pianura, nella frazione di Pomaretto. Il comune \u00e8 attraversato per un breve tratto dal fiume Po e dai rii Trincavenna e Santa Fede. Cavagnolo confina con i comuni di Brusasco, Lauriano e Monteu da Po (della Citt\u00e0 metropolitana di Torino) e Moransengo e Tonengo (nella provincia di Asti).\nStoria.\nL'origine del toponimo \u00e8 incerta. Potrebbe derivare dal celta \"Cabanne\", \"piccola e bassa casa con annesso piccolo podere\" oppure dal latino \"Cabannolum\", \"capanna, riparo\". Se si d\u00e0 credito all'origine celta del toponimo, il territorio dell'odierno comune potrebbe essere stato occupato gi\u00e0 in et\u00e0 pre-romana dalle popolazioni celtiche del luogo. Il sito fu poi occupato dai romani.\nDopo alla caduta dell'Impero d'Occidente, come il resto dei territori piemontesi, pass\u00f2 sotto le successive dominazioni di Odoacre, degli ostrogoti, dei bizantini, dei longobardi, dei franchi e del regno d'Italia parte del Sacro Romano Impero. A fine IX secolo, Cavagnolo entr\u00f2 a far parte della Marca d'Ivrea. A fine XI, pass\u00f2 nei possedimenti della diocesi di Vercelli. Quest'ultima alcuni anni dopo lo diede in fondo a Guglielmo IV degli Aleramici. Tale possesso fu confermato nel 1164 dall'imperatore Federico I Barbarossa, che concesse a Guglielmo V marchese del Monferrato il titolo di conte di Cavagnolo e signore di Scallaro. In questi tempi l'insediamento si concentrava nei pressi del castello in collina, di cui oggi sono visibili alcuni ruderi. Nel 1215 Guglielmo VI lo cedette al vescovo di Vercelli Uguccione, quale compenso per aver scongiurato una guerra incombente tra i vercellesi e il medesimo Guglielmo. Nel 1224, tuttavia, Cavagnolo ritorn\u00f2 sotto il Monferrato. In questo tempo si vide questo comune governato dai signori vassalli di Guglielmo, i quali non portavano altro nome che quello di signori del luogo: essi formavano una specie di consiglio comunale a cui era affidato il compito di dirimere le piccole questioni che sorgevano tra gli abitanti del luogo. Nella met\u00e0 del XII secolo i monaci benedettini di Sainte-Foy-de-Conque fondarono nell'odierno territorio comunale l'abbazia di Santa Fede. Nel 1333 Cavagnolo ritorn\u00f2 alle dipendenze del vescovo di Vercelli.\nNella Galleria delle carte geografiche dei Palazzi Vaticani, realizzata tra 1580 e 1585, Cavagnolo viene nominata con il nome di \"Cabannolum\".\nNel 1612, con la morte del duca di Mantova e del Monferrato Francesco IV Gonzaga, si accese una grave questione tra il duca di Savoia Carlo Emanuele I e la regno di Spagna di Filippo III. Dopo vari conflitti, Vittorio Amedeo I giunse con il trattato di Cherasco del 6 aprile 1631 a estendere i propri domini, acquisendo tra gli altri anche Cavagnolo, che entr\u00f2 a far parte del ducato sabaudo. Da quell'epoca sino alla caduta di Napoleone I, Cavagnolo fece parte della provincia di Asti. Ritornato in Piemonte con la Restaurazione, il duca di Savoia, ora regno di Sardegna, assegn\u00f2 Cavagnolo alla provincia di Torino. Nel corso di questi secoli l'insediamento si estese dalla collina alle zone di pianura.\nNel 1900 a Cavagnolo fu fondata una Cassa Rurale Internazionale, la prima in tutta Italia. Nel 1912 fu inaugurata la Stazione di Cavagnolo-Brusasco sulla linea che univa Asti a Chivasso. Nel 1928, Benito Mussolini un\u00ec Cavagnolo ai paesi limitrofi Brozolo, Brusasco, Marcorengo (oggi frazione del comune di Brusasco) e Moransengo nel comune di Brusasco-Cavagnolo. Nel 1957 Cavagnolo riacquist\u00f2 l'autonomia dai comuni limitrofi. Il comune ospit\u00f2 uno degli stabilimenti italiani dell'Eternit.\nCavagnolo ha dato i natali al servo di Dio Casimiro Barello (1857-1884), che si incammin\u00f2 in pellegrinaggio da Cavagnolo ad Alcoy in Spagna. \nSimboli.\nLo stemma del comune, approvato con decreto del presidente della Repubblica del 7 aprile 1959, \u00e8 costituito da uno scudo diviso da una linea orizzontale: nella parte superiore \u00e8 rappresentata un'aquila su sfondo blu, stante per la fondazione dell'insediamento in epoca romana; nella parte inferiore \u00e8 rappresentata una capanna, richiamante l'origine del toponimo. I colori cavagnolesi sono tradizionalmente il blu e il giallo.\nLo stemma del comune di Brusasco-Cavagnolo era stato riconosciuto con decreto del capo del governo del 20 gennaio 1938 ed era costituito da uno scudo di sfondo nero, occupato da una fenice d'argento fissante quattro stelle poste nell'angolo superiore sinistro.\nMonumenti e luoghi d'interesse.\nL'Abbazia di Santa Fede, costruita nel XII secolo, \u00e8 una testimonianza significativa dell'arte romanica in Piemonte. Una tradizione locale cita San Mauro come fondatore dell'abbazia. Molto probabilmente l'abbazia fu eretta dai monaci benedettini di Sainte-Foy in Francia intorno al 1100. La pi\u00f9 antica testimonianza riguardante l'abbazia risale al 1281. Nel 1477 l'abbazia fu eretta a priorato dal vescovo di Casale Monferrato. Nel 1728, viste il pessimo stato del complesso, Paolo Coardi finanzi\u00f2 la ristrutturazione della chiesa. Durante i secoli, la chiesa venne sconsacrata e riconsacrata pi\u00f9 volte e utilizzata per vari scopi (fu per certo tempo stalla e porcile). La chiesa, in mattoni e pietra arenaria, presenta una facciata a capanna e all'interno tre navate. L'ingresso \u00e8 costituito da un portone sovrastato da un timpano, rappresentante i vizi e le virt\u00f9 umane e figure zoomorfe e floreali. All'interno, le navate sono scandite da pilastri. In fondo all'abbazia si trova l'altare e l'abside. Unica fonte di luce sono alcune fessure nelle pareti e una bifora in pietra con archi a tutto sesto situata sopra il portone d'ingresso. L'abbazia fa parte del percorso turistico Rete Romanica in Collina.\nOltre all'abbazia, da segnalare \u00e8 la chiesa di San Secondo al Cimitero, vecchia chiesa parrocchiale fondata prima del 1000. Sul territorio comunale, oltre alle gi\u00e0 citate abbazia di Santa Fede e chiesa di San Secondo, sono presenti altre cinque chiese: la chiesa parrocchiale di Santa Maria Ausiliatrice in frazione Pomaretto, la chiesa di San Defendente in frazione Casa Are, la chiesa di Santa Liberata in frazione Casa Porta, la chiesa di San Lorenzo in frazione Scallaro e la chiesa di San Rocco in frazione Villa.\nIn collina sono presenti i ruderi del castello, la cui costruzione potrebbe risalire tra il 1164 e il 1167, anno in cui Federico I Barbarossa rase al suolo la fortezza e il borgo della vicina Verrua Savoia.\nDi particolare interesse sono il municipio, che presenta alcuni affreschi, Villa Martini, una residenza sulle colline cavagnolesi appartenuta ad Alessandro Martini, e l'ex Asilo Martini, un complesso scolastico oggi adibito a spettacoli teatrali, rassegne culturali, concorsi e mostre, e la stazione ferroviaria.\nIl territorio di Cavagnolo ricade nella riserva della biosfera UNESCO del Parco del Po Torinese e delle Colline del Po.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cavagnolo sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nCucina.\nSpecialit\u00e0 del paese sono i \"cavagnolesi\", dolci a base di nocciola e cacao e venduti nel caratteristico involucro rosso.\nInfrastrutture e trasporti.\nLa stazione di Cavagnolo-Brusasco, attiva fra il 1912 e il 2011, era posta lungo la cessata ferrovia Chivasso-Asti.\nTra il 1883 e il 1949 il comune ospit\u00f2 una fermata della Tranvia Torino-Chivasso/Brusasco."}
{"id": "38159", "revid": "2106464", "url": "https://it.wikipedia.org/wiki?curid=38159", "title": "Cercenasco", "text": "Cercenasco (\"S\u00ebsnasch\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. Situato nella pianura pinerolese, \u00e8 un centro agricolo, sede di piccole attivit\u00e0 artigianali.\nDi un certo pregio artistico sono gli affreschi della cappella di Sant'Anna.\nIl territorio comunale ospita ancora nelle rogge e nei corsi d'acqua, anche se sempre pi\u00f9 rari, esemplari di lampreda, nota anche come agnato, pesce che in passato ha dato lustro alla gastronomia della zona.\nDolce tipico \u00e8 la \"baciaja\", che utilizza la farina di mais, a parziale sostituzione della farina di frumento. La Baciaja, che \u00e8 un biscotto a cialda sottile e friabile, viene cotta sul fuoco, usando un ferro a pinza apposito; pu\u00f2 essere al cioccolato, al limone, alla nocciola e al gianduja.\nIl territorio di Cercenasco \u00e8 attraversato dalla pista ciclabile Airasca-Villafranca (via delle Risorgive).\nStoria.\nIl toponimo Circinascum \u00e8 una forma aggettivale in -asco da circinus (circolo) e probabilmente designava un recinto. Nel X secolo rientra nei possedimenti dei marchesi di Susa: un diploma di Ottone III (1001) lo conferma con Virle e Vigone ad Olderico Manfredi, cos\u00ec come far\u00e0 nel 1026 Corrado il Salico. Nel 1027 l'abbazia di Cavour riceve dal vescovo di Torino Landolfo un podere nel territorio di Cercenasco con la piccola corte di Gorretta. Nel 1045 passa ai conti di Savoia che lo investono ai signori di Castagnole, poi ai Piossasco.\nNel 1225 il feudo passa ai signori di Bernezzo: \u00e8 Leonetto a ricevere l'investitura da Tommaso I di Savoia (1228) e sono i suoi eredi a erigere il castello e la cappella di Sant'Anna.\nNel 1482 Lucia di Bernezzo porta in dote parte del feudo al marito Tommaso (figlio illegittimo di Ludovico I Marchese di Saluzzo). In seguito a passaggi il feudo perviene alla famiglia Malabayla di Canale nel 1689.\nIl castello di Cercenasco venne distrutto nell'ottobre del 1693 durante la campagna che vide fronteggiarsi le truppe francesi, guidate dal generale Catinat, e quelle sabaude, comandate da Vittorio Amedeo II di Savoia, all'interno della Guerra della Grande Alleanza. Aggirate le truppe sabaude (impegnate nell'assedio di Pinerolo) valicando il colle delle Finestre e scendendo lungo la val di Susa, il Catinat diede battaglia, da posizione di vantaggio, in localit\u00e0 Marsaglia. L'esercito austro-piemontese fu sbaragliato e il Catinat ebbe il controllo del territorio che, per indebolire il duca di Savoia, prese a devastare. Come riportato in una lettera dello stesso Catinat a Luigi XIV: \"l'altro giorno bruciammo Scalenghe e Cercenasco, e poich\u00e9 le mura del castello di questo ultimo paese non crollarono con l'incendio, le abbattemmo con le mine\".\nNel 1797 Carlo Emanuele IV conferma l'abolizione dei vincoli feudali dopo la richiesta di affrancamento fatta dalla comunit\u00e0 nel 1795. I fondi convertiti dai Savoia in demanio, o propriet\u00e0 privata, mantengono l'onere degli usi civici. Anche nei bandi campestri del 1724 si faceva menzione degli usi civici: fare legna, pascolo, e raccogliere le ghiande. Nel 1839, in localit\u00e0 'Stonea' vigeva il diritto di pascolo libero, e dei maceratoi di canapa.\n\"Ij nassor dla Ston\u00e8a\".\nCon il termine \"nassor\" (pronuncia /na's\u028ar/) si indica, in piemontese, il fontanile, o risorgiva, ed il sistema di acque che da questi nasce. La Stonea \u00e8 una zona umida posta a nord dell'abitato di Cercenasco, dove, all'interno di una superficie di circa 30 ettari, sono presenti decine di fontanili, le cui acque si vanno a raccogliere in fossi dette bealere, che percorrono la campagna.\nI \"Nassor dla Ston\u00e8a\" erano utilizzati, in passato, anche per alimentare vasche, ancora visibili, usate per macerare la canapa.\nSia per la purezza delle loro acque, che per la relativa stabilit\u00e0 termica i \"Nassor della Stonea\" ospitano un ecosistema particolare. La flora \u00e8 caratterizzata dal crescione d'acqua (Nasturtium officinale), dall'ontano nero (Alnus glutinosa), e da diverse variet\u00e0 di giunchi; l'ittofauna si segnala per la presenza della Lampreda padana (Lethenteron zanandreai), del Gambero di fiume (Austropotamobius pallipes), e di numerose specie di pesci, tra cui il vairone (Telestes muticellus), l'alborella (Alburnus arborella), e il luccio (Esox lucius). Sono presenti anche uccelli tipici dei luoghi umidi.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cercenasco sono , cos\u00ec suddivisi per nazionalit\u00e0, elencando per le presenze pi\u00f9 significative:"}
{"id": "38160", "revid": "1543377", "url": "https://it.wikipedia.org/wiki?curid=38160", "title": "Ceres (Italia)", "text": "C\u00e9res (pronuncia in piemontese, \"S\u00e9r\u00ebs\" in francoprovenzale) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nIl comune si trova nelle Valli di Lanzo, alla confluenza della Val grande di Lanzo e della Val d'Ala, a nord-ovest del capoluogo piemontese.\nStoria.\nIl 14 aprile 1577 fu infeudato del territorio Filippo I d'Este.\nSociet\u00e0.\nEvoluzione demografica.\nIn cento anni, dal 1911 ad oggi, il Comune ha perso il 54% dei suoi abitanti.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Ceres sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nLinea ferroviaria Torino - Ceres.\nMolto importante sia per il turismo che per i collegamenti con il capoluogo \u00e8 la Ferrovia Torino-Ceres. La linea presenta tratti con pendenza massima del 35\u2030, curve di 200 metri di raggio, e lunghezza complessiva di circa 44\u00a0km; inoltre, nel 1920 fu la prima ferrovia al mondo ad adottare la trazione elettrica a corrente continua ad alta tensione (4000 V).\nUna caratteristica della Torino-Ceres \u00e8 che tutte le stazioni della tratta montana, da Lanzo a Ceres, sono costruite in stile 'chalet' svizzero, con pianta rettangolare, sale d'attesa di prima e seconda classe, alloggio per il custode al primo e secondo piano, e tetto a quattro spioventi.\nUn'altra peculiarit\u00e0 della linea \u00e8 il viadotto, con un'unica luce di 50 metri, sulla Stura della Val Grande, a Ceres.\nIl tratto montano della storica linea delle Valli di Lanzo \u00e8 stato interrotto a causa dei danni provocati dall'alluvione del 1993; ma nel dicembre del 2006 il treno \u00e8 finalmente tornato a Ceres su una ferrovia completamente rinnovata. Al momento (dicembre 2020), il servizio \u00e8 sospeso per i lavori necessari a collegare l'attuale linea al resto del servizio ferroviario metropolitano di Torino.\nAmministrazione.\nAltre informazioni amministrative.\nCeres fa parte dell'Unione dei Comuni montani delle Valli di Lanzo, Ceronda e Casternone, ex Comunit\u00e0 montana Valli di Lanzo, Ceronda e Casternone.\nEconomia.\nNel territorio comunale \u00e8 presente un impianto per la produzione di energia idroelettrica."}
{"id": "38161", "revid": "1516566", "url": "https://it.wikipedia.org/wiki?curid=38161", "title": "Ceresole Reale", "text": "Ceresole Reale (\"Ceres\u00f2le\" in piemontese, \"C\u00e9risoles\" in francese) \u00e8 un comune italiano di abitanti della citt\u00e0 metropolitana di Torino situato in alta valle Orco, in Piemonte. \nGeografia fisica.\nCeresole Reale occupa l'alta valle Orco, incuneata tra il massiccio del Gran Paradiso e le Levanne. I suoi centri abitati sono posti tutti al di sopra dei 1.500 metri e il dislivello rispetto agli altri paesi della valle \u00e8 segnato dalla ripida Erta delle Scalee, che nel secolo scorso si percorreva a piedi. Il paese \u00e8 limitrofo al lago di Ceresole. Oltre l'abitato la statale 460 di Ceresole costituisce l'unica strada asfaltata con cui \u00e8 possibile raggiungere il Colle del Nivolet, passando per i laghi artificiali \"Serr\u00f9\" e \"Agnel\". Raggiunge la massima altezza con la Levanna Centrale a quota 3.619 \nNel territorio comunale \u00e8 ubicata la stazione meteorologica di Ceresole Reale.\nOrigini del nome.\nInsieme a Venaria Reale \u00e8 l'unico comune italiano a poter fregiarsi del titolo \"Reale\". Il nome \"Ceresole\" probabilmente si riferisce alla presenza in zona, anticamente, di una foresta di \"ceresiolae\", ossia piccole ciliegie. Gran parte del territorio comunale rientra nei confini del Parco Nazionale del Gran Paradiso.\nStoria.\nIl paese \u00e8 di probabile origine celtica e conserva alcune tracce della dominazione romana; infatti nei corridoi sotterranei delle \"miniere di Bellagarda\" e \"Cuccagna\" sono presenti alcune iscrizioni latine. In merito la tradizione locale dice che l'Impero romano condannava i cristiani ai pesanti e rischiosi lavori di estrazione. Dalle antiche vittime delle miniere trae anche origine il culto di san Meinerio, simbolo di tutti i martiri della fede.\nLe prime notizie accreditate riguardo a Ceresole risalgono attorno all'anno mille, quando l'alta Valle Orco fu donata dall'imperatore Ottone III al vescovo di Vercelli.\nNel corso del secolo successivo i territori passarono alla famiglia dei Valperga, che concesse gli statuti nel 1338. L'estrema povert\u00e0 e le angherie dei nobili spinsero per\u00f2 la popolazione a insorgere pochi anni dopo, quando nel Canavese dilag\u00f2 la \"rivolta dei Tuchini\".\nLa pacificazione avvenne soltanto nel 1449 e, nonostante i valligiani pagassero la somma di duemila fiorini per dipendere soltanto dalla giurisdizione dei Savoia, tornarono ben presto sotto il dominio dei Valperga. Nel 1794 gli abitanti di Ceresole respinsero i francesi repubblicani che tentavano di invadere il territorio dopo aver valicato il \"Colle della Galisia\".\nA partire dal 1862 Ceresole si fregi\u00f2 del titolo di \"Reale\", ottenuto per concessione di Vittorio Emanuele II, al quale il Comune aveva ceduto gratuitamente il diritto di caccia a camosci e stambecchi. Nel 1700 si riteneva che gli stambecchi, oggetto di una caccia spietata a causa delle credenze riguardanti le qualit\u00e0 magiche e curative di molte parti del loro corpo, fossero ormai estinti in tutta Europa. Un centinaio di esemplari era invece sopravvissuto fra i dirupi del massiccio del Gran Paradiso, entro i confini del regno sabaudo.\nFu cos\u00ec che, tra il 1854 e il 1864, Vittorio Emanuele istitu\u00ec la Riserva Reale del Gran Paradiso, creata mediante la cessione del diritto di caccia da parte dei comuni valdostani e canavesani al sovrano, che avrebbe esercitato in esclusiva l'attivit\u00e0 venatoria. Negli anni venne cos\u00ec costruita una fitta rete di mulattiere che dovevano facilitare i percorsi effettuati dal sovrano e che oggi offrono al Parco ed al territorio di Ceresole un'eccezionale accessibilit\u00e0 pedonale sino ad alta quota.\nIl re form\u00f2 poi un gruppo di guardie specializzate e fece tracciare una serie di sentieri che mettevano in comunicazione i vari casotti di caccia; attualmente escursionisti e guardaparco si avvalgono della medesima rete viaria, con l'intento di ammirare e proteggere la flora e la fauna alpina.\nIl 3 dicembre 1922 con un Regio Decreto la Riserva reale veniva donata allo Stato Italiano affinch\u00e9 divenisse un Parco per la salvaguardia delle bellezze naturali: nasceva cos\u00ec il Parco nazionale del Gran Paradiso.\nUna tappa fondamentale nella storia di Ceresole Reale risale agli anni compresi tra il 1925 ed il 1931, nel corso dei quali fu eretta l'imponente diga dell'A.E.M. di Torino. Secondo la tradizione locale, nella conca di Ceresole gi\u00e0 in epoca remota esisteva un lago, ma si prosciug\u00f2 a causa della rottura del diaframma di rocce che chiudeva l'imbocco delle Scalee. L'odierno bacino costituisce invece una delle principali attrattive turistiche del paese.\nAmbiente e turismo.\nLo stretto legame tra l'Ente Parco Gran Paradiso e i comuni ad esso attigui ha permesso a Ceresole Reale di diventare un punto di riferimento in tema di turismo sostenibile e mobilit\u00e0 dolce. A conferma di questa attenzione verso l'ambiente, Ceresole Reale \u00e8 stato aggiunto alla ristretta rosa di comuni facenti parte del consorzio delle Perle delle Alpi. \nTra le iniziative pi\u00f9 significative si segnala il progetto \"A piedi tra le nuvole\" con cui il Parco, in collaborazione con i comuni di Ceresole Reale e Valsavaranche, ogni anno va a regolamentare il traffico in quota d'estate, limitando l'utilizzo di mezzi privati per raggiungere il Colle del Nivolet.\nMonumenti e luoghi d'interesse.\nOltre agli elementi paesaggistici di notevole valore ambientale, si segnalano: \nSociet\u00e0.\nEvoluzione demografica.\nLa notevole vastit\u00e0 del territorio comunale, combinata con un ridotto numero di abitanti residenti, rende Ceresole Reale uno dei comuni meno densamente abitati in Italia.\nLingue e dialetti.\nCeresole Reale fa parte dell'area linguistica francoprovenzale (o arpitana).\nCultura.\nScuola.\nNel paese vi \u00e8 la scuola elementare pi\u00f9 piccola d'Italia: due allievi e una maestra nell'anno scolastico 2021-2022; questo record \u00e8 stato celebrato sul palco di Sanremo 2016.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune ha fatto parte della Comunit\u00e0 Montana Valli Orco e Soana. A partire dal 1\u00ba gennaio 2021 \u00e8 entrato a far parte dell'Unione montana Gran Paradiso\nSport.\nIl territorio ceresolino offre una notevole variet\u00e0 di attivit\u00e0 sportive praticabili. Durante la stagione estiva, grazie alla strada asfaltata del Colle del Nivolet che permette di raggiungere i 2612 m s.l.m., Ceresole Reale \u00e8 frequentata da numerosi ciclisti. Ceresole Reale ha inoltre ospitato l'arrivo della tredicesima tappa del Giro d'Italia 2019 e della nona tappa del Giro Rosa 2011.\nCeresole Reale \u00e8 un importante sito d'arrampicata sia a livello italiano che europeo."}
{"id": "38162", "revid": "1543377", "url": "https://it.wikipedia.org/wiki?curid=38162", "title": "Cesana Torinese", "text": "Cesana Torinese (\"Cesan-a\" in piemontese, \"Cesana\" in occitano) \u00e8 un comune italiano di abitanti della citt\u00e0 metropolitana di Torino in Piemonte.\nCesana \u00e8 una localit\u00e0 turistica sulle Alpi piemontesi, in Alta Val Susa; \u00e8 inoltre parte della Unione dei Comuni Olimpici Via-Lattea insieme ai comuni limitrofi di Sestriere, Claviere, Sauze di Cesana, Sauze d'Oulx e Pragelato.\nGeografia e topografia.\nCesana Torinese \u00e8 situata a circa 90\u00a0km da Torino e a soli 10\u00a0km dal confine francese in Alta Valle Susa, sorge a 1354 metri di altitudine s.l.m, ai piedi del Monte Chaberton (), alla confluenza dei torrenti Ripa, proveniente dall'omonima valle, e Piccola Dora, che scende dal colle del Monginevro. Oltre ai comuni italiani confinanti di cui sopra, confina anche con il comune francese di Abri\u00e8s-Ristolas.\nGrazie alla sua posizione ebbe sempre un importante ruolo strategico militare e la costruzione di strade ne fece un crocevia obbligato per i commerci e per i transiti di mercanti e pellegrini .\nParallelamente all'attivit\u00e0 commerciale gli abitanti praticavano nei secoli l'agricoltura e la pastorizia.\nAttraverso una ricognizione delle sue numerose frazioni e borgate \u00e8, infatti, possibile riscoprire i segni della storia, dell'arte, delle tradizioni e di un patrimonio di culture, di antichi e nobili mestieri.\nIl territorio di Cesana Torinese \u00e8 ricco di laghi, il pi\u00f9 grande dei quali \u00e8 il Lago Nero.\nGeologia.\nNel comune di Cesana Torinese si possono notare affioramenti eterogenei di rocce. In particolare gran parte dei litotipi presenti sono metamorfici quali calcescisti, oficalci. Da segnalare la presenza di radiolariti nei pressi dell'abitato di Champlas, nonch\u00e9 di dolomie sul Monte Chaberton e di ofioliti a Bousson.\nQueste ultime venivano estratte fino al secolo scorso da cave tuttora esistenti.\nStoria.\nCesana Torinese si trova sul tracciato della strada romana che portava dalla Pianura Padana alle Gallie.\nDurante l'Alto Medioevo il percorso stradale perse la sua importanza commerciale, conservando per\u00f2 quella militare. Cesana fu propriet\u00e0 dei Delfini di Vienne, i conti di Albon, fino alla seconda met\u00e0 del XIV secolo, quando questi diedero terre e titolo alla Francia.\nNel 1155 il Delfino Ghigo V d'Albon ottenne dall'imperatore Federico I l'autorizzazione a coniare a Cesana monete d'argento; dal 1281 le monete portarono il delfino, simbolo dei signori e presente in tutti gli stemmi della zona.\nNel 1343, con la concessione dei Delfini, nacque la repubblica degli Escartons (su un territorio attualmente diviso tra Italia e Francia) e Cesana si trov\u00f2 a essere nell'Escarton d'Oulx fino al 1713, quando fu ceduta ai Savoia con il trattato di Utrecht.\nTra il XIV e il XVII secolo la valle di Cesana fu sconvolta direttamente e indirettamente dalle guerre di religione combattute soprattutto contro gli \"eretici valdesi\" della Valle Chisone.\nDurante la guerra di successione spagnola (1701-1714) il territorio fu assediato e conquistato dalle truppe francesi.\nNel XVIII secolo anche l'importanza strategica and\u00f2 scemando, fino all'epoca in cui con la costruzione di nuove strade Cesana ebbe un nuovo sviluppo del traffico commerciale.\nNel 1928 furono aggregati a Cesana alcuni comuni sino ad allora autonomi: D\u00e9s\u00e8rtes, Bousson, Champlas du Col, D\u00e9sertes, Fenils, Molli\u00e8res, Sauze di Cesana, Solomiac e Thures. Sauze di Cesana recuperer\u00e0 in seguito la sua autonomia, mentre Champlas du Col, che nel 1934 era stato aggregato al territorio comunale di Sestriere, continuer\u00e0 a fare parte di quel comune.\n\u00c8 stata una delle sedi dei XX Giochi olimpici invernali Torino 2006, durante i quali ha ospitato gare di biathlon, sci alpino femminile, bob, slittino e skeleton, e dell'Universiade invernale 2007 per le gare di biathlon.\nVia Francigena.\nIl concentrico di Cesana e le frazioni di Mollieres e di Solomiac si trovano sul tracciato storico della Via Francigena, nel primo tratto in territorio italiano proveniente dal Colle del Monginevro e da Claviere e successivamente dirigentesi verso il posto tappa di Oulx\nMonumenti e luoghi di interesse.\nLa chiesa parrocchiale di San Giovanni Battista, alta sul borgo, ha ancora tre absidi e il campanile della costruzione romanica (XII secolo). Il portale \u00e8 del 1518; il soffitto ligneo del XVII secolo. Vicino alla chiesa vi \u00e8 una fontana del XV secolo. Nella casa Ailliaud soggiorn\u00f2 per parecchio tempo Vittorio Alfieri.\nA Bousson la chiesa parrocchiale, dedicata a Nostra Signora della Neve, ha un portale tardo-gotico in pietra di scuola francese e uno slanciato campanile. Anche la misteriosa \"Casa delle Lapidi\" si trova nel borgo superiore di Bousson.\nLe incisioni sulle lapidi di Bousson hanno permesso di ricostruire parte della cultura della zona ricollegandola al Giansenismo, una corrente del Cattolicesimo Romano Riformato che tent\u00f2 di mediare con le posizioni religiose dei Protestanti. \nEconomia.\nL'economia del paese \u00e8 oggi fortemente legata al turismo, soprattutto invernale. \u00c8 infatti sede di un'importante stazione sciistica facente parte del comprensorio della Via Lattea.\nA quota 1700 metri sulle pendici del Monte Fraiteve sorge la stazione sciistica di Sansicario, edificata su progetto dell\u2019architetto francese Laurent Chappis a partire dagli anni'70. Inoltre dal versante dei Monti della Luna sorge Sagnalonga, frazione di Cesana, il villaggio pi\u00f9 alto d'Europa, \u00e8 composto da villini alpini raccolti in mezzo alla pineta (2000 m) e sul ripiano del Colle Bercia (2230 m), zona che, conosciuta con il nome di Monti della Luna, \u00e8 collegata al capoluogo con seggiovie e una carrozzabile panoramica.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cesana Torinese sono , cos\u00ec suddivisi per nazionalit\u00e0, elencando per le presenze pi\u00f9 significative:"}
{"id": "38163", "revid": "322321", "url": "https://it.wikipedia.org/wiki?curid=38163", "title": "Chialamberto", "text": "Chialamberto (\"Cialamb\u00e8rt\" in piemontese e Tchalamb\u00e8rt in francoprovenzale, \"Chalambert\" in francese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nSi trova nelle Valli di Lanzo (pi\u00f9 precisamente nella Val Grande) e fa parte dell'Unione dei Comuni montani delle Valli di Lanzo, Ceronda e Casternone, ex Comunit\u00e0 montana Valli di Lanzo, Ceronda e Casternone.\nStoria.\nFino al 30 settembre 1831 quello che \u00e8 oggi il comune di Chialamberto era suddiviso in tre comuni: Vonzo, Mottera e Chialamberto: quest'ultimo, sebbene meno popolato degli altri due, grazie alla sua posizione centrale ed al fatto di essere sede di parrocchia e dotato dell'albo pretorio, divenne capoluogo comunale.\nSociet\u00e0.\nEvoluzione demografica.\nIn cento anni il comune ha perso circa i due terzi della popolazione residente nel 1911 .\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38164", "revid": "1516566", "url": "https://it.wikipedia.org/wiki?curid=38164", "title": "Chianocco", "text": "Chianocco (\"Cianoch\" in piemontese, \"Tsanuch\" in francoprovenzale, \"Chanoux\" in francese - pron. fr. : ) \u00e8 un comune italiano di abitanti della citt\u00e0 metropolitana di Torino, in Piemonte. Fino all'avvento del regime fascista la denominazione ufficiale era Chianoc. Si trova in Val di Susa.\nMonumenti e luoghi d'interesse.\nChianocco conserva ancora notevoli vestigia medioevali, presentando due delle strutture meno rimaneggiate dai tempi antichi nell'ampio panorama dei Castelli in Val di Susa. Sulle pendici del paese, che \u00e8 inframmezzato da ampi tratti di campagna, sorgono infatti quattro monumenti medioevali, tutti posti ad Ovest del rio Prebec ad alcune centinaia di metri uno dall'altro.\nVisibile dalla strada Provinciale che sale al capoluogo vi \u00e8 innanzitutto la chiesa sconsacrata di San Pietro, risalente all'XI secolo, pi\u00f9 volte rialzata per far fronte agli accumuli di terreno dovuti alle alluvioni del torrente Prebec ed infine abbandonata.\nPoco pi\u00f9 a monte della chiesa, in via Torre, si trova la Casaforte di Chianocco, monumento romanico che presenta molte caratteristiche costruttive medioevali.\nAlle spalle della Casaforte, su uno sperone roccioso che la rende poco visibili, si trova la cappella di Sant'Ippolito, oggi al centro del cimitero del paese e con all'interno interessanti affreschi del XV secolo.\nLontano alcune centinaia di metri dalla Cappella, alla sommit\u00e0 della conoide alluvionale del torrente Prebec e di fronte all'attuale chiesa parrocchiale, si trova il castello di Chianocco costruito dai Bertrandi, feudatari di buona parte del paese nel XIII e XIV secolo. Presenta anch'esso strutture architettoniche peculiari e ben conservate del romanico valsusino, soprattutto in alcune parti del complesso. Il Castello ospita oggi in alcune sale il Museo degli Antichi Mestieri.\nSulla montagna, in borgata Mol\u00e8, si trova un antico torchio per spremitura all'aperto del vino.\nAree naturali.\nLa riserva naturale dell'orrido di Chianocco esercita da tempo un buon richiamo turistico. Sulla montagna, elemento caratteristico \u00e8 il \"Chouqu\u00e9 d'Margrit\", torre in terra di formazione naturale. Il territorio si presta a itinerari ciclistici ed escursionistici.\nVia Francigena.\nPer il territorio di Chianocco passa la Via Francigena, ramo del Moncenisio, proveniente dal centro storico di Bussoleno e dirigentesi successivamente verso Bruzolo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Chianocco sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nUn tempo sede del Cotonificio Vallesusa, ora a Chianocco la realt\u00e0 di maggiore importanza \u00e8 il centro commerciale \"Le Rondini\", in frazione Vernetto, la parte del paese maggiormente sviluppata in campo economico.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone.\nSport.\nCalcio.\nLa principale squadra di calcio della citt\u00e0 \u00e8 l'A.S.D. Polisportiva Chianocco che milita nel girone H piemontese e valdostano di 2\u00aa Categoria."}
{"id": "38165", "revid": "365417", "url": "https://it.wikipedia.org/wiki?curid=38165", "title": "Chiaverano", "text": "Chiaverano (\"Ciavran\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nChiaverano \u00e8 situato all'estremo limite settentrionale del Canavese, nella zona morenica della Serra di Ivrea, in Piemonte. Con un territorio di circa , si sviluppa tra una quota minima di 237 metri ed una massima di 792 metri. La zona a nord confina con boschi di castagni, i vecchi terrazzamenti costituiti da muretti a secco, sono coltivati a vite.\nCaratteristiche del comune.\nMolto apprezzato \u00e8 il rosmarinus officinalis prodotto in loco che trova il clima e il terreno ideale per crescere particolarmente rigoglioso e profumato e per il quale \u00e8 nata addirittura l'Associazione per il Rosmarino.\nConosciuti in tutto il Canavese sono i suoi tomini, un tipico formaggio prodotto da un'azienda artigianale del posto. Ubicata al centro del paese, da generazioni \u00e8 attiva la distilleria Revel Chion che trasforma le vinacce prodotte dai contadini del posto, i suoi cioccolatini alla grappa sono esportati anche in America.\nNon mancano mete turistiche, costituite da passeggiate, chiesette, cappelle, una torbiera, la bottega del frer, (un piccolo museo degli antichi mestieri), \u00e8 presente il Suzuki Talent Center, un'iniziativa ormai ventennale, preposta a individuare e seguire negli studi, giovanissimi talenti vocati allo studio del violino. Il 15 aprile 2007 si \u00e8 tenuto il concerto di inaugurazione per il termine dei lavori di restauro dell'organo della Chiesa di San Silvestro. L'organo, realizzato tra il 1793 e il 1796 da Giovanni Bruna, \u00e8 il pi\u00f9 importante fra quelli di scuola piemontese e risulta fra i grandi strumenti del 700, uno dei pochi rimasti in Italia. Il lavoro di restauro, compreso la canteria, sotto il controllo della Soprintendenza ai Beni Culturali, \u00e8 stata finanziata dalla CEI, enti pubblici e privati, nonch\u00e9 da un'associazione fondata tempo addietro dagli stessi cittadini del paese, nata col preciso scopo del restauro dello strumento.\nChiaverano fa parte di \"Cittaslow\", una rete di citt\u00e0 del \"buon vivere\".\nStoria.\nUn antico documento testimonia la sua fondazione nel 1251.\nMonumenti e luoghi d'interesse.\nChiesa di Santo Stefano di Sessano.\nLa chiesa di Chiesa di Santo Stefano di Sessano \u00e8 ci\u00f2 che rimane del borgo di Sessano, situato sul promontorio roccioso a est del paese di Chiaverano, abbandonato forse in seguito ad una frana.\nCastello di San Giuseppe.\nIl Castello di San Giuseppe prospetta sul lago Sirio e la zona in cui si erge \u00e8 ritenuta uno dei pi\u00f9 antichi luoghi di insediamento umano.\nMuseo \"La Bottega del Frer\".\nIl museo, collocato all'interno di un'officina di fabbro ferraio risalente ai primi anni del Settecento, \u00e8 tuttora in grado di muovere le macchine operatrici situate nel primo locale della bottega, attraverso una ruota idraulica. Nella sala della forgiatura sono invece visibili tutte le attrezzature per la lavorazione del ferro oltre ad una vasta serie di prodotti; nell'ultima sala si segnala, tra le varie tecnologie, quella relativa alla costruzione di pesi, misure e stadere. Di rilievo \u00e8 inoltre un vasto campionario di serrature e attrezzi per l'agricoltura.\nIl museo aderisce al progetto Rete Museale AMI che prevede una valorizzazione e promozione del patrimonio museale dell'Anfiteatro Morenico d'Ivrea.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Chiaverano sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana."}
{"id": "38166", "revid": "2224950", "url": "https://it.wikipedia.org/wiki?curid=38166", "title": "Chieri", "text": "Chieri (\"Cher\" in piemontese, \"Carreum Potentia\" in latino) \u00e8 un comune italiano di abitanti della citt\u00e0 metropolitana di Torino, in Piemonte, situata sulle propaggini sudorientali delle colline torinesi. Il nucleo urbano pi\u00f9 antico presenta una tipica impronta medievale sia nella planimetria circolare con strade a raggiera convergenti sulla cattedrale, sia nell'aspetto architettonico e urbanistico di numerosi edifici.\nGeografia fisica.\nTerritorio.\nLa cittadina \u00e8 situata ai piedi della collina torinese, a sud-est del capoluogo, sul margine meridionale delle colline del Po.\nIdrograficamente il territorio comunale ricade nei due bacini contigui del Banna e del Tepice. Quest'ultimo corso d'acqua attraversa la citt\u00e0, in parte ad alveo coperto.\nMonumenti e luoghi d'interesse.\nArchitetture religiose.\nMedioevo.\nChiesa di San Domenico.\nLa chiesa di San Domenico, risalente al XIV secolo e unita al vicino Convento. Inizialmente era una chiesa architettura gotica a tre navate, ma nel corso del XIV secolo vennero costruite ai suoi fianchi numerose cappelle patrizie, se si osserva la facciata si pu\u00f2 notare come non \u00e8 lineare e piatta ma segue l'andamento delle antiche mura di protezione della citt\u00e0. La chiesa conserva diversi antichi tesori, tra cui pregiate opere del Moncalvo, la \"Resurrezione di Lazzaro\" e della \"Moltiplicazione dei pani\", al quale fu affidata nel 1614 la decorazione del coro. Vi sono inoltre presenti opere dello Spanzotti. Di pregevole interesse \u00e8 \"La Madonna del latte\" affrescata sulla prima colonna di sinistra, rappresenta l'allattamento del bambino da parte della Madonna.\nChiesa di San Guglielmo.\nLa chiesa di San Guglielmo risale al XIII secolo, in cui nel 1328 si riun\u00ec il \"Consiglio di Credenza\", l'organo pi\u00f9 importante della Repubblica Chierese.\nChiesa di San Leonardo.\nLa chiesa di San Leonardo, costruita nel Quattrocento, a tre navate con volta retta da colonne piriformi. Venduta durante l'occupazione francese, nell'Ottocento venne trasformata in officina, cappella inizialmente eretta dall'ordine dei cavalieri Templari come centro di assistenza ai pellegrini, successivamente dopo il 1313 (con la disfatta dell'ordine Templare) la cappella venne utilizzata dai cavalieri di Gerusalemme nati ai tempi della terza crociata con il compito di difendere i pellegrini nella citt\u00e0 santa. In seguito a recenti restauri \u00e8 possibile osservare, all'interno della cappella, la rappresentazione della passione di Cristo dipinta lungo le volte da autore ignoto.\nPeriodo barocco.\nChiesa dei Santi Bernardino e Rocco.\nFra le altre chiese realizzate nel periodo barocco troviamo la chiesa di Santa Margherita, terminata nel 1671 su progetto di Francesco Lanfranchi, e la chiesa di Santa Maria della Pace terminata attorno al 1660.\nXVIII secolo.\nLa chiesa di Sant'Antonio Abate, venne edificata sul sito di una precedente chiesa gotica. Il progetto venne affidato prima al Juvarra, ma a causa delle scarse risorse economiche venne rimandato al 1767 e commissionata all'architetto Giuseppe Giacinto Bays, al quale si pose la condizione di rispettare il progetto juvarriano. La chiesa \u00e8 a navata unica con cappelle laterali, la volta ornata con stucchi e centro dipinta con la \"Gloria di Sant'Antonio\", opera del pittore Vittorio Blanseri, un allievo del Beaumont.\nChiesa di Sant'Andrea.\nLa chiesa di Sant'Andrea, era considerata dallo stesso Filippo Juvarra uno dei suoi capolavori. Venne costruita tra il 1728 ed il 1733 accanto all'omonimo convento. Durante l'occupazione francese venne adibita a cotonificio. Fu distrutta nel 1811 per evitare che fosse nuovamente adibita al culto.\nPalazzi.\nTra i pi\u00f9 importanti palazzi, archi, ville d'epoca possiamo annoverare:\nL'arco di piazza Umberto I.\n\u00c8 una delle pi\u00f9 note e tipiche costruzioni della citt\u00e0, conoscendo nei secoli diverse modificazioni. Eretto nel 1580, in onore di Emanuele Filiberto, il quale mor\u00ec quando ancora l'arco non era terminato. Nel 1586, per la nascita di Filippo Emanuele, primogenito di Carlo Emanuele I, l'arco sub\u00ec i primi restauri. Nel 1761 un nuovo crollo rese necessario un consistente rifacimento affidato al Vittone. Nel 1837, venne sottoposto ad un nuovo restauro e nel 1876 vi venne posto un orologio.\nGli ultimi importanti restauri sono stati effettuati negli anni 2001-2002\nIl museo enologico.\nA Chieri, nella frazione Pessione, ha sede il Museo \"Martini\" di storia dell'Enologia, creato da Lando Rossi di Montelera, proprietario della Martini &amp; Rossi, noto stabilimento famoso nel mondo per la produzione di vermut. Diviso in 16 sale i reperti sono organizzati in modo da permettere al visitatore di prendere visione delle forme e dei modi assunti dalla cultura del vino nelle diverse civilt\u00e0 succedutesi dall'antichit\u00e0 ad oggi, per un arco di tempo di venticinque secoli.\nLa comunit\u00e0 ebraica di Chieri.\nChieri fu sede, tra il XV e il XX secolo, di una delle pi\u00f9 fiorenti comunit\u00e0 ebraiche del Piemonte. A testimonianza della presenza ebraica a Chieri rimangono, oltre all'edificio del ghetto, tre cimiteri (in vicolo Santo Stefano in pi\u00f9 antico, poi quello di via Nostra Signora della Scala, che affacciava sulla strada statale n. 10 e quello contemporaneo nel Cimitero generale) e alcuni \"passaggi segreti\" che arrivano in vari punti della citt\u00e0. Nel 1802 venne eletto il primo sindaco membro della comunit\u00e0 ebraica della storia di Chieri, David Levi.\nMedia.\nLa citt\u00e0 e il suo circondario dispongono di un settimanale, il \"Corriere di Chieri\" e dintorni, fondato nel 1945 che alterna notizie di cronaca e di cultura locali.\nIstruzione.\nIn citt\u00e0 sono presenti tre scuole superiori:\nBiblioteca.\nLa citt\u00e0 \u00e8 sede della biblioteca civica \"Nicol\u00f2 e Paola Francone\". L'incarico di progettazione per la ristrutturazione dell'edificio e per l'arredamento, \u00e8 stato affidato all'arch. Gianfranco Franchini, di Genova, esperto in biblioteche, che ha rinnovato tutti gli arredi con criteri di funzionalit\u00e0, considerando di primaria importanza caratterizzare l'allestimento interno della Biblioteca con manufatti integrati con lo stile \u201canni cinquanta\u201d tipico dell'ex-cotonificio Tabasso. \nEconomia.\nSecondo il Censimento Istat del 2001, nel comune di Chieri sono presenti: 804 attivit\u00e0 industriali con 4.231 addetti pari al 37,71 % del totale della forza lavoro, 1424 attivit\u00e0 di servizio pari al 37,07% e 166 attivit\u00e0 amministrative con 2.830 addetti pari al 25,22%. Complessivamente sono occupati 11.220 persone, pari al 34,140 % del numero totale degli abitanti.\nA Chieri, nel XV secolo, in citt\u00e0 si produceva un tipo di fustagno di colore blu che veniva esportato attraverso il porto di Genova, dove questo tipo di tela era usata per confezionare i sacchi per le vele delle navi e per coprire le merci nel porto; il nome inglese \"Blue Jeans\", deriverebbe, secondo alcuni, dal termine \"blue de Genes\", ovvero blu di Genova, citt\u00e0 nella quale sarebbe avvenuta la trasformazione da tela a indumento.\nSociet\u00e0.\nEvoluzione demografica.\nA partire dagli anni '70, la citt\u00e0 ha avuto un decollo demografico che continua anche ai giorni nostri, nonostante la tendenza generale del territorio sia inversa, grazie al fatto di essere ormai un avamposto residenziale di Torino.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Chieri sono , cos\u00ec suddivisi per nazionalit\u00e0, elencando per le presenze pi\u00f9 significative:\nSpecialit\u00e0 gastronomiche.\nFocaccia di Chieri.\nLa cittadina annovera fra le sue specialit\u00e0 la focaccia dolce, un alimento di origine casalinga che viene consumata a fine pasto. Per prepararla \u00e8 necessario usare un impasto a base di acqua, farina, latte, uova, burro, zucchero e lievito di birra che viene messo a caramellare in forno. Oggi viene messa in commercio solo la versione tradizionale dal peso di mezzo chilo.\nSport.\nPallavolo.\nDopo l'esperienza del Chieri Volley chiusasi nel 2013, oggi una nuova societ\u00e0 di pallavolo femminile, il Chieri '76 Volleyball, milita nella serie A1 del campionato professionistico nazionale.\nCalcio.\nLa principale squadra di calcio \u00e8 l'Associazione Sportiva Dilettantistica Chieri Calcio 1955 che, dopo la fusione con l'Unione Sportiva Dilettantistica Rivarolese 1919, dal 2009 milita in Serie D.\nScacchi.\nIl club locale di scacchi, l'Arcotorre, ha vinto nel 2019 il girone B1 del Campionato Italiano a Squadre ottenendo la promozione alla divisione nazionale serie A2 per l'edizione che verr\u00e0 disputata nel 2020 (rinviata al 2021).\nCuriosit\u00e0.\nNel territorio del comune passa il 45\u00ba parallelo nord e la particolarit\u00e0 geografica \u00e8 celebrata da un globo di acciaio su una rotatoria sulla Strada statale 10 Padana Inferiore, all'incrocio tra viale Fiume, Corso Bruno Buozzi e Corso Torino, appena fuori dall'abitato: l'opera \u00e8 dell'artista chierese Silvio Vigliaturo."}
{"id": "38167", "revid": "399", "url": "https://it.wikipedia.org/wiki?curid=38167", "title": "Chiesanuova (Italia)", "text": "Chiesanuova (\"Gesianeuva\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nChiesanuova si trova in Valle Sacra in destra idrografica del torrente Piova.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana."}
{"id": "38168", "revid": "322321", "url": "https://it.wikipedia.org/wiki?curid=38168", "title": "Chiomonte", "text": "Chiomonte (\"Cimon\" in piemontese, \"Ch\u00e1umount\" in occitano e \"Chaumont\" in francese) \u00e8 un comune italiano di abitanti della citt\u00e0 metropolitana di Torino in Piemonte. Si trova in Val di Susa.\nGeografia fisica.\nChiomonte sorge a 750 m s.l.m. sulla riva destra della Dora Riparia, a circa 60\u00a0chilometri ad ovest da Torino, in alta Val di Susa. Il comune \u00e8 sovrastato dal massiccio dell'Ambin che raggiunge la sua massima elevazione nella Rocca d'Ambin (3.377\u00a0m).\nNel territorio comunale rientrano anche le due frazioni di Ramats, a 1000 metri s.l.m. sul versante sinistro della Dora, e Frais, a 1500 metri, centro sciistico e di villeggiatura estiva.\nEtimologia.\nIl nome deriva dall'antica denominazione \"Caput Montium\" (o anche \"Calcis Mons\", quest'ultima per via di certe cave di calce che vi si trovavano nel territorio) o \"Caumontium\".\nStoria.\nIn origine, il centro abitato sorgeva sulla riva opposta del fiume, come testimoniano i resti di villaggi preistorici rinvenuti in regione \"Maddalena\", dove oggi si trova il museo archeologico, con importanti testimonianze dell'epoca preistorica e celtica. Gi\u00e0 nel periodo romano per\u00f2 il nucleo del paese si trovava sull'altro versante, pi\u00f9 in alto rispetto al letto del fiume; passato in seguito sotto la giurisdizione francese, il comune di Chiomonte divenne la frontiera tra il territorio sabaudo e piemontese e quello francese del Delfinato. Nel 1629, il re di Francia Luigi XIII e il cardinale Richelieu soggiornarono a Chiomonte durante la guerra di successione a Mantova. Passato con tutta l'Alta Val Susa, sotto i Savoia con il Trattato di Utrecht (1713), che pose fine alla guerra di successione spagnola, il paese ha poi conosciuto una fase di espansione e di industrializzazione agli inizi del Novecento, grazie alla ferrovia, alla centrale idroelettrica (la prima nella valle) ed a partire dagli anni cinquanta, all'affermazione della stazione sciistica del Frais, servita da una seggiovia (di nuova costruzione, aperta dal 6 gennaio 2011 e inaugurata il 5 febbraio 2011) che la collega alla stazione ferroviaria.\nDopo la completa automatizzazione della centrale elettrica, l'economia si regge soprattutto sull'industria di conservazione di cibi surgelati, sulla ferrovia, sul turismo, soprattutto invernale (la frazione Frais \u00e8 stata sede di allenamento durante i XX Giochi olimpici invernali di Torino 2006), e sulla produzione enogastronomica, in particolare formaggi (tome) e vini (da vitigni sia trapiantati, sia autoctoni, come l\"'Avan\u00e0\").\nLingua.\nA Chiomonte \u00e8 tuttora parlata la variet\u00e0 locale occitana, chiamata chiomontino (chamoussin). Il chiomontino appartiene, come le altre parlate occitane dell'alta valle della Dora Riparia, al gruppo del Brianzonese, che a sua volta appartiene alle variet\u00e0 occitane vivaro-alpine.\nVia Francigena.\nIl concentrico \u00e8 inserito nel percorso storico della Via Francigena, nel tratto proveniente dal Colle del Monginevro e da Oulx ed Exilles e successivamente dirigentesi verso il posto tappa di Susa.\nVino del ghiaccio.\nNel territorio del comune dai primi anni Duemila sono state riprese le coltivazioni della vite e la produzione di vino di ghiaccio attraverso antiche tecniche che prevedono la vendemmia in epoca gi\u00e0 invernale (met\u00e0 dicembre), a temperature molte volte sotto lo zero per fermare il processo di fermentazione naturale degli acini congelati e quasi disidratati, con conseguente concentrazione degli aromi e degli zuccheri presenti. Il vino che si produce \u00e8 il \"San Sebastiano\", ottenuto dalla vinificazione di uva Avan\u00e0 in purezza.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 42 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone."}
{"id": "38169", "revid": "1543377", "url": "https://it.wikipedia.org/wiki?curid=38169", "title": "Chiusa di San Michele", "text": "Chiusa di San Michele (\"Ciusa\" in piemontese, \"Kiusa\" in francoprovenzale, \"L'\u00c9cluse\" in francese) \u00e8 un comune italiano di abitanti della citt\u00e0 metropolitana di Torino in Piemonte. Originariamente fu detto \"Clausae Longobardorum\" (Chiuse longobarde) dal nome dell'omonima fortificazione. Si trova in Val di Susa.\nMonumenti e luoghi d'interesse.\nChiuse longobarde.\nSul territorio comunale vi sono dei resti di mura che fanno pensare alle celebri Chiuse longobarde: Chiusa di San Michele da sempre viene associato alle fortificazioni longobarde, che servivano a difendere il Regno longobardo dal Regno dei Franchi e che secondo la tradizione storica vennero aggirate da Carlo Magno. La conformazione orografica della valle, che qui presenta uno dei punti pi\u00f9 stretti del suo tratto iniziale, tende a confermare questa ipotesi: si pu\u00f2 tratteggiare una linea immaginaria che, con orientamento sud-nord, andrebbe dalla frazione Borgo Pracchio di Chiusa di San Michele sul versante sud della valle, alla zona del Castello detto \"del Conte Verde\" in comune di Condove sul versante nord della valle.\nLa tradizione locale identificava come mura longobarde alcuni muraglioni costruite lungo il rio Pracchio di Chiusa di San Michele, probabilmente a difesa dell'abitato dalle alluvioni, la cui origine non \u00e8 per\u00f2 meglio precisata. A destare interesse tra gli studiosi \u00e8 invece stata in anni recenti una costruzione posta sempre lungo l'immaginaria linea di imbocco della valle, pi\u00f9 lontano dall'attuale corso del rio e nei pressi della centrale piazza della Repubblica.\nL'ambiente sottostante a una cappella sconsacrata, detta di San Giuseppe, ha sollevato gli interrogativi degli archeologi: sono state rinvenute mura antiche, di incerta datazione, ma che possono far pensare a una fortificazione altomedioevale, si ipotizza una torre con quattro torrette angolari. Si tratta di un ambiente quadrato, con ai quattro angoli smussature che fanno pensare a piccole torrette di due metri di diametro.\nCappella di Santa Croce.\nAntica cappella posta all'ingresso ovest del paese, vicino alle mura di origine longobarde, posta su un rilevato fra il rio Pracchio e il Borgo del Rustico e che presenta davanti alla facciata un ampio sagrato, piuttosto antico.\nIl nome deriva da un frammento di legno conservato all'interno che sarebbe proveniente dalla Croce su cui fu crocifisso Ges\u00f9 Cristo.\nChiesa parrocchiale di San Pietro Apostolo.\nLa chiesa parrocchiale, costruita tra il 1796 ed il 1825 e consacrata nell'anno 1825, \u00e8 stata completamente ristrutturata in anni recenti e presenta un'aula di ampie dimensioni, con due navate minori e un coro restrostante l'altare maggiore. \nDalla piazza antistante, con scenografica fontana datata 1722, parte il sentiero numero 503 verso la Sacra di San Michele.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Chiusa di San Michele sono , cos\u00ec suddivisi per nazionalit\u00e0, elencando per le presenze pi\u00f9 significative:\nEventi di interesse.\nIl terzo fine settimana di settembre da alcuni anni viene organizzata la manifestazione \"Gusto di Meliga\" inserita nel calendario Gustovalsusa per la promozione del prodotto locale \"Pane di Meliga\", che registra migliaia di presenze.\nEscursioni e accesso alla Sacra di San Michele.\nDal paese si possono compiere diverse escursioni, nel bosco vicino alla Sacra di San Michele, verso le frazioni o in direzione dei paesi vicini.\nUn antico sentiero (segnato come Sentiero 503), lastricato in pietra e completamente ombreggiato dal bosco, conduce in circa 1,15 h alla Sacra di San Michele, che sovrasta il paese dai 962 metri del Monte Pirchiriano, con un dislivello di poco meno di 600 metri.\nVia Francigena.\nQuella che oggi \u00e8 una strada secondaria di collegamento ai paesi vicini (Sant'Ambrogio verso Torino e Vaie verso Susa), \u00e8 in realt\u00e0 l'antico percorso di fondovalle della Via Francigena del Moncenisio. Completamente pianeggiante, \u00e8 chiusa al traffico la domenica e i giorni festivi per consentire escursioni a piedi o in bicicletta.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone."}
{"id": "38171", "revid": "322321", "url": "https://it.wikipedia.org/wiki?curid=38171", "title": "Ciconio", "text": "Ciconio (\"Sicheugn\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38172", "revid": "1543377", "url": "https://it.wikipedia.org/wiki?curid=38172", "title": "Cintano", "text": "Cintano (\"Sintan\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. Si trova al centro della Valle Sacra. Possiede anche la frazione del Santuario di Piova e le localit\u00e0 montane vicino al confini con Castelnuovo Nigra.\nLa fondazione del paese risale al 1300 circa.\nGeografia fisica.\nIl territorio comunale di Cintano sorge nel cuore della Valle Sacra, in pendio esposto a sud, ed il suo perimetro \u00e8 rappresentato da una forma bizzarra, alquanto allungata da Sud a Nord, con una strozzatura nel centro.\nIl torrente Piova, che trae le sue origini dai versanti meridionali della Punta di Verzel (2406 m), lo bagna in tutta la sua lunghezza.\nL'intera superficie \u00e8 rivestita da prati permanenti, pascoli e boschi, che le conferiscono un'immagine pittoresca. Le sue altitudini variano da un minimo di 500 m, ai confini con Castellamonte, fino ai 1300 circa della zona settentrionale di Castelnuovo Nigra.\nIl capoluogo, situato a 646 m di quota, si adagia sopra una balza verde prospiciente il Piova.\nLe strade di accesso sono molto comode, sia da Castellamonte (7\u00a0km) che da Cuorgn\u00e8 (8\u00a0km).\nStoria.\nSimboli.\nLo stemma comunale \u00e8 stato concesso con Decreto del presidente della Repubblica del 3 ottobre 2005.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cintano sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana."}
{"id": "38175", "revid": "1543377", "url": "https://it.wikipedia.org/wiki?curid=38175", "title": "Coassolo Torinese", "text": "Coassolo Torinese (\"Coasseul \u00ebd Turin\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nSi trova nelle Valli di Lanzo, a nord-ovest rispetto al capoluogo piemontese.\nOrigini del nome.\nLa radice \"COASS-\" appartiene a diverse localit\u00e0 piemontesi (p. es. Coazze): essa deriva probabilmente dal termine latino \"COACTUS\", che vuol dire \"prigioniero\", nel senso di \"Comune non libero\" o di \"luogo di detenzione\".\nIn piemontese il Comune \u00e8 detto \"Coasseul\" . Altri due comuni del Piemonte sono detti in piemontese \"Coasseul\", mentre in italiano la grafia \u00e8 differente: essi sono Coazzolo (AT) e Quassolo (presso Ivrea), inoltre esiste una frazione di Albenga (SV) con il nome di Coasco. Il toponimo in francoprovenzale \u00e8 Couass\u0153l. Da ricordare anche il comune di Coazze (\"Coase\"), in alta Val Sangone.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Coassolo Torinese sono \n1) Romania: 47\nAmministrazione.\nAltre informazioni amministrative.\nCoassolo fa parte dell'Unione dei Comuni montani delle Valli di Lanzo, Ceronda e Casternone, ex Comunit\u00e0 montana Valli di Lanzo, Ceronda e Casternone."}
{"id": "38178", "revid": "125452785", "url": "https://it.wikipedia.org/wiki?curid=38178", "title": "Colleretto Castelnuovo", "text": "Colleretto Castelnuovo (\"Cor\u00e9j\" in piemontese) \u00e8 un comune italiano di 316 abitanti della citt\u00e0 metropolitana di Torino in Piemonte.\nGeografia fisica.\nIl comune si trova in Valle Sacra. Il territorio comunale culmina a quota 2.231 m in corrispondenza della Punta di Santa Elisabetta (l'anticima meridionale della Quinseina) e comprende l'omonimo Santuario di Santa Elisabetta.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana ed appartiene ora all' Unione Montana Valle Sacra."}
{"id": "38179", "revid": "1543377", "url": "https://it.wikipedia.org/wiki?curid=38179", "title": "Colleretto Giacosa", "text": "Colleretto Giacosa (\"Cor\u00e8j Giacosa\" in piemontese), gi\u00e0 Colleretto Parella (\"Cor\u00e8j Parela\"), \u00e8 un comune italiano di abitanti della citt\u00e0 metropolitana di Torino in Piemonte.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Colleretto Giacosa sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDurante il fascismo, con regio decreto del 28 febbraio 1929, i comuni di Loranz\u00e8, Colleretto, Parella, Quagliuzzo e Strambinello vennero fusi in un unico comune denominato \"Pedanea\". Nel dopoguerra, il 23 agosto 1947, i cinque comuni recuperarono la propria autonomia.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nA Colleretto Giacosa gioca la locale squadra di calcio Colleretto G. Pedanea con colori sociali giallo-blu che milita nel campionato di prima categoria."}
{"id": "38180", "revid": "1543377", "url": "https://it.wikipedia.org/wiki?curid=38180", "title": "Condove", "text": "Condove (\"Cond\u00f2ve\" in piemontese, \"Coundove\" in francoprovenzale, \"Condoue\" in francese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nCondove si trova in Val di Susa.\nIl suo territorio, di circa 72 chilometri quadrati per il 94% montano, \u00e8 caratterizzato da 77 frazioni montane, che si inerpicano in ampie valli laterali sulla sinistra orografica della Val di Susa. Il territorio comunale \u00e8 quasi del tutto compreso nei bacini idrografici dei torrenti Gravio e Sessi, e raggiunge il suo punto pi\u00f9 elevato sulla vetta della Punta Lunella (2.772 m s.l.m.)\nStoria.\nNel 1936 il comune di Condove incorpor\u00f2 i due preesistenti comuni montani di Mocchie e Frassinere, che ne divennero frazioni, \ncon provvedimento pubblicato sulla Gazzetta Ufficiale del 23 giugno 1936.\nLa popolazione di Condove, situata nel fondovalle, fu per lungo tempo minore di quella delle due attuali frazioni, entrambe situate a mezzacosta sul versante solatio della valle.\nLa popolazione dei tre comuni, nei censimenti dell'Italia post-unitaria, era cos\u00ec distribuita:\nL'unione avvenne su richiesta dei tre comuni interessati, i quali per\u00f2 ottemperarono in questo modo ad un suggerimento della prefettura. Non furono estranee all'annessione a Condove le pesanti difficolt\u00e0 economiche nelle quali si trovavano al tempo le amministrazioni di Mocchie e di Frassinere, dovute in particolare alle spese sostenute per la costruzione della strada che ancora oggi ne collega i loro territori con il fondovalle. Il comune di Condove era invece a quel tempo pi\u00f9 florido grazie alla recente industrializzazione del territorio di fondovalle e pot\u00e9 accollarsi i debiti delle altre due amministrazioni.\nFra gli eventi pi\u00f9 significativi del XX secolo figura infatti la costruzione degli stabilimenti della Societ\u00e0 Anonima Bauchiero, poi Officine Moncenisio, che incisero profondamento sul paesaggio urbano e sociale dell'abitato.\nMonumenti e luoghi d'interesse.\nVia Francigena.\nPer Condove passa la variante sulla riva sinistra della Dora Riparia della Via Francigena, ramo del Moncenisio.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Condove sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone."}
{"id": "38181", "revid": "174925", "url": "https://it.wikipedia.org/wiki?curid=38181", "title": "Michigan", "text": "Il Michigan (in inglese , ) \u00e8 uno Stato federato degli Stati Uniti d'America. L'abbreviazione postale \u00e8 MI (vecchio stile: Mich.). Il nome deriva dal termine algonchino \"meshigami\", che significa \"grande lago\", con riferimento all'omonimo specchio d'acqua. Questo Stato \u00e8 conosciuto come la patria dell'industria automobilistica; ha inoltre una consistente attivit\u00e0 turistica.\nLe principali mete turistiche: Traverse City, Mackinac Island, e l'intera Penisola superiore, accolgono vacanzieri, cacciatori e amanti della natura da tutti gli Stati Uniti e Canada. Il Michigan possiede la pi\u00f9 lunga costa (eccetto l'Alaska) e il maggior numero di barche da diporto di ogni altro Stato.\nGli abitanti del Michigan sono chiamati \"\"michiganians\" o anche \"michiganders\"\" e spesso soprannominati \"wolverines\" (dal nome inglese del \"ghiottone\", l'animale caratteristico dello Stato). Un abitante della Penisola superiore \u00e8 invece detto \"Yooper\" (dalla pronuncia di \"UP-er\", cio\u00e8 abitante della UP. \"UP\" sta per \"Upper Peninsula\", cio\u00e8 Penisola Superiore).\nStoria.\nIl territorio fu esplorato dai Francesi dal 1668, alla ricerca di nuovi mercati di pellicce, fondandovi stazioni commerciali fortificate e missioni religiose (Fort Pontchartrain-Detroit, Port Huron, Outamis, Fort Mackilimackinac, Fort Sault Ste. Marie, Saint Ignace). Fu occupato dagli Inglesi dal 1760 e dal 1783 pass\u00f2 agli Stati Uniti che, per\u00f2 riuscirono ad avere di fatto il dominio del territorio solo dal 1796, quando le truppe inglesi lasciarono Detroit. Entrato a far parte del \"Territorio del Nord Ovest\", diviene autonomo dal 1805, finch\u00e9 divenuto Stato nel 1835, entra nell'Unione il 26 gennaio 1837, come 26\u00ba stato. Durante la guerra di secessione partecip\u00f2 attivamente contro gli stati schiavisti. Il Michigan fu il primo Stato americano ad abolire la pena di morte (nel 1864) e il primo Stato che ha come lingua ufficiale l'inglese.\nGeografia fisica.\nLo Stato del Michigan \u00e8 l'unico degli Stati USA formato da due penisole, giacenti tra gli 82\u00b030' e i 90\u00b030' longitudine ovest, separate dallo stretto di Mackinac e che prendono il nome di Penisola superiore e Penisola inferiore.\nA sud confina con Ohio e Indiana, coi quali divide anche le acque interne del lago. Sulle acque sono anche la maggior parte dei confini occidentali, da sud a nord, con Illinois e Wisconsin sul Lago Michigan; quindi per una parte su terraferma col Wisconsin. La Penisola superiore \u00e8 delineata principalmente dai fiumi Menominee e Montreal; quindi nuovamente confini sulle acque, in questo caso del Lago Superiore, con Wisconsin e Minnesota a ovest, e la provincia canadese dell'Ontario a nord. Il confine settentrionale attraversa tutto il Lago Superiore partendo dall'estremo nord del Minnesota, contenendo l'isle Royale, e quindi piegando verso sud-est fino al restringimento del lago presso Sault Ste. Marie. Tutto il grande confine nord ed est del Michigan \u00e8 condiviso con la sola provincia dell'Ontario che infatti \u00e8 anche il suo pi\u00f9 grande partner commerciale. Il confine est, quasi interamente caratterizzato dal Lago Huron, termina nel Lago Erie con un punto di convergenza triplo tra Michigan, Ohio e Ontario.\nIl Michigan ha una superficie di 150.504 km\u00b2, cui vanno aggiunti 99.909\u00a0km\u00b2 di acque dei Grandi Laghi e 3.380\u00a0km\u00b2 di altre acque interne. In termini di acque territoriali solo lo Stato dell'Alaska ne ha di pi\u00f9 negli Stati Uniti.\nLa regione della Penisola superiore \u00e8 ricca di foreste e parzialmente montuosa nella parte pi\u00f9 occidentale. I Monti Porcupine, i pi\u00f9 vecchi dell'America del Nord, raggiungono altezze piuttosto modeste ma segnano lo spartiacque tra il bacino del Lago Superiore e quello del Lago Michigan. Entrambi i versanti di questa catena sono piuttosto scoscesi mentre la cima pi\u00f9 alta \u00e8 il Monte Arvon di appena 603 m. La penisola conta 330.000 abitanti e ha una bassa densit\u00e0 abitativa. La sua popolazione \u00e8 spesso chiamata con l'appellativo \"Yoopers\" che deriva semplicemente dalla forma contratta del nome \"Upper Peninsula\", vale a dire U.P. (dal quale U.P.ers e quindi \"yoopers\"), e ha un particolare dialetto, anch'esso con questo nome, che nasce dall'influenza subita dal gran numero di immigranti scandinavi e canadesi, stabilitisi qui durante il boom minerario alla fine dell'Ottocento.\nLa penisola inferiore (\"Lower Peninsula\"), con la forma che ricorda quella di un guanto, \u00e8 lunga 446\u00a0km e larga 314 e costituisce i due terzi della superficie dello Stato. Il territorio \u00e8 pressoch\u00e9 pianeggiante, fatta eccezione per alcune colline di forma conica, comunque molto basse (mai al di sopra dei 520\u00a0m). Il basso spartiacque che va da nord a sud divide la penisola in due parti delle quali quella occidentale, che digrada lievissimamente verso il Lago Michigan, \u00e8 pi\u00f9 grande. Il punto pi\u00f9 basso dello Stato \u00e8 la superficie stessa del Lago Erie, a 174\u00a0m.\n\u00c8 da sottolineare che la notevole distanza da Detroit e Lansing ha costituito nel tempo un isolamento non solo geografico della Penisola superiore, che pu\u00f2 dirsi un'entit\u00e0 distinta dal resto dello Stato, sia culturalmente sia economicamente, al punto che non sono mancate proposte di secessione per far nascere un nuovo Stato dal nome di \"Superior\".\nIn entrambe le penisole ci sono molti laghi e zone umide (in totale si contano 11.037 specchi d'acqua), con coste frastagliate. Dopo l'Alaska, il Michigan ha la pi\u00f9 lunga linea di coste degli Stati Uniti con i suoi 3.681\u00a0km. A questi si potrebbero aggiungere altri 1.415\u00a0km delle isole per un totale che equivale a circa tutta la lunghezza della costa atlantica dal Maine alla Florida. Nessun punto del Michigan dista pi\u00f9 di 10\u00a0km da un lago interno o pi\u00f9 di 137\u00a0km dalla riva di un grande lago. Le isole maggiori sono le isole Manitou, le isole Beaver e le isole Fox nel Lago Michigan; l'Isle Royale e l'Isle Grand nel Lago Superiore; Marquette, l'isola Bois Blanc e la Mackinac nel Lago Huron e Neebish Island, Sugar Island e le Isole Drummond sul fiume Saint Mary's.\nI fiumi sono piccoli, brevi e poco profondi, e solo in pochi casi navigabili. tra i principali l'Au Sable, il Thunder Bay, il Cheboygan e il Saginaw, immissari del Lago Huron; l'Ontonagon e il Tahquamenon che alimentano il Lago Superiore; il St. Joseph, il Kalamazoo, il Grand e l'Escanaba che sfociano nel Lago Michigan.\nDetroit \u00e8 l'unica metropoli statunitense dalla quale ci si deve dirigere verso sud per superare il confine con il Canada. L'area metropolitana di Detroit/Ann Arbor/Flint/Windsor \u00e8 una delle pi\u00f9 vaste del mondo.\nIn questo Stato c'\u00e8 anche un parco nazionale: il Parco Nazionale dell'Isle Royale. Altre aree protette di interesse nazionale sono: il Parco storico di Keweenaw, il \"Pictured Rocks National Lakeshore\", lo \"Sleeping Bear Dunes National Lakeshore\" e il \"Father Marquette National Memorial\".\nClima.\nSecondo la pi\u00f9 nota classificazione climatica, la classificazione dei climi di K\u00f6ppen, il Michigan \u00e8 incluso nella fascia climatica Dfb (Climi freddi delle medie latitudini con il mese pi\u00f9 freddo con una temperatura media sotto i -3\u00a0\u00b0C) ossia un clima umido continentale in quasi tutto il suo territorio, sebbene debbano distinguersi due regioni. La parte meridionale e centrale della penisola inferiore (a sud della baia di Saginaw e dall'area di Grand Rapids in gi\u00f9) ha un clima pi\u00f9 mite (infatti ricade nella fascia climatica Dfa che, a differenza del Dfb, ha il mese pi\u00f9 caldo con temperatura media superiore ai +22\u00a0\u00b0C) con estati molto calde e umide e inverni freddi ma corti. La parte settentrionale e l'intera Penisola superiore hanno un clima pi\u00f9 rigido con estati calde, umide ma relativamente corte e inverni decisamente lunghi e anche molto freddi in rapporto alla latitudine. In alcune parti la temperatura massima rimane sotto zero da dicembre fino a febbraio, o addirittura marzo nelle zone pi\u00f9 settentrionali. Dalla fine dell'autunno a met\u00e0 febbraio sono frequenti pesanti nevicate d'origine lacustre (\"\"lake effect snow\"). Con una certa frequenza si presentano anche fenomeni come i blizzard che possono bloccare le citt\u00e0 di questo Stato sotto diversi centimetri di neve e le tempeste di ghiaccio pericolosissime per il traffico stradale e l'erogazione dell'energia elettrica. L'apporto delle precipitazioni va dai 750 ai 1000\u00a0mm annui (anche di pi\u00f9 in alcune zone costiere orientali), risultando abbondante in tutto lo Stato. Normalmente da dicembre a marzo c'\u00e8 la stagione relativamente pi\u00f9 secca, mentre da luglio a settembre c'\u00e8 il periodo leggermente pi\u00f9 favorevole alle piogge che comunque hanno un andamento piuttosto regolare durante tutto l'anno.\nCi sono 30 giorni all'anno con temporali (spesso accompagnati da forti grandinate) che, specie nelle zone pi\u00f9 meridionali, si accompagnano talvolta a problemi per la popolazione. Ci sono anche ben 17 tornado di media in un anno e la zona pi\u00f9 colpita \u00e8 sempre quella pi\u00f9 a sud, che ricade nel cosiddetto \"Tornado alley\"\" (fascia dei tornado), la regione storicamente pi\u00f9 soggetta a questo tipo di fenomeno cos\u00ec pericoloso. Il nord e la Penisola superiore normalmente sono esenti da tornado, ma di tanto in tanto questi si presentano anche in queste zone.\nOrigini del nome.\nIl nome dello stato viene dal nome del lago Michigan, uno dei cinque Grandi Laghi degli Stati Uniti nordorientali, al confine con il Canada. A sua volta, il nome del lago \u00e8 la versione francese della parola indiana Ojibwa misshikama (pronuncia \u201cmishig\u00e0ma\u201d) che significa \u201cgrande lago\u201d.\nSociet\u00e0.\nEvoluzione demografica.\nNel censimento del 2010 la popolazione del Michigan era etnicamente cos\u00ec divisa:\nLa popolazione bianca, a seconda delle origini, risulta, secondo una stima del 2009, cos\u00ec suddivisa:\nCitt\u00e0.\nLa citt\u00e0 pi\u00f9 popolosa \u00e8 Detroit, la cui area metropolitana supera i 4 milioni. Delle prime 10 citt\u00e0 dello Stato 6 sono parte dell'area metropolitana di Detroit, mentre altre due, Ann Arbor e Flint, sono considerate \"citt\u00e0 satellite\". Dunque solo Grand Rapids e la capitale Lansing sono esterne a quella che \u00e8 l'undicesima citt\u00e0 degli Stati Uniti.\nDa una stima del 01-07-2007 queste sono le prime 10 citt\u00e0 per numero di abitanti:\nSport.\nLe franchigie del Michigan che partecipano al \"Big Four\" (le quattro grandi leghe sportive professionistiche americane) sono:"}
{"id": "38182", "revid": "125207404", "url": "https://it.wikipedia.org/wiki?curid=38182", "title": "Corio", "text": "Corio (\"Cheuri\" in piemontese, \"Cory\" in francese) \u00e8 un comune italiano di abitanti della citt\u00e0 metropolitana di Torino, nelle Valli di Lanzo, in Piemonte.\nStoria.\nPer circa 80 anni nel territorio di questo comune e di quello del confinario Balangero \u00e8 stata attiva una cava d'amianto. Con un progetto della Regione Piemonte si pensa di inserire nel sito una centrale elettrica con pannelli fotovoltaici.\nAssociazioni.\nSul territorio operano diverse associazioni di volontariato a carattere prettamente locale e legate a singole frazioni il cui scopo principale \u00e8 di conservare i valori culturali.\nAmici di Piano Audi, Ass. Commercianti Corio, Amici di S. Lorenzo (Ritornato), Ass. \u201cLa Ciuenda\u201d (Rifugio Peretti Griva), Ass. La Burera, il Gruppo Alpini Corio, l'Associazione Sentieri Alta Val Malone e l'Associazione Harimon APS (harimon.eu) che si occupa di salute e benessere fisico e psicologico.\nMonumenti e luoghi d'interesse.\nA Corio il monumento pi\u00f9 importante \u00e8 la chiesa di San Genesio, dedicata a Genesio di Roma.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Corio sono 207, cos\u00ec suddivisi per nazionalit\u00e0, elencando per le presenze pi\u00f9 significative:\nLingue e dialetti.\nA Corio \u00e8 parlato un dialetto canavesano della lingua piemontese (localmente \"\u00ebl piemont\u00e8is a la m\u00f3da 'd Cheuri\"), e a ovest e a nord confina con dialetti della lingua francoprovenzale. Caratteristici di Corio sono i cognomi doppi, rimasti in piemontese e con la corretta grafia piemontese (dove la \"o\" si legge \"u\" o \"o\" - in tal caso dovrebbe essere scritta \"\u00f2\" -, la \"u\" si legge \"\u00fc\", la \"eu\" si legge \"\u00f6\"): Ruo Roch, Ruo Redda, Gent Binet, Corgiat Mecio, Corgiat Loia, Frand Genisot, Rubat Baleuri, Rubat Borel, Rubat Ciagnus, Rubat Ors, Rubat Quia, Rubat Remond, Chiad\u00f2 Caponet, Aseglio Gianinet, Aseglio Castagnot, Aseglio Francot, Audi Grivet, Baima Beuc, Baima Rughet, Baima Griga, Baima Besquet, Bria Berter, Balma Vener, Papurel Frer, Brach Papa, Brach Picit, Brach Prever, Brachet Cota, Brachet Barbus, Picca Piccon, Picca Garino, Massa Vielm, Broch Ciarus, Macario Teghin. Spesso la seconda parte del cognome fa riferimento a una frazione di cui era originaria la famiglia (ad esempio, per i Rubat, ca 'd Borel, e ca da Ors, al di sopra di Piano Audi e Ritornato, e l'Armond\u00e0, frazione di Rocca Canavese). I cognomi Cat Berro e Cat Genova prendono origine direttamente dalle localit\u00e0 omonime, Ca 'd Bero e Ca 'd Genova, mentre gli Aimone Cat da Ca 'd Cat. Esistono (o esistevano), rarissimi, alcuni cognomi tripli come Baima Besquet Griga, Corgiat Mecio Loia, Ruo Redda Lossat.\nSi tratta di cognomi tipicamente piemontesi, ai quali per lo pi\u00f9, in altre localit\u00e0 anche vicine, esiste il corrispettivo italianizzato (Rubatto, Papurello, Beria, Bracco...).\nCognomi simili sono presenti anche a San Pietro di Coassolo (i vari Savant Aleina, Savant Ros) e a Rocca Canavese (come i vari Molinar), localit\u00e0 confinanti con Corio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Corio fa parte dell'Unione dei Comuni montani delle Valli di Lanzo, Ceronda e Casternone, ex Comunit\u00e0 montana Valli di Lanzo, Ceronda e Casternone."}
{"id": "38183", "revid": "848247", "url": "https://it.wikipedia.org/wiki?curid=38183", "title": "Cossano Canavese", "text": "Cossano Canavese (\"Cossan\" in piemontese, pronuncia ) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nIl piccolo territorio comunale di Cossano si estende per poco pi\u00f9 di 2\u00a0km sia in senso nord-sud che in senso est-ovest; fa parte della fascia del Canavese posta al confine con la pianura vercellese.\nLa quota massima si tocca nella zona sud del comune sulla collina della Lusenta (), appartenente all'Anfiteatro morenico d'Ivrea. Il punto pi\u00f9 basso del territorio comunale \u00e8 invece a nord presso la cascina Roiera (), al confine con il comune di Settimo Rottaro."}
{"id": "38184", "revid": "1543377", "url": "https://it.wikipedia.org/wiki?curid=38184", "title": "Cuceglio", "text": "Cuceglio (\"Cusele\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. Fa parte del Canavese.\nMonumenti e luoghi d'interesse.\nNella piazza pi\u00f9 centrale, ovvero piazza Guglielmo Marconi, \u00e8 posto il primo monumento italiano eretto in onore del re Umberto I e subito dietro una quercia fatta piantare in onore della regina.\nIl paese \u00e8 diviso in due rioni e una frazione: il \"Gui\" e il \"Riva\" i rioni, le \"Cascine Cuffia\" la frazione. Queste ultime sono staccate dal paese e sono in fondo verso la pianura, il \"Gui\" \u00e8 la parte bassa del paese vero e proprio e il \"Riva\" la parte pi\u00f9 alta e comprende il santuario della Beata Vergine Addolorata, costruito tra il 1747 e il 1758. Da questo si pu\u00f2 vedere gran parte della piana canavesana, arrivando fino a Torino.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cuceglio sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nDa secoli in queste colline moreniche l'attivit\u00e0 principale \u00e8 la viticultura, quindi la coltivazione della vite fino ad arrivare alla produzione del vino. Si producono molti vini a Cuceglio, ma sicuramente il pi\u00f9 prezioso e caratteristico \u00e8 l'Erbaluce, dal nome del vitigno omonimo. A Cuceglio \u00e8 presente la Cantina Sociale del Canavese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38187", "revid": "106456", "url": "https://it.wikipedia.org/wiki?curid=38187", "title": "Exilles", "text": "Exilles, pron. [eg\u02c8zilles] (\"Eissilhas\" in occitano nella norma classica, noto anche \"Isiya\"; \"Is\u00ecles\" in piemontese; italianizzato in \"Esille\" durante il regime fascista), \u00e8 un comune italiano di 242 abitanti della citt\u00e0 metropolitana di Torino in Piemonte, che si trova in Alta Val di Susa.\n\u00c8 l'antica gallo-romana \"Excingomagus\" e si trova sul percorso della Via Francigena, nella variante proveniente dal Monginevro; \u00e8 noto soprattutto perch\u00e9 vi sorge l'omonimo forte.\nGeografia e topografia.\nExilles sorge a 870 m s.l.m. in Alta Val di Susa all'interno di una stretta gola della Dora Riparia, a circa 67\u00a0chilometri ad ovest da Torino. La valle ha qui un suo punto caratteristico chiudendosi, prima del vasto pianoro di Oulx, nella \"Comba di Exilles\". La costiera sud (a destra orografica) sale sino alla Testa dell'Assietta (2.566 m s.l.m.), quella nord fino al Monte Nibl\u00e8 (3.365 m s.l.m., massima altezza comunale), una delle vette del Massiccio dell'Ambin.\nStoria.\nL'abitato di Exilles ha origine antichissima: grazie alla sua posizione strategica il sito attualmente occupato dal Forte era abitato gi\u00e0 in epoca primitiva e poi in epoca celtica: solo dal 1155, sotto il comando dei conti d'Albon, si pu\u00f2 confermare l'esistenza di un vero e proprio complesso fortificato. Da quella data, il forte di Exilles e il paese passarono di mano in mano, tra la dominazione piemontese e quella francese: una storia lunga, che vide contrapposte per lungo tempo le fazioni del Ducato di Savoia e quelle del Delfinato, e che diede anche origine alla famosa vicenda del miracolo eucaristico di Torino.\nNei primi giorni di giugno 1593 Exilles e dintorni passarono saldamente sotto il controllo di Carlo Emanuele I di Savoia, grazie anche all'operato che ebbe, nella spedizione militare, il suo alleato spagnolo don Rodrigo di Toledo, rimasto ucciso in un conflitto a fuoco nelle montagne e sepolto poi a Plan di Savoulx.\nPassato alla Francia, la leggenda vuole che qui, tra il 1681 e il 1687, sia stato detenuto il celebre personaggio poi denominato la \"Maschera di Ferro\".\nDopo il Trattato di Utrecht, Exilles venne fortificato nuovamente dai Savoia, che ne fecero una piazzaforte inespugnabile. Nel settembre del 1745, nel corso della guerra di successione austriaca, le truppe francesi tentarono di aprirsi la strada verso la bassa valle di Susa attaccando il forte di Exilles, ma vennero respinte dalle cannonate della guarnigione del forte al comando del capitano Papacino d'Antoni.\nNel 1796 i francesi ne ordinarono lo smantellamento: la citt\u00e0 era infatti passata alla repubblica dopo il Trattato di Parigi e Vittorio Amedeo III di Savoia, come ricorda Luigi Cibrario:\nExilles torn\u00f2 di vitale importanza nell'Ottocento, durante il periodo in cui l'Italia fu membro della Triplice Alleanza: in questo periodo, dovendo difendere i confini con la Francia, il governo italiano stanzi\u00f2 fondi per la ristrutturazione del forte, facendo diventare Exilles uno dei comuni pi\u00f9 popolati della Valle Susa; con la decadenza della fortezza, avvenuta in seguito al ritiro delle forze armate, l'importanza del comune venne sempre pi\u00f9 a scemare a livello strategico.\nNegli anni del fascismo la denominazione venne italianizzata in \"Esille\", ma la forma originale fu ripristinata nel 1953.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 11 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nL'economia di Exilles si basa essenzialmente sul turismo, recentemente sviluppatosi attorno al Forte, e sull'agricoltura: grazie a particolari condizioni climatiche a monte del paese esistono dei rari vitigni di montagna.\nAttualmente la C.M.A.V.S., con sede in Oulx, ha avviato il progetto \"Mille viti a quota mille metri\" collocato nella zona \"Clote\", sopra l'abitato della frazione Deveys.\nTrasporti.\nExilles \u00e8 raggiungibile da un bivio sulla Strada statale 24 del Monginevro che la collega a Torino; l'uscita dell'Autostrada A32, Torino-Bardonecchia \u00e8 a Susa Est; \u00e8 possibile uscire anche a Oulx Est, ma ci\u00f2 comporta il pagamento del pedaggio al casello di Salbertrand.\nLa stazione di Exilles \u00e8 situata sulla linea ferroviaria Torino-Modane, anche se nessun treno ormai vi effettua pi\u00f9 la fermata (stazione disabilitata, dipendente da quella di Salbertrand); rimane solamente un autoservizio in direzione Bardonecchia e l'autolinea feriale festiva della Arriva nella tratta Torino-Susa-Oulx-Alta Valle Susa e Brian\u00e7on.\nGeografia antropica.\nFrazioni.\nIl comune di Exilles \u00e8 composto dalle frazioni: Cels, Deveys, San Colombano, Champbons e Plant\u00e0. Esse hanno seguito la storia del paese perch\u00e9 dipendenti dall'economia scaturita dalla presenza del forte. Tra esse si ricordano: \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone."}
{"id": "38189", "revid": "322321", "url": "https://it.wikipedia.org/wiki?curid=38189", "title": "Feletto", "text": "Feletto (\"Fl\u00e8t\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nStoria.\nIl toponimo dovrebbe derivare (secondo il Bertolotti) dal latino \"flere\", che significa piangere, a causa delle numerose e violente piene dell'Orco. Oppure potrebbe derivare da \"Felices\" o \"Filictum\", ossia luogo pieno di felci.\nLa prima notizia che si ha dell'esistenza di questo paese \u00e8 dell'827, quando in un documento viene citato l'avvocato \"Ghisiberto di Feletto\", difensore dei monaci della Novalesa. Il 26 ottobre 1019, Ottone Guglielmo, dei marchesi d'Ivrea, dona il paese all'abbazia di Fruttuaria di San Benigno Canavese come feudo pontificio soggetto alla Santa Sede. Nel 1459 sorgono liti tra Feletto e Rivarolo Canavese per ragioni di confine. Dopo 700 anni di indipendenza dal Ducato di Savoia nel 1741 il paese passa sotto il controllo dei futuri re d'Italia.\nDurante la seconda guerra mondiale questo paese fu un centro molto importante della resistenza nel Basso Canavese. Per questo durante la guerra il paese fu incendiato dalle truppe nazi-fasciste, che uccisero almeno 21 felettesi durante i loro rastrellamenti.\nOnorificenze.\nFeletto \u00e8 tra le citt\u00e0 decorate al valor militare per la guerra di liberazione, insignita il 10 luglio 1984 della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nEdifici e luoghi d'interesse.\nLuoghi d'interesse.\nSono da notare la \"piazza Martiri Felettesi\", in cui sorgono la chiesa parrocchiale e il Torrione, e le varie chiese sparse per il paese.\nEconomia.\nSul territorio comunale sono presenti numerose aziende agricole, qualche industria soprattutto metalmeccanica e un settore terziario particolarmente sviluppato. Sempre nel territorio comunale sono dislocati laghetti artificiali dedicati alla pesca sportiva.\nInfrastrutture e trasporti.\nLa stazione di Feletto, posta lungo la ferrovia Canavesana, \u00e8 servita dai treni che operano la cosiddetta linea 1 del servizio ferroviario metropolitano di Torino, operata da Trenitalia nell'ambito del contratto di servizio stipulato con la Regione Piemonte.\nFra il 1884 e il 1931 Feletto ospit\u00f2 altres\u00ec una stazione della tranvia Torino-Volpiano.\nLa localit\u00e0 \u00e8 servita da autolinee suburbane gestite da GTT."}
{"id": "38190", "revid": "599013", "url": "https://it.wikipedia.org/wiki?curid=38190", "title": "Enrico Porro", "text": "Biografia.\nOrigini.\nEnrico Porro, pur essendo lodigiano di nascita, ha genitori di Cuvio (VA). I Porro infatti erano un'antica casata che deve il cognome alla \u2018Pora\u2019, un cascinale di Comacchio di Cuvio, e come \u2018de Porra\u2019 risultano gi\u00e0 documentati nel 1400. Si divisero in due rami, uno si spost\u00f2 nella vicina Azzio dove ancora \u00e8 presente e l'altro, invece estintosi, a Cuvio. Il pap\u00e0 di Enrico, Luigi, apparteneva a quest'ultimo ceppo e lasci\u00f2 il paese nella seconda met\u00e0 del 1800 quando si trasfer\u00ec a Milano dove, aiutato dalla moglie Maria Maggi, prese a gestire un ristorante in Porta Ticinese.\nDa bambino i genitori lo spedivano a passare l'estate dai nonni al paese dove c'erano anche zii e cugini, uno dei quali, il quasi omonimo Stefano Enrico Porro, passer\u00e0 anch'egli alle cronache diventando, da semplice tipografo, direttore del \"Z\u00fcrich\", il maggior quotidiano della citt\u00e0 svizzera.\nDi carattere irrequieto ed agitato, Enrico col crescere divenne rissoso e quasi violento tanto che la madre, disperata e presa sempre pi\u00f9 col lavoro nel ristorante, per vedere di correggerlo un poco e per toglierselo dai piedi, sull'esempio di altri, lo fece imbarcare, ancora ragazzo, come mozzo. Si fece i primi muscoli, cos\u00ec, sulle navi, ma non dur\u00f2 molto perch\u00e9 a Buenos Aires scapp\u00f2 rifugiandosi dal cugino tipografo. Anche l\u00ec si ferm\u00f2 poco non andando d'accordo con la moglie di questi e, dopo l'ennesimo diverbio, ritorn\u00f2 a Milano.\nCominci\u00f2 a frequentare la palestra del suo rione conosciuta col curioso nome de \u2018el paviment de giass' per via che d'inverno faceva cos\u00ec freddo che la leggera patina d'umidit\u00e0 si congelava. Si specializz\u00f2 nella lotta greco-romana, quella pi\u00f9 antica dove sono permesse solo le prese con le braccia e non sotto la cintola e che richiede buona abilit\u00e0 e forza. Nella sua cerchia ben presto si fece una riverita fama, poich\u00e9 in allenamento riusciva ad atterrare gente ben pi\u00f9 grossa ed esperta.\nAlto poco pi\u00f9 di un metro e mezzo, biondo, occhi azzurri, orecchie a sventola, dotato di un possente torace e di muscoli d'acciaio, a diciassette anni partecip\u00f2 al suo primo torneo ufficiale a Legnano conquistando la medaglia d'oro. Era una competizione di un certo prestigio e \u2018La Gazzetta\u2019 ne riport\u00f2 il resoconto definendo Enrico \u201cil ragazzo che atterra gli uomini\u201d. Per riuscire, aveva messo a punto una tecnica che lui chiamava \u2018souplesse\u2019 e consisteva nell'attendere l'assalto dell'avversario per poi prenderlo in controtempo con una scaltrezza che gli veniva naturale e infine rovesciarlo. Aveva carattere e mordente e la giusta cattiveria per imporsi in gara.\nLa lotta gli piaceva, poteva sfogare la sua esuberanza e sarebbe andato alle olimpiadi di S. Louis nel 1904 se non fosse stato impedito dal servizio di leva, che in marina durava cinque anni, imbarcato sul cacciatorpediniere \u201cCastelfidardo\u201d. L'anno successivo partecip\u00f2 al campionato italiano nella categoria dei pesi leggeri, la minore delle quattro in cui erano divisi in quegli anni gli atleti. Un cos\u00ec ristretto numero di specialit\u00e0 faceva s\u00ec che potessero svolgersi impari incontri fra due lottatori con l'enorme differenza di 10\u00a0kg e oltre, cosa che capitava anche a Enrico Porro che coi suoi 60\u00a0kg doveva, a volte, lottare con avversari di 68\u00a0kg. L'handicap per\u00f2 non gli imped\u00ec di vincere il suo primo titolo. Aveva venti anni e l'anno successivo si riconferm\u00f2 campione d'Italia, conquistando anche un europeo. Con queste credenziali si present\u00f2 nel 1908 ai Giochi olimpici di Londra dopo che la Regia Marina, solo pochi giorni prima della gara, gli accord\u00f2 una licenza.\nLa medaglia.\nQuelle IV Olimpiadi, che in un primo momento erano state affidate all'Italia, la quale declin\u00f2 l'incarico ritenendolo troppo oneroso, erano le prime in cui si facevano le cose con i dovuti crismi sportivi: fin l\u00ec i giochi erano stati una via di mezzo tra lo sport e la sagra folcloristica. Nel 1896 ad Atene i giochi erano ridotti a poche discipline.\nNel 1900 a Parigi i giochi furono abbinati alla colossale \u201c1\u00aa Exposition Internationale\u201d dalla quale furono quasi oscurati e i pochi atleti italiani presenti lo erano a titolo personale e a proprie spese.\nAnche nel 1904 a St. Louis, dove non vi erano italiani, i giochi furono messi in subordine alla \u201cLouisiana Purchase Exposition\u201d , un'importante fiera mercato, ed oltre tutto vennero gestiti \u2018all'americana' alternando prove ufficiali a gare da baraccone, come la lotta tra Patagoni e Pellerossa, il getto del peso tra Pigmei, il tiro con l'arco tra Sioux e Cherokee ed altre stravaganze. Nel 1906 ci fu, ad Atene, l'Olimpiade del decennale ma si tratt\u00f2 di una competizione mai riconosciuta dal CIO.\nA Londra, invece, lo sport olimpico trov\u00f2 la sua giusta dimensione e la federazione italiana fu presente in maniera ufficiale con una discreta pattuglia di atleti e con le buone speranze di vincere le prime medaglie. Nella sua competizione, Enrico Porro, fu subito fortunato perch\u00e9 pass\u00f2 il primo turno senza combattere. Lo fu meno nel secondo quando gli tocc\u00f2 l'ungherese J\u00f3zsef T\u00e9ger col quale si allenava ogni mattina e che riusc\u00ec a capire la sua tattica. Ne usc\u00ec un incontro lunghissimo perch\u00e9 l'ungherese non attacc\u00f2 mai. Alla fine Enrico riusc\u00ec a vincere ma si trov\u00f2 a dover fronteggiare l'ostilit\u00e0 degli arbitri, antipatia che si manifest\u00f2 anche nei successivi incontri e in generale verso gli atleti italiani.\nIl secondo lungo incontro lo disput\u00f2 contro lo svedese Gustaf Malmstr\u00f6m . Vinse pure quello e si guadagn\u00f2 le simpatie del pubblico londinese che vedeva in quel giovane, tanto pi\u00f9 piccolo dei suoi avversari, un novello Davide. Il terzo match era la semifinale e davanti aveva un altro svedese, Axel Persson. Ne usc\u00ec ancora un combattimento durissimo e infinito sempre con gli arbitri avversi, che comunque vide Enrico prevalere. Nella foga della lotta il suo costume and\u00f2 in brandelli, cosa che gli era gi\u00e0 successa nei precedenti incontri e, siccome i mezzi della federazione erano ridotti, si trov\u00f2 a non aver pi\u00f9 divisa. Fu un finlandese che gli prest\u00f2 il suo indumento permettendogli di scendere in pedana per la finale, ma ci stava due volte.\nEra il 25 luglio e di fronte aveva il russo Nikolaj Orlov di sette chili pi\u00f9 pesante, forte fisicamente e che aveva studiato le sue mosse. La scaramanzia ci mise pure lo zampino perch\u00e9 in quel torneo olimpico, come in una \u2018gabola balorda\u2019, (come diceva Enrico nei suoi ricordi) tutti i lottatori con le calze rosse avevano vinto e tutti quelli con le calze verdi avevano perso e ad Enrico avevano maliziosamente dato quelle verdi. Fu una finale interminabile. Come regola, allora, si disputavano due lunghe riprese di 15 minuti l'una e poi lotta ad oltranza, finch\u00e9 uno dei due non fosse crollato; alle olimpiadi si opt\u00f2 per un terzo round di 20 minuti che i giudici pretesero non essendo convinti della superiorit\u00e0 di Porro.\nAlla fine Enrico riusc\u00ec a conquistare il titolo fra il giubilo del pubblico che parteggiava per lui. Venne premiato dalla regina Alessandra di Danimarca che ebbe parole di complimento ed elogio nel cingergli la medaglia d'oro, la prima che la federazione d'Italia vinceva. Il giorno successivo arriv\u00f2 l'oro di Alberto Braglia.\nUn campione sfortunato.\nDopo la medaglia, Enrico ritorn\u00f2 a La Spezia per assolvere le ultime settimane della lunghissima ferma militare. Arriv\u00f2 in treno accolto da un mare di folla, dall'ammiraglio Lucifero dalla musica della Marina e non riusciva a credere che fossero l\u00ec tutti per lui; pensava a una visita del re e S. M. Vittorio Emanuele III la sera arriv\u00f2 davvero per conoscerlo. Lui era a ballare, sua grande passione, lo prelevarono, gli riassettarono la divisa e lo portarono sulla nave al cospetto del Re. Questi gli don\u00f2 una medaglia d'oro \u2018grossa come una michetta\u2019 (come diceva lui) lasciandosi scappare, fra una lode ed un complimento, risatine compiaciute nel constatare che un uomo della sua piccola statura fosse stato capace di una simile impresa.\nEnrico, che portava i colori della Pro Patria Milano, rivinse ancora il titolo italiano, sempre nella categoria leggeri, nel 1909 e nel 1910; avrebbe dovuto partecipare anche alle Olimpiadi di Stoccolma nel '12, ma fu impedito da un incidente di lavoro quando si bruci\u00f2 una mano. Poi arriv\u00f2 la prima guerra mondiale; fra mille difficolt\u00e0 continu\u00f2 ad allenarsi conquistando il secondo posto in un campionato militare fra le truppe alleate, a Parigi, e nel 1920, alla bella et\u00e0 di trentacinque anni, vinse il suo quinto titolo nei pesi gallo, categoria inferiore che nel frattempo era stata istituita per correggere l'enorme disparit\u00e0 di peso fra i leggeri.\nEnrico Porro era un mito ed un maestro nel mondo della lotta e la federazione lo forz\u00f2 a partecipare anche alle Olimpiadi del 1920 ad Anversa e del 1924 a Parigi. Furono due esperienze senza risultati perch\u00e9 oltre agli anni, dovette far fronte al nuovo e pi\u00f9 agile tipo di lotta che aveva sepolto la vecchia tecnica tutta forza ma molto statica. Si ritir\u00f2, quindi, ad insegnare ai giovani fra i quali godeva di grande stima e simpatia perch\u00e9 il suo carattere, invecchiando, era diventato socievole e loquace da tipico \u2018milanesone\u2019. Negli ultimi anni della sua lunga vita fu colpito da atrofia muscolare, grave malattia che gli paralizz\u00f2 le braccia rendendogli difficile l'accudirsi. Mor\u00ec all'et\u00e0 di 82 anni, il 14 marzo 1967, e al suo funerale c'era tutto il mondo della lotta italiana.\nEnrico Porro, nella sua vecchiaia, amava regalare agli amici una sua foto giovanile in tenuta da lottatore: sul petto una fascia carica di medaglie e lo sguardo soddisfatto del campione; foto che \u00e8 la stessa che viene pubblicata periodicamente, allorquando i giornali specializzati e le riviste di ogni tipo rievocano la storia dei giochi olimpici."}
{"id": "38191", "revid": "466539", "url": "https://it.wikipedia.org/wiki?curid=38191", "title": "Alberto Braglia", "text": "Ha conquistato tre medaglie d'oro olimpiche tra i Giochi della IV Olimpiade di Londra nel 1908 e i Giochi della V Olimpiade di Stoccolma nel 1912.\nA lui \u00e8 intitolato lo Stadio di Modena.\nBiografia.\nSi appassion\u00f2 alla ginnastica gi\u00e0 da bambino, allenandosi da autodidatta in un fienile. A 17 anni entr\u00f2 nella Societ\u00e0 di ginnastica e scherma \"Panaro\" di Modena, praticando differenti attrezzi (sbarra, anelli, cavallo, parallele) e la ginnastica artistica.\nAi Giochi intermedi del 1906, ad Atene, vinse due argenti. Quella competizione non \u00e8 riconosciuta dal CIO come Olimpiade, e quindi tali medaglie non rientrano nel medagliere olimpico ufficiale. Al suo ritorno in patria venne accolto come un eroe, ed il suo ingresso a Modena divenne un corteo di trionfo. Angelo Fortunato Formiggini scrisse per lui un componimento, venne ricevuto da Vittorio Emanuele III, e gli fu dato in premio un impiego come operaio alla Manifattura Tabacchi della citt\u00e0.\nAlle Olimpiadi di Londra del 1908 Alberto Braglia fu il migliore ginnasta in assoluto, imponendosi sugli avversari nelle varie specialit\u00e0. L'apice della sua prestazione fu al cavallo con maniglie, dove rasent\u00f2 la perfezione. Ma in quelle Olimpiadi vennero assegnati solo due titoli nella ginnastica, per il concorso completo individuale (heptathlon) e a squadre. Pur primeggiando in tutte e sette le specialit\u00e0, ottenne un solo oro, quello del concorso completo individuale.\nDopo i Giochi, per Braglia si apr\u00ec un periodo molto travagliato. Non riuscendo a trovare altro lavoro, si diede alle esibizioni in pubblico per guadagnarsi da vivere. Per questo fu dichiarato professionista ed espulso dalla Federazione Ginnastica d'Italia. In un'esibizione si ruppe una spalla e qualche costola. A tutto ci\u00f2 si aggiunse una tragedia familiare, la morte del figlioletto di quattro anni, che fece entrare Braglia in un profondo esaurimento nervoso.\nRiusc\u00ec a riprendersi, ed ottenne la riabilitazione a dilettante in tempo per partecipare alle Olimpiadi del 1912, durante la cerimonia di apertura delle quali esercit\u00f2 le funzioni di alfiere portabandiera dell'Italia. Difese il suo titolo nel concorso completo individuale, a cui aggiunse anche la vittoria nel concorso a squadre. Vinse quindi due ori in quell'edizione dei Giochi.\nDurante la prima guerra mondiale prest\u00f2 servizio come soldato di fanteria, dopodich\u00e9 torn\u00f2 allo spettacolo, portando in teatro una rappresentazione ispirata ai personaggi del Corriere dei Piccoli, Fortunello e Cirillino. Ebbe un discreto successo, e si esib\u00ec in giro per l'Europa e per gli Stati Uniti d'America, accumulando una piccola fortuna (che venne in gran parte intaccata dopo la crisi del '29).\nNel 1932 fu l'allenatore della squadra italiana di ginnastica che vinse a sorpresa l'oro alle Olimpiadi di Los Angeles. A seguito di quest'ultimo successo, venne nominato \"cavaliere ufficiale per meriti sportivi\".\nLavor\u00f2 come bidello di una scuola e come gestore di un'osteria. Col secondo conflitto mondiale cadde definitivamente in rovina (le sue propriet\u00e0 vennero distrutte dai bombardamenti). Accompagn\u00f2 la nazionale italiana di Ginnastica alle Olimpiadi di Londra del 1948, dopodich\u00e9 venne colpito da arteriosclerosi e ricoverato indigente in un ospizio. Fu riconosciuto da un giornalista, il quale convinse il Comune di Modena ad assegnargli un posto come custode della palestra \"Alberto Braglia\" ed un piccolo stipendio. Negli ultimi anni di vita anche il CONI gli assegn\u00f2 un piccolo vitalizio.\nMor\u00ec all'et\u00e0 di 70 anni nella citt\u00e0 natale, in cui venne sepolto nel cimitero di San Cataldo.\nRiconoscimenti.\nNel 2016, una targa con il nome di Braglia \u00e8 stata inserita nel percorso Walk of Fame inaugurato l'anno precedente al parco olimpico del Foro Italico a Roma, riservato agli sportivi italiani che si sono distinti per i risultati ottenuti in campo internazionale."}
{"id": "38193", "revid": "287204", "url": "https://it.wikipedia.org/wiki?curid=38193", "title": "Emil Zatopek", "text": ""}
{"id": "38194", "revid": "198277", "url": "https://it.wikipedia.org/wiki?curid=38194", "title": "Trama secondaria", "text": "La trama secondaria o intreccio secondario, nota anche coi termini inglesi di subplot o underplot, \u00e8 la sottotrama di un testo, una parte di linea narrativa sottesa alla trama principale. Spesso popolata di personaggi secondari, pu\u00f2 essere anche totalmente slegata dal contesto generale del testo teatrale, fornendo una storia parallela da seguire.\nParticolarmente usato nei testi del teatro inglese del periodo elisabettiano, giacomiano e carolino (rispettivamente: 1576-1603, 1603-1625, 1625-1642), ed in particolare in quasi tutti i testi scespiriani, ha spesso funzione di rispecchiamento della trama principale.\nAd esempio, nel \"Re Lear\" di Shakespeare la trama del vecchio re schernito e maltrattato dalle figlie maggiori riceve eco e ampliamento nella trama secondaria che riguarda il duca di Gloucester, il figlio \"buono\" Edgar e il figlio \"cattivo\" Edmund, che si fa complice di coloro che lo accecheranno. Anche la cecit\u00e0 fisica di Gloucester ha un rapporto metaforico con la cecit\u00e0 spirituale del vecchio Lear, ed entrambi ne escono grazie ai loro figli ed all'accettazione (\"ripeness is all\") dei loro limiti umani. In \"Molto rumore per nulla\", dello stesso autore, le vicende del bislacco Carruba, capitano delle guardie, e del suo sgherro Sorba, costituiscono un intreccio secondario a s\u00e9 stante rispetto alla tragicommedia.\nNei testi citati, spesso il sub-plot ha funzione di \"relief\" (sollievo) comico. La critica settecentesca e ottocentesca tese a valutare negativamente queste trame secondarie, giudicando rozza la comicit\u00e0 che li animava; la critica contemporanea, gi\u00e0 a partire da T.S. Eliot, li ha rivalutati, sottolineando il rapporto di arricchimento e ampliamento rispetto alla trama principale."}
{"id": "38195", "revid": "1372005", "url": "https://it.wikipedia.org/wiki?curid=38195", "title": "Hohenstaufen", "text": "Gli Hohenstaufen (o anche, pi\u00f9 appropriatamente, Staufer) furono una famiglia nobile ducale e imperiale originaria della Svevia (nell'attuale Germania).\nStoria.\nOrigini.\nIl nome \"Hohenstaufen\", che significa letteralmente \"Alto Staufen\", ha origine nel XIV secolo, quando fu usato per la prima volta per distinguere la collina chiamata \"Staufen\" (Alpi sveve), dal villaggio omonimo nella valle sottostante. Il nome \"Staufen\" deriva da \"ex stouf\" , ed \u00e8 stata usata nel Medio Evo per indicare i colli conici in Svevia. La famiglia deve il proprio nome al loro primo castello, che venne costruito l\u00ec nella seconda met\u00e0 dell'XI secolo (chiamato appunto \"Hohenstaufer\" per distinguerlo dagli altri), tipicamente considerata loro sede ancestrale.\nAscesa genealogica inventata.\nIl primo Staufer conosciuto per nome \u00e8 noto da un elenco genealogico del XII secolo redatto da Wibaldo di Stavelot, che Federico Barbarossa aveva commissionato. Portava il nome di Federico, il \"Leitname\" della dinastia. Di lui si sa solo che sua sorella era sposata con un Bertoldo, conte in Breisgau. Il figlio di questo Federico, che si chiamava anch'esso Federico, \u00e8 menzionato nei documenti della met\u00e0 dell'XI secolo come conte palatino di Svevia (1053-1069), il quale compare assieme al conte del Riesgau e fratello Sigeardo e Federico. Essi, pi\u00f9 precisamente, furono menzionati nel 987 in un documento del successivo imperatore Ottone III. Forse i due sono da considerarsi la stessa persona. Presumibilmente gli Hohenstaufen erano imparentati con i Sigeardingi bavaresi: tale relazione \u00e8 tuttavia da considerarsi un'invenzione di Hansmartin Decker-Hauff, il quale sostenne questa relazione senza nessuna fonte a supportare ci\u00f2; questa invenzione venne scoperta solo dopo la morte di Decker-Hauff, avvenuta nel 1992. Conseguentemente, il primo Hohenstaufen \u00e8 da considerarsi Federico di B\u00fcren.\nDel figlio Federico B\u00fcren, nome derivante dal \"castello (\"Burg\" in tedesco) di \"B\u00fcren\" gi\u00e0 noto come il maniero, che probabilmente si trovava sul \"B\u00fcrren\" a nord-est del villaggio di W\u00e4schenbeuren, nell'odierno quartiere di G\u00f6ppingen. Questa ipotesi storiografica non regge per\u00f2 davanti alle evidenze archeologiche.\nAscesa.\nLa vicenda politica del casato Hohenstaufen ebbe inizio nel 1079 con il conferimento a Federico \"il Vecchio\" del titolo di duca di Svevia. Nel 1138 il figlio Corrado fu eletto imperatore del Sacro Romano Impero dalla \"dieta di Coblenza\". Il casato manterr\u00e0 il titolo imperiale con Federico I Barbarossa (1155-1190), Enrico VI (1191-1197), Filippo di Svevia (1208), Federico II (1220-1250) e Corrado IV (1250-1254).\nGli ultimi due imperatori, oltre a Enrico, furono anche re di Sicilia.\nEstinzione.\nLa casata degli Hohenstaufen si estinse in linea maschile diretta con Enzo (morto nel 1272), Manfredi (morto nel 1266) e Corradino di Svevia (morto nel 1268). Gli ultimi due furono autori di due tentativi falliti di riconquistare il trono imperiale nel 1266 e 1268. Attraverso la discendenza di Costanza, figlia di Manfredi, i sovrani d'Aragona rivendicarono la successione al trono di Sicilia.\nOggi, per via femminile, molte tra le maggiori dinastie europee possono rivendicare una discendenza dalla casata degli Hohenstaufen. \nBlasone.\nLa prima o, comunque, una delle prime figure araldiche adottate dagli Hohenstaufen per le proprie insegne fu quella del leone, o, meglio, dei leoni passanti, poich\u00e9, in seguito a evoluzioni e implementazioni degli elementi componenti l'arme staufica, il numero degli animali araldici fu fissato a tre. Essi, di smalto nero o, in alternativa, rosso, erano disposti in palo in campo d'oro o, in talune versioni, d'argento.\nA rappresentare la dignit\u00e0 imperiale degli Staufer, fu introdotta, poi, un'ulteriore insegna, ovvero un'aquila al volo abbassato di nero posta in campo d'oro o d'argento, con il primo metallo che fin\u00ec con il prevalere sul secondo. Siffatta arme, che doveva rappresentare la continuit\u00e0 tra l'Impero romano e l'Impero germanico, divenne emblema degli imperatori tedeschi, non solo per gli Hohenstaufen, ma anche per le successive dinastie.\nFissato l'oro per il campo dell'insegna imperiale, l'argento non cadde in disuso, ma fu ripreso quale metallo distintivo della dignit\u00e0 reale della casata staufica. L'aquila al volo abbassato di nero, posta in campo d'argento, infatti, divenne lo stemma del Regno di Sicilia, sebbene le fonti non concordino in merito al sovrano che statu\u00ec in tal senso. Secondo una tesi consolidata, l'iniziativa sarebbe da attribuire a Manfredi, ma altri autori sostengono che, gi\u00e0 con Federico II, l'aquila siciliana cominci\u00f2 ad assumere identit\u00e0 e peculiarit\u00e0 proprie, che la differenziano dall'arme imperiale.\nSempre allo stupor mundi \u00e8 attribuito l'utilizzo, quale insegna per l'Impero, dell'aquila bicipite di nero in campo d'oro. In particolare, fu il benedettino e cronista inglese Matteo Paris a riportare, nelle sue maggiori opere, la \"Chronica Majora\" e l\"Historia Anglorum\", miniature recanti l'aquila a due teste, sia per Federico II, sia per alcuni dei suoi discendenti. Un particolare stemma con aquila bicipite, infine, \u00e8 associato agli Hohenstaufen in alcune delle tavole a corredo dell\"Historia della Citt\u00e0 e Regno di Napoli\", dello storico napolitano Giovanni Antonio Summonte. L'aquila, infatti, reca, caricato in cuore, uno scudetto, il quale, con capo troncato cuneato da parte a parte, \u00e8 interzato in palo, con, nel primo terziere, tre pini o pigne male ordinate, nel secondo, tre leoni passanti, e, nell'ultimo, la croce di Gerusalemme.\nGli imperatori svevi.\nCon Enrico V si era estinta nel Sacro Romano Impero la dinastia salica. I nobili tedeschi non riuscivano a trovare un accordo sulla successione e si delinearono due fazioni principali opposte: una favorevole ai duchi di Baviera detta dei guelfi (da un Welf capostipite della dinastia bavarese) e una favorevole ai duchi di Svevia detta \"ghibellina\" da Weiblingen, un castello degli Hohenstaufen che avevano il Ducato di Svevia grazie al favore di Enrico IV. In un primo momento prevalsero i bavaresi, con l'assegnazione della corona a Lotario di Supplimburgo, duca di Sassonia, che regn\u00f2 dal 1125 al 1137. I tedeschi per\u00f2 non approvarono la sua politica troppo arrendevole nei confronti di Innocenzo II al quale cedette i diritti sull'eredit\u00e0 di Matilde di Canossa, che essa aveva illegittimamente lasciato alla Chiesa, essendo essa feudataria e quindi inabilitata a trasmettere i feudi ereditariamente.\nNel 1137 quindi i nobili tedeschi appoggiarono l'ex avversario di Lotario, Corrado di Svevia, il quale non fu giudicato all'altezza dell'incarico dopo il disastro della seconda crociata. Alla sua scomparsa (1152) venne dunque scelto il suo giovane nipote, Federico, duca di Svevia, poi noto in Italia come il \"Barbarossa\". Egli sembrava essere il candidato ideale anche perch\u00e9 imparentato da parte di madre con i duchi di Baviera, quindi legato a entrambe le fazioni.\nFederico I.\nFederico cominci\u00f2 infatti una politica conciliante, lasciando un ampio spazio alla nobilt\u00e0 e avvalendosi dell'appoggio del suo cugino Enrico il Leone, il quale aveva riunito nelle sue mani i due ducati di Baviera e di Sassonia. I primi provvedimenti di Federico (1152-1154) furono tutti rivolti alla Germania, la cui nobilt\u00e0 laica ed ecclesiastica venne spesso convocata in assemblee (le diete). Egli cominci\u00f2 a piegare le forze a lui avverse, confiscando terreni che dava ad amministratori di origine servile, i quali, grati dell'appoggio dimostrato dal sovrano, ottennero prestigio e potere e divennero una nuova aristocrazia ministeriale a lui fedelissima.\nDopo il 1154 decise di scendere in Italia per essere incoronato, arrivando a Roma nel 1155. Qui represse su richiesta del papa il nascente comune e ne consegn\u00f2 l'animatore, Arnaldo da Brescia, al pontefice, che lo fece ardere al rogo. Dopo l'incoronazione Federico decise di cominciare a imporre la propria volont\u00e0 ai comuni italiani, convocando due diete a Roncaglia (nel 1154 e ancora 1158). Durante la seconda dieta di Roncaglia emise la \"constitutio de regalibus\", dove stabiliva quali erano i diritti del Re d'Italia (titolo che faceva parte della sua corona) che i comuni avevano usurpato (soprattutto diritti di esazione di imposte, pedaggi, dazi sui ponti, sui mulini, sulle strade, diritti di tenere tribunale e di battere moneta). I fondamenti giuridici di tali rivendicazioni vennero offerti dalla recente ma gi\u00e0 importante scuola giuridica dell'Universit\u00e0 di Bologna (ricompensata dall'Imperatore con la sua protezione), che attinse, riportandolo in Europa, al diritto romano nella codificazione voluta da Giustiniano I: la loro concezione si compendiava nella affermazione \"quod principi placet legis habet vigorem\", vale a dire che \u201cquanto \u00e8 approvato dal sovrano, ha valore di legge\u201d.\nQuesta politica procur\u00f2 a Federico l'inimicizia dei comuni dell'Italia settentrionale, capeggiati da Milano. Inoltre era salito al soglio pontificio Alessandro III, che si era alleato con l'imperatore bizantino Manuele Comneno in funzione anti-germanica. Federico aveva cercato di ostacolare questa elezione ed era arrivato a fare eleggere un antipapa, cosa che alla fine grav\u00f2 sul suo prestigio futuro.\nI Comuni italiani, che ormai si erano spinti molto avanti in quanto a indipendenza dall'impero, non gradirono l'invio di podest\u00e0 scelti dall'imperatore, n\u00e9 atti di forza come la distruzione di Milano del 1162 ed ebbero inizio le prime ribellioni: la Lega Veronese del 1164 diventata poi Lega Lombarda, appoggiata anche da Venezia, nel 1167. Poich\u00e9 l'equilibrio in Germania si stava incrinando per il perdurare dello scisma dell'antipapa Vittore IV e per la politica eccessivamente indipendente di Enrico il Leone, il Barbarossa non poteva concentrarsi sull'Italia e quando vi scese riport\u00f2 una sonora sconfitta nella battaglia di Legnano del 1176. In quel momento l'Imperatore sembrava avere nemici su tutti i fronti (i Comuni, il papa, alcuni pr\u00ecncipi tedeschi, l'Imperatore bizantino e il normanno re di Sicilia), per questo egli cap\u00ec di doversi dedicare intanto a rompere il fronte troppo compatto degli avversari. Si accord\u00f2 allora con il papa a Venezia (1177), ponendo fine allo scisma. I Comuni, privati dell'appoggio pontificio, cercarono allora una tregua, che poi divenne la pace di Costanza del 1183: essi ottennero l'autonomia sostanziale, ma formalmente essi dovettero accettare la sottomissione all'Impero. In seguito Federico si accord\u00f2 con il re di Sicilia combinando il matrimonio tra suo figlio Enrico e la figlia di re Ruggero, Costanza d'Altavilla, celebrato nel 1186.\nA questo punto Federico si dedic\u00f2 di nuovo alla Germania, dove Enrico il Leone faceva una politica del tutto indipendente da lui e lo aveva tradito negandogli l'aiuto a Legnano. Nel 1180 Federico lo mise al bando, con una doppia condanna sia da un tribunale feudale sia dalla dieta. Enrico si sottomise nel 1181, recuper\u00f2 alcuni beni allodiali, ma Federico da allora si rifiut\u00f2 di reintegrarlo nella scala feudale.\nIl passo successivo del Barbarossa sarebbe stato a rigor di logica diretto a Bisanzio, e infatti part\u00ec nella terza crociata, ma mor\u00ec per cause pare naturali in Anatolia durante la marcia verso Gerusalemme.\nEnrico VI.\nPer la felice politica matrimoniale, il figlio di Federico, Enrico VI aveva ottenuto anche la corona di Sicilia. Ma se da parte germanica non vi furono contestazioni alla sua elezione, nel Mezzogiorno d'Italia egli fu conteso dal duca normanno Tancredi di Altavilla, nipote di Costanza. Ma, con la morte di Tancredi e anche di un altro pretendente, Riccardo I d'Inghilterra (che vantava parentele sia con Enrico il Leone sia con i Normanni, dopo il matrimonio di sua sorella con Guglielmo II di Sicilia) la situazione sembr\u00f2 quietarsi. Nel Natale del 1194 Enrico venne incoronato a Palermo e il giorno dopo, a Jesi, veniva alla luce il suo erede Federico Ruggero, che nel nome aveva gi\u00e0 il ricordo dei monarchi dei due regni.\nFu fin da allora chiaro come Enrico stesse cercando di trasformare la corona imperiale in un titolo ereditario per la dinastia sveva, sollevando le proteste dei nobili tedeschi, dei comuni e del papa. Enrico mor\u00ec a soli trent'anni per un banale incidente lasciando il figlio di appena tre anni.\nDopo la parentesi di Ottone IV Federico fu eletto.\nFederico II.\nAlla morte di Enrico VI, il figlio Federico, a soli quattro anni, fu proclamato re di Sicilia (1198) sotto la reggenza della madre, Costanza d'Altavilla. Costanza, vedova di Enrico VI, riconobbe la signoria feudale del papa, con il quale concluse un concordato rinunziando all'impero per conto di Federico e affidando al papa la reggenza per il figlio e poco dopo mor\u00ec.\nAppoggiato dal papa, che per arginare l'eccessiva potenza del regno di Germania si era fatto promettere che egli non avrebbe mai riunito le corone di Germania e di Sicilia, nel 1212 Federico fu eletto re di Germania e, nel 1220, fu consacrato imperatore da papa Onorio III, dopo avere promesso di tenere fede agli impegni assunti con il suo predecessore.\nAvendo poi disatteso tutte le promesse e soprattutto di partecipazione alle crociate, fu scomunicato dal nuovo papa Gregorio IX, ma nel 1228 guid\u00f2 una spedizione in terra santa e con un accordo diplomatico ottenne la restituzione di Gerusalemme (quinta crociata).\nRaffinato e moderno uomo di cultura, oltre che abile politico e esperto diplomatico, lasci\u00f2 in Germania larga autonomia ai grandi feudatari, rivolgendo il suo interesse soprattutto all'Italia meridionale. Valendosi di validi collaboratori e di una solida e rinnovata burocrazia, diede al regno di Sicilia un nuovo assetto amministrativo ed economico, combatt\u00e9 le autonomie dei vescovi, dei baroni e delle citt\u00e0, fond\u00f2 un'importante universit\u00e0 a Napoli (1224) e stabil\u00ec la sua corte, ricca e raffinata, a Palermo. Qui, luogo di incontro di tradizioni culturali arabe, latine, ebraiche e greche, nacque la prima scuola poetica in lingua volgare, detta scuola siciliana, della quale lo stesso imperatore fece parte.\nNel 1231, con le Costituzioni di Melfi, raccolta di leggi in parte da lui emanate, gett\u00f2 le basi in Sicilia di uno stato accentrato, permeato dalle idee dell'assolutismo regio. Sostenitore dei ghibellini, tent\u00f2 di ricondurre all'obbedienza i comuni del nord Italia, e nel 1237 sconfisse a Cortenuova una seconda Lega Lombarda, annullando poi le disposizioni della pace di Costanza siglata dal nonno Federico Barbarossa e sottomettendo i comuni dell'Italia centrale e settentrionale al controllo di funzionari imperiali.\nNuovamente scomunicato (1239) e poi deposto (1245) dal papa Innocenzo IV, fu duramente sconfitto dai comuni a Parma nel 1248 e suo figlio Enzo fu catturato durante la Battaglia della Fossalta nel 1249. Mor\u00ec il 13 dicembre 1250 dopo avere designato come erede il figlio Corrado IV.\nCorrado IV.\nCorrado IV di Hohenstaufen (Andria, 25 aprile 1228 \u2013 Lavello, 21 maggio 1254) era il figlio secondogenito dell'imperatore Federico II di Svevia e di Jolanda di Brienne. Dopo la deposizione di suo fratello, Enrico VII, fu designato alla successione da suo padre Federico, e assunse i titoli di Duca di Svevia (Corrado III; 1235-1254), re di Germania (Corrado IV; 1237-1254), re di Sicilia (Corrado I; 1250-1254) e re di Gerusalemme (Corrado II; 1250-1254).\nManfredi.\nManfredi (1232-1266), principe di Taranto, figlio naturale di Federico II, alla morte del padre (1250) divenne reggente sul trono di Sicilia per il fratellastro Corrado IV, che si trovava in Germania. La sua reggenza fu osteggiata dal papa Innocenzo IV, che aveva scomunicato Federico II e si era battuto per l'affermazione del potere temporale della Chiesa sull'impero. Alla morte di Corrado, nel 1254, Manfredi accett\u00f2 la reggenza della Sicilia per il nipote Corradino, ma il nuovo papa Alessandro IV lo scomunic\u00f2 e Manfredi, dalla Puglia, con l'aiuto di truppe saracene, dichiar\u00f2 guerra al papa.\nNel 1257 sconfisse l'esercito del papa e il 10 agosto 1258, dopo avere diffuso la falsa notizia che Corradino era morto, fu incoronato a Palermo re di Sicilia (1258-1266). Insediatosi sul trono prosegu\u00ec la politica del padre e cerc\u00f2 di tessere alleanze prendendo posizione all'interno di ogni faida cittadina o nobiliare. Dopo essere stato scomunicato da papa Alessandro una seconda volta, si schier\u00f2 in Toscana con i ghibellini e prese parte alla battaglia di Montaperti (1260) che si concluse con una grave sconfitta per i guelfi. Per rafforzare la propria posizione combin\u00f2 il matrimonio tra la figlia Costanza e l'infante Pietro d'Aragona. La scomunica gli fu rinnovata dal nuovo papa, Urbano IV, il quale si appell\u00f2 al conte Carlo d'Angi\u00f2, fratello del re di Francia Luigi IX, e forte del suo sostegno band\u00ec una crociata contro Manfredi. Il conte scese in Italia e nella battaglia di Benevento (1266) Manfredi fu sconfitto e ucciso.\nManfredi, uomo di non comuni doti intellettuali e poeta, fu un generoso mecenate e accolse alla sua corte scienziati, poeti e artisti. Fece tradurre numerosi testi dall'arabo e dal greco e scrisse versi in volgare.\nIl codice fridericiano.\nNel 2005 \u00e8 stato rinvenuto nella Biblioteca dell'Universit\u00e0 di Innsbruck un carteggio composto da pi\u00f9 di duecento documenti tra lettere e decreti, redatti per la maggior parte da Federico II e da suo figlio Corrado, oltre che da diversi importanti personaggi dell'epoca."}
{"id": "38197", "revid": "125612202", "url": "https://it.wikipedia.org/wiki?curid=38197", "title": "Emil Z\u00e1topek", "text": "In carriera ha conquistato quattro medaglie d'oro e una d'argento ai Giochi olimpici. Z\u00e1topek fu anche il primo atleta a infrangere la barriera dei 29 minuti sui 10000 m piani (nel 1954); tre anni prima, nel 1951, era sceso sotto l'ora nei 20\u00a0km.\nBiografia.\nNato nel 1922, Emil Z\u00e1topek si present\u00f2 al mondo dell'atletica internazionale ai Giochi olimpici di , dove vinse i 10000 m (alla sua seconda gara su quella distanza) e arriv\u00f2 secondo dietro al belga Gaston Reiff nei 5000 m piani.\nL'anno seguente, Z\u00e1topek infranse il record mondiale dei 10000 m due volte, migliorandolo in altre tre occasioni nei quattro anni seguenti. Ottenne il primato mondiale anche nei 5000 m (1954), nei 20000\u00a0m (due volte nel 1951), nell'ora (due volte nel 1951), nei 25000\u00a0m (1952 e 1955) e nei 30000\u00a0m (1952).\nLa sua fama \u00e8 legata principalmente alla straordinaria impresa realizzata ai Giochi olimpici del 1952 di Helsinki, durante i quali vinse tre medaglie d'oro nell'atletica leggera. Dopo aver primeggiato nei 5000 m e nei 10000 m piani, conquist\u00f2 la terza medaglia nella maratona, gara in cui decise di competere all'ultimo minuto e che disputava per la prima volta in carriera. In ognuna di queste gare stabil\u00ec anche il record olimpico.\nVinse i 5000 m e i 10000 m piani ai campionati europei del 1950 e i 10000 m nell'edizione successiva. Due settimane prima dei Giochi olimpici del 1956, Z\u00e1topek venne operato per un'ernia, ciononostante gareggi\u00f2 regolarmente finendo sesto. Z\u00e1topek si ritir\u00f2 dall'atletica nella stagione seguente.\nZ\u00e1topek era noto per ansimare pesantemente mentre correva, e questa caratteristica divenne il suo marchio di fabbrica. Come conseguenza venne soprannominato \"la locomotiva umana\".\nConsiderato un eroe nel Paese d'origine, Z\u00e1topek fu una figura influente del Partito Comunista. Appoggi\u00f2 l'ala democratica del partito e dopo la Primavera di Praga e il susseguente intervento sovietico, venne rimosso da tutti gli incarichi e costretto a lavorare in una miniera di uranio. Mor\u00ec a Praga, dopo una lunga malattia, all'et\u00e0 di settantotto anni.\nSua moglie Dana Z\u00e1topkov\u00e1 (nata esattamente lo stesso giorno del marito) fu anch'essa un'atleta di tutto rispetto. Nella specialit\u00e0 del lancio del giavellotto vinse la medaglia d'oro ai Giochi olimpici del 1952 (nello stesso giorno e momento in cui il marito vinse la medaglia d'oro nei 5000 m), quella d'argento ai Giochi olimpici di e due titoli europei nel 1954 e nel 1958.\nLe sfide olimpiche con Alain Mimoun.\nPer tre Olimpiadi consecutive il mondo sportivo ha assistito alla \"sfida olimpica\" tra il cecoslovacco Emil Z\u00e1topek e il suo eterno rivale, il francese Alain Mimoun (il duello \u00e8 stato oggetto anche di una puntata di Sfide andata in onda su Rai 3).\nZ\u00e1topek trionfer\u00e0 nel 1952 ai Giochi olimpici di Helsinki davanti a Mimoun nei 5000 m e 10000 m piani, vincendo poi il suo terzo oro nella maratona. I due non sono pi\u00f9 giovanissimi, Z\u00e1topek ha trent'anni, che all'epoca sono un'et\u00e0 avanzata anche per un mezzofondista, Mimoun \u00e8 addirittura un anno pi\u00f9 vecchio. Quattro anni prima a , il francese si dovette accontentare della medaglia d'argento nei 10000 m piani. Dovr\u00e0 aspettare altri quattro anni, per vincere la sua prima medaglia d'oro ai Giochi olimpici di nella maratona, gara nella quale Z\u00e1topek chiuse al sesto posto.\nMorte.\nMor\u00ec nel 2000 e venne sepolto nel Museo all'aperto della Valacchia di Ro\u017enov pod Radho\u0161t\u011bm.\nL'8 marzo 2012 fu incluso nella IAAF Hall of Fame."}
{"id": "38199", "revid": "110157", "url": "https://it.wikipedia.org/wiki?curid=38199", "title": "Blackfriars Theatre", "text": "Blackfriars Theatre era un teatro privato allestito nel 1596, durante l'et\u00e0 elisabettiana, da Richard Burbage ricavandolo da un ex-monastero londinese poi confiscato da Enrico VIII per via dell'abolizione della Chiesa cattolica e utilizzato nel XVI e XVII secolo per gli spettacoli dei \"boy-actors\". La struttura misurava 31 x 14 metri.\nFu preso in locazione nel 1608 dai The King's Men, la compagnia di William Shakespeare, diventando il teatro di Shakespeare e della sua compagnia come alternativa invernale al teatro pubblico all'aperto Globe.\nL'attivit\u00e0 teatrale prosegu\u00ec fino al 1642, quando venne chiuso a causa della Guerra civile. Successivamente venne demolito il 6 agosto 1655."}
{"id": "38200", "revid": "1305772", "url": "https://it.wikipedia.org/wiki?curid=38200", "title": "Organo", "text": ""}
{"id": "38204", "revid": "554814", "url": "https://it.wikipedia.org/wiki?curid=38204", "title": "Organo a canne", "text": "L'organo a canne, noto anche semplicemente come organo essendo il componente pi\u00f9 noto della famiglia degli organi, \u00e8 uno strumento musicale della famiglia degli aerofoni. Viene suonato per mezzo di una o pi\u00f9 tastiere, dette \"manuali\", e di una o pi\u00f9 pedaliere. Nasce come vera e propria invenzione nel 275 a.C. circa in Alessandria d'Egitto e, attraverso circa 2300 anni di storia, \u00e8 appartenuto a diversi popoli e culture.\nPrima di essere scelto come strumento privilegiato all'interno delle chiese d'impronta cristiana, ha svolto diversissime funzioni, nel mondo ellenico, bizantino, romano e medievale, tra le quali, alla nascita, quello di automa sperimentatore dell'azione delle forze naturali. Successivamente, per la sua valenza musicale, diventato molto di moda nel mondo antico, \u00e8 stato usato negli stadi per competizioni musicali o accompagnamento di gare sportive o ludi gladiatori.\nA Bisanzio era oggetto di meraviglia, suonato a palazzo solo dalla corte imperiale e successivamente commento delle notti bizantine nei palazzi nobiliari. Nel mondo romano diventa talmente di moda, da costituire una specie di pianoforte verticale \"ante litteram\", entrando in quasi tutte le case romane che potevano permetterselo e venendo riprodotto in bassorilievi, stele, monete, mosaici, affreschi e perfino in lucerne con la sua forma. Successivamente, L'organo dovette ancora assolvere diversi compiti profani prima di divenire strumento principe della musica sacra occidentale, tra i quali anche quello di macchina bellica, trainata su un carro ed usata per terrorizzare i nemici con un suono potentissimo, che si poteva udire a miglia di distanza. Visto l'uso ancora ibrido, l'inizio della piena accettazione nelle chiese avvenne soprattutto attraverso la mediazione dell'insegnamento.\nNell'826 un anonimo prete veneto incentiv\u00f2 la costruzione \"in loco\" degli organi, introducendone la tecnica dalla vicina Grecia.\nNell'872 papa Giovanni VIII chiese l'invio a Roma di uno strumento costruito in Baviera, assieme allo specialista che sapeva suonarlo, per l'apprendimento della musica da parte dei chierici romani. Ancora oggi l'organo, oltre all'uso liturgico, riveste quello d'intrattenimento. Nel Novecento commentava i primi film muti in sostituzione del pianoforte, \u00e8 stato ed \u00e8 tuttora usato nel jazz, pop, rock e nel commento di partite di baseball. Negli auditorium o in grandi magazzini americani intrattiene i clienti, sia in veri e propri concerti, sia in esibizioni estemporanee in stile organ bar.\nIl suono \u00e8 prodotto da un sistema di canne, metalliche o di legno, di grandezza, lunghezza e fattura variabili secondo la nota e il timbro che esse devono riprodurre.\nL'organo ha un ruolo di primo piano nella musica sacra e nella liturgia. Ispirandosi al concetto di organo consegnato dalle storiche tradizioni organarie, nei secoli altri strumenti sono stati ideati e costruiti, di pari passo con l'avanzare delle migliori tecnologie dell'epoca e del gusto musicale: nell'Ottocento \u00e8 stato inventato l'harmonium e nel Novecento, con i progressi dell'elettronica, ha visto la luce l'organo Hammond.\nEsistono, oramai, ancor pi\u00f9 sofisticati strumenti digitali, in cui il suono pu\u00f2 essere creato artificialmente o campionato da strumenti acustici. Bench\u00e9 queste soluzioni tecnologiche permettano di ridurre enormemente i costi e gli ingombri rispetto agli organi tradizionali, dandone cos\u00ec la disponibilit\u00e0 a molti studenti e a piccole chiese, gli strumenti tradizionali ad aria conservano pienamente il loro ruolo nell'ambito concertistico e liturgico.\nL'estensione dell'organo \u00e8 potenzialmente la pi\u00f9 ampia fra tutti gli strumenti musicali, dal momento che ne esistono alcuni capaci di superare le dieci ottave. Inoltre, per merito dei numerosi e vari registri (o \"voci\") associabili ai manuali e alla pedaliera, l'organo \u00e8 in grado di produrre, a parit\u00e0 di tasti e pedali premuti, una complessa sinfonia di suoni, che lo rende simile a una vera e propria orchestra.\nIl pi\u00f9 grande organo esistente, anche se non completamente funzionante, \u00e8 quello della Boardwalk Hall di Atlantic City, U.S.A.\nStoria.\nL'organo \u00e8 uno strumento di origine antichissima. Il primo organo, l\"'hydraulis\", fu costruito nel III secolo a.C. da Ctesibio di Alessandria. Due antiche descrizioni dell'organo sono contenute nella \"Pneumatika\" di Erone di Alessandria (120 a.C.) e nel \"De architectura\" di Vitruvio (I secolo). L'aria, compressa da una o due pompe, faceva scendere il livello dell'acqua contenuta in una campana di bronzo o di rame immersa in un tino. L'acqua, a sua volta, spingeva l'aria verso le canne, facendole suonare. Sul somiere vi era una serie di tubi sonori, le canne, che fornivano tutte un suono differente in altezza, ma non in timbro. Vi era una tastiera collegata a valvole, che permettevano di suonare ogni singola canna. Nell'organo descritto da Vitruvio vi era anche un dispositivo per la selezione di una o pi\u00f9 file di canne (registri).\nGi\u00e0 in epoca antica il complesso sistema idraulico di alimentazione viene sostituito con dei mantici.\nLa struttura dell\"'hydraulis\" si \u00e8 evoluta nel tempo, pur mantenendo tuttavia le medesime componenti strutturali:\nImpiegato nella civilt\u00e0 romana e nell'area bizantina per celebrare festivit\u00e0 pubbliche, esso avr\u00e0 un cambiamento di destinazione grazie ad un evento casuale: nel 757 l'imperatore di Bisanzio, Costantino Copronimo, fece dono di un organo a Pipino il Breve, il quale lo colloc\u00f2 nella chiesa di San Cornelio a Compi\u00e8gne, in Francia . Da allora inizi\u00f2 la rapida diffusione dello strumento nei luoghi di culto cristiani e nella liturgia.\nL'evoluzione dell'organo fu notevole: in pochi secoli si pass\u00f2 dall'elementare prototipo dell'VIII secolo, in cui la tastiera era formata da vere e proprie leve (\"coulisse\", tirate dal suonatore) e le canne disposte secondo \"blocchi\" sonori senza registri distinti, ai modelli tardo trecenteschi e quattrocenteschi dotati di pedaliera, con una tastiera simile a quella moderna e con registri distinti. In ambito profano era utilizzato l'organo portativo, di piccole dimensioni; l'esecutore suonava con la mano destra e con la mano\nsinistra azionava il mantice.\nScuole nazionali.\nAlla fine del Quattrocento e nel Cinquecento si iniziano a definire vere e proprie caratteristiche costruttive areali se non proprio nazionali o regionali. In sintesi si possono identificare alcune macro-aree: germanico-fiamminga, francese, iberica e italiana.\nItalia.\nLa scuola italiana mostra una netta predilezione per la tastiera unica divisa in bassi e soprani, le limpide sonorit\u00e0 prettamente italiane del principale e del ripieno e la limitata estensione della pedaliera, sovente senza registri propri e usata molto spesso solo nelle cadenze. Gli organi italiani ottocenteschi tendono spesso a presentare registri che imitano le bande musicali. In alcuni organi, infatti, \u00e8 presente la possibilit\u00e0 di emulare piatti, grancassa e campanelli (chiamati proprio \"Banda Turca\"), mentre nella pedaliera si pu\u00f2 trovare un registro a battimenti detto \"Timballi\" o \"Rullante\", che va ad imitare i tamburi.\nArea tedesco-fiamminga e Francia.\nLa tradizione costruttiva tedesco-fiamminga e francese far\u00e0 evolvere tipologie organarie basate sulla distinzione dei corpi sonori (pi\u00f9 tastiere - da una a cinque - e pedaliera con registri autonomi).\nArea iberica.\nNei paesi iberici (Castiglia, Paesi Baschi, Portogallo) e in America Latina, si diffonde a partire dalla seconda met\u00e0 del Cinquecento. Nel XVII secolo, frate Jos\u00e9 de Echevarr\u00eda, introduce l'\"arca degli echi\", un apparato che produce una emissione sonora su pi\u00f9 piani sonori le cui caratteristiche sono cos\u00ec riassumibili: grande variet\u00e0 di \"registros de lengueteria \" (registri ad ancia), \"trompeteria tendida\" o \"de batalla\" (trombe orizzontali), 'Corneta' (collocata in un somiere situato in alto), tastiera spesso unica divisa in bassi e soprani (\"teclado partido\").\nComponenti e caratteristiche.\nLa facciata.\nSi dice \"facciata\", \"mostra\" o \"prospetto\" la porzione di canne che \u00e8 visibile all'esterno, e che varia nello stile a seconda delle influenze artistiche dell'area geografica a cui appartiene l'organo.\nOrgano italiano.\nNell'organo italiano la mostra si presenta sempre costituita da una cassa armonica, generalmente lignea, a forma di parallelepipedo e decorata pi\u00f9 o meno sfarzosamente, secondo le occasioni: vi sono alcune casse che hanno soltanto un timpano rettangolare sulla sommit\u00e0, altre che sono decorate da colonne, fregi, archi e dipinti. Un'altra caratteristica della mostra dell'organo \"all'Italiana\" \u00e8 che, talvolta, lo spazio delle canne - in alcuni casi mute - pu\u00f2 essere chiuso da lignee dipinte ed intagliate.\nOrgano francese.\nGli organi francesi hanno generalmente una mostra molto simile a quella tedesca, costituita da una cassa armonica irregolare nella forma (molto spesso a nicchia) all'interno delle quali si trovano le canne. Lo schema che accomuna gran parte delle mostre francesi \u00e8 costituito dall'alternarsi di canneti \"a triangolo\" ad alcuni circolari, che accolgono le canne pi\u00f9 grandi, ovvero quelle che producono il suono pi\u00f9 grave. Nelle mostre degli organi di tipo francese \u00e8 abbastanza frequente la presenza di statue.\nOrgano tedesco.\nGli organi di tipo tedesco puntano soprattutto alla ricchezza ed alla maestosit\u00e0 della mostra. Quindi, soprattutto negli organi barocchi, possiamo ammirare delle complesse facciate costituite dall'alternarsi di canneti \"a triangolo\" e semicircolari e di statue e stucchi. Una particolarit\u00e0 assoluta dello stile tedesco, che si diffuse anche in tutte le Fiandre, \u00e8 quella propria degli organi situati sopra le cantorie in cui la consolle, guardando dal basso, \u00e8 nascosta da un piccolo corpo d'organo situato sulla balaustra della balconata, detto \"R\u00fcckpositiv\" (positivo tergale).\nCanne.\nLe canne sono l'elemento che produce il suono dell'organo. Le canne si distinguono fra l'altro in base al metodo di produzione del suono: le canne dette \"ad ancia\" dispongono di una lamina interna, spesso di ottone, che vibrando mette in moto l'aria contenuta nelle canne producendo cos\u00ec il suono. Nelle canne dette \"ad anima\" (queste ultime chiamate anche \"labiali\") manca un'ancia separata, la cui funzione viene svolta dal labbro laterale. Le canne venivano raggruppate in file ordinate, generalmente dietro le tastiere, ma con il progresso della tecnica pneumatica, elettrica ed elettronica, oggi possono essere installate liberamente, ponendole dove risultino ottimizzati l'acustica e lo spazio disponibile.\nSomieri.\nIl somiere \u00e8 la parte principale dell'organo: si tratta di una \"cassa\", destinata a distribuire l'aria prodotta dal mantice alle canne, disposte sopra la suddetta cassa, a mezzo di opportuni sistemi di passaggio dell'aria, comandati dall'organista. Normalmente ogni manuale ha un proprio somiere, sul quale sono inserite le canne.\nEsistono diversi tipi di somieri, secondo il sistema costruttivo; in passato i pi\u00f9 noti erano quello detto \"a tiro\" e quello \"a vento\"; entrambi i sistemi avevano la caratteristica di disporre del \"canale per tasto\" (ogni tasto aziona il ventilabro corrispondente a quel canale), ma con la sola differenza di azionare i registri (il passaggio dell'aria alle canne) con modalit\u00e0 diverse. In epoche pi\u00f9 recenti sono stati integrati altri sistemi per ottenere analoghi risultati, quali i sistemi \"a pistoni\" e \"a membrane\", che utilizzavano tecnologie derivanti dalla pneumatica, per poi graduatamente perfezionarsi con l'elettricit\u00e0 e con l'elettronica.\nOggi il modello di somiere pi\u00f9 diffuso \u00e8 il \"somiere a tiro\", che viene riproposto con tecnologie costruttive pi\u00f9 sicure riguardo ai difetti nativi legati alla tenuta d'aria, in particolar modo per l'aderenza delle stecche entro la loro sede di scorrimento. L'azionamento dei registri, oggi, \u00e8 opzionale con sistema meccanico oppure elettrico, ma normalmente, nelle console poste nella cassa stessa dello strumento, le tastiere sono meccaniche.\nIl \"somiere a tiro\" \u00e8 fornito, appunto, di una serie di stecche di legno con dei fori e ogni stecca permette l'inserimento di un registro, in quanto, scorrendo su una serie di fori, produce a piacimento l'apertura o la chiusura di questi ultimi per gestire l'intera fila di canne poste sopra il somiere. Questo tipo di somiere \u00e8 generalmente pi\u00f9 semplice e intuitivo da costruire e da riparare, ma l'incollaggio non corretto o la tenuta d'aria insufficiente sono all'origine dei due difetti pi\u00f9 importanti e del resto ben noti:\nCome detto, i sistemi moderni di costruzione di un somiere a tiro tendono ad evitare queste perdite.\nNel somiere a vento (che raramente viene riproposto per strumenti di nuova realizzazione), invece, ogni stecca comanda una serie di piccole valvole (dette \"ventilabrini\"), ciascuna dotata di una piccola molla di chiusura. Dette valvole sono presenti all'interno del \"canale per tasto\" stesso, e le canne sono poste sui loro rispettivi fori, esattamente sopra il separatore di ciascun canale.\nIn questo tipo di somiere non ci sono perdite d'aria, nel senso che, se costruito correttamente, esso \u00e8 nativamente efficiente; ma la costruzione e la riparazione sono pi\u00f9 difficili. Anche il somiere a vento, comunque, pu\u00f2 essere molto affidabile e durevole nel tempo (quello dell'organo Antegnati di S. Giuseppe a Brescia funziona perfettamente dopo quasi 500 anni).\nEntrambi i tipi di somiere sono documentati in Italia fin dall'inizio del Cinquecento, ma i grandi maestri organari della tradizione italiana cinquecentesca (Facchetti, Zeffirini, Cipri, Antegnati) prediligevano il somiere a vento, specie per gli strumenti importanti o di grandi dimensioni. A partire dal XVII secolo diventa invece prevalente, sia in Italia che in Europa, l'uso del somiere a tiro. Attualmente sembrano prevalere i somieri a tiro, per la facilit\u00e0 con cui vengono elettro-asserviti.\nMantici.\nI mantici sono una parte fondamentale dell'organo. Ora hanno la funzione di semplici serbatoi di supporto al motore e di stabilizzatori di pressione, ma nei tempi antichi erano una delle parti dell'organo pi\u00f9 curate, in quanto costituivano l'unica sorgente d'aria. Il compito dei mantici \u00e8 quello di mantenere a pressione costante l'aria all'interno dei somieri indipendentemente dalla quantit\u00e0 che viene consumata.\nI mantici hanno forme differenti: \"a cuneo\" e \"a lanterna\", a seconda della modalit\u00e0 di apertura.\nQuelli a cuneo si sollevano solo da un lato, proprio con la forma di un cuneo, quando aperti. La pressione dei mantici viene impostata in sede di \"prova\" dei somieri e successivamente con una previa intonazione in laboratorio tramite \"zavorre\" sulla sommit\u00e0 del mantice che stabiliranno il giusto equilibrio di pressione richiesto dal funzionamento generale dello strumento. In luogo delle zavorre sono impiegate anche delle molle metalliche, in particolare quando l'asse del movimento della tavola mobile del mantice non \u00e8 pi\u00f9 verticale (mantice a parete o capovolto) per le ovvie ragioni di gravit\u00e0.\nNegli organi antichi la quantit\u00e0 di mantici era regolata dalla grandezza dell'organo, infatti pi\u00f9 l'organo era grande e maggiore era il numero di mantici necessari. Il flusso costante d'aria era assicurato dall'\"alza mantici\", una persona che aveva il compito di entrare all'interno dei meccanismi dello strumento e, grazie ad una discreta forza fisica, sollevare i mantici che si sgonfiavano durante il suono dell'organo. Questo imponeva che un organista per suonare doveva avere anche un alza mantici, mentre un organista per un concerto poteva essere affiancato da pi\u00f9 alza mantici, da un tiraregistri e da un volta pagine. Il sollevamento dei mantici veniva effettuato tramite una leva, una corda oppure tramite un sistema di gonfiaggio a manovella composto da una ruota inerziale collegata ad un perno sagomato che agiva su dei piccoli mantici \"pompa\" che caricavano il mantice principale (meccanismo in uso principalmente per organi di modeste dimensioni).\nCon l'avvento dell'elettricit\u00e0 il compito dell'alza mantici \u00e8 stato completamente sostituito dall'uso dell'elettro-ventilatore a chiocciola, ovvero una pompa centrifuga azionata da un motore elettrico che immette aria nel mantice, che viene azionata dall'organista poco prima di iniziare a suonare mediante un comando elettrico. L'aria in ingresso \u00e8 regolata attraverso valvole, solitamente una valvola detta \"a tendina\" che si chiude pian piano, come una piccola tapparella, solidale al movimento del mantice in sollevamento. Quando il mantice \u00e8 completamente pieno, questa valvola risulta quasi completamente chiusa e l'aria viene parzialmente bloccata e si stabilisce una situazione di equilibrio. Con l'abbassamento del mantice, ovvero quando l'organo suona, la valvola si apre il tanto necessario per equilibrare l'aria in uscita. Sono tuttora esistenti organi dove la valvola invece di interrompere l'aria in ingresso apre un'uscita, ovvero uno \"sfogo\" dove l'aria in eccedenza esce senza sovraccaricare il mantice.\nRegistri.\nLe diverse file di canne che si vogliono far suonare vengono selezionate attraverso i comandi dei registri, in genere costituiti da pomelli a tiro. Questi vengono impiegati dall'organista per variare il timbro dello strumento in parte secondo le indicazioni della partitura, molto spesso secondo le circostanze e la personale sensibilit\u00e0. L'insieme dei registri di un organo, riferito alla loro appartenenza rispetto alle varie tastiere e alla pedaliera, si chiama \"disposizione fonica\".\nIl numero che viene indicato accanto al nome del registro indica la lunghezza in piedi del do pi\u00f9 basso (un registro di 8 piedi (8') suona all'ottava reale, uno di 16' una sotto, uno di 4' una sopra quella reale, uno di 2' due sopra e cos\u00ec via), o meglio di una canna aperta che produca un suono corrispondente a tale nota.\nPer registro di 8', qualsiasi sia la tipologia timbrica, si intende che il La di riferimento, usualmente preso in considerazione come campione di 440\u00a0Hz, in un organo si identifica al La3 (il terzo \"la\" della tastiera partendo dalla parte sinistra \"grave\").\nSpesso i registri fanno suonare contemporaneamente pi\u00f9 canne di altezza diversa, combinate secondo la serie degli armonici naturali: questo permette di ottenere diversi timbri, risultanti dalla combinazione di \"file\", senza la necessit\u00e0 di costruire ulteriori \"file\" di canne. Il registro di \"ripieno\" pu\u00f2 essere ad esempio composto da due fino a quindici \"file\".\nRegistri particolari sono quelli detti \"violeggianti\", che imitano il suono degli archi orchestrali, e i registri oscillanti (come la \"Voce umana\", la \"voce celeste\" o l\"'unda maris\"), cio\u00e8 registri in cui suonano contemporaneamente una fila di canne intonata correttamente ed una leggermente crescente o calante. Il suono ricavato \u00e8 molto suggestivo e vuole emulare un coro di fanciulli.\nIn alcuni organi troviamo anche registri detti \"accessori\", cio\u00e8 registri volti a creare particolari effetti, come per esempio l'usignolo, la superottava e la subottava, che uniscono la corrispettiva ottava alta o bassa della nota premuta. Altri registri accessori sono anche le campane, le campane tubolari, i campanelli, il tuono e i timpani (sono canne di legno che producono delle vibrazioni che assomigliano al rullo di un timpano). In alcuni organi sono presenti anche i piatti, la grancassa e il rollante (denominato anche rollo o rullo).\nPu\u00f2 essere considerato \"accessorio\" anche un sistema che muove la colonna d'aria di un numero di \"sbalzi\" e oscillazioni regolari, detto \"tremolo\" o \"tremolante\".\nDetto accessorio conferisce una suggestiva \"ondulazione\" al registro che si sta utilizzando.\nTrasmissione.\nDalla tastiera i comandi di apertura con un sistema meccanico (per mezzo di leve e bilancieri), pneumatico (col passaggio dell'aria attraverso un tubicino), elettrico (per mezzo di rel\u00e8), elettronico (con microchip) o misto pervengono ai \"ventilabri\", ossia valvole poste all'interno del somiere, che permettono il passaggio dell'aria alle canne quando viene premuto un tasto. Ultima generazione \u00e8 la trasmissione digitale: l'originalit\u00e0 di questa trasmissione consiste nel collegare il corpo canne alla consolle con un semplice cavo schermato a due poli (universalmente utilizzato per i computer, quindi di sicura affidabilit\u00e0 nell'uso e nella durata). Quale canna, o quale gruppo di canne vengono attivate dipende anche dalle impostazioni dei registri e delle unioni. Si noti che le canne suonano sempre facendo passare l'aria attraverso di esse, l'unica differenza \u00e8 come la pressione del tasto implica il passaggio dell'aria.\nInfatti ogni ausilio non direttamente controllato dal tasto ma funzionante come \"servomeccanismo\" non permette di recepire in alcun modo il naturale fenomeno dello \"stacco\" del ventilabro che d\u00e0 quello che si pu\u00f2 considerare il \"tocco\" di un organo, come avviene per un clavicembalo per intenderci.\nLa trasmissione meccanica richiede che la consolle dell'organo sia vicina o solidale al corpo delle canne, e negli strumenti di una certa dimensione risulta pi\u00f9 sensibile l'appesantimento del tocco nell'utilizzare molti registri perch\u00e9 aumenta la resistenza richiesta per lo stacco del ventilabro, ma ci\u00f2 non deve essere inteso come un \"difetto\" ma come una caratteristica.\nTornando ai vari tipi di trasmissione, quella pneumatica ha presentato inizialmente qualche difetto nativo circa l'immediatezza tasto - ventilabro, anche a distanze ridotte se non ben realizzata; essa \u00e8 stata decisamente soppiantata da quella elettrica (anch'essa non esente da difetti alle sue prime comparse).\nIn ambienti stranieri, dove lo studio sulle trasmissioni di strumenti molto grandi ha implicato maggiore ricerca, si \u00e8 giunti a risultati decisamente pi\u00f9 felici, rispetto all'Italia, anche per la sola pneumatica; ci\u00f2 soprattutto con l'introduzione della leva Barker che, mediante un piccolo mantice, moltiplicava la potenza richiesta, risultando utile per la gestione di grossi somieri e quindi rivoluzionando i \"limiti\" della trasmissione meccanica per \"macchine\" di una certa dimensione.\nIn genere ogni trasmissione non meccanica non d\u00e0 problemi per l'utilizzo di molti registri simultaneamente, in quanto tale trasmissione si avvale di \"servomeccanismi\" che designano al tasto la sola funzione di \"comando\" o di \"interruttore\", ma non di tocco.\nAllontanare la consolle dal somiere introduce un ritardo tra l'azionamento dei tasti e l'emissione del suono, ma ci\u00f2 \u00e8 avvertito dall'organista in quanto esso si trova a distanza dal corpo delle canne. Trasmissione elettrica ed elettronica sono immediate, e permettono anche con relativa semplicit\u00e0 di avere pi\u00f9 somieri distinti.\nConsolle.\nPer \"consolle\" si intende il luogo di \"comando\" dello strumento da parte dell'organista: \u00e8 l'insieme dei manuali, dei pedali, delle staffe e dei comandi di registro, unione e cancellazione a disposizione sullo strumento. A volte la consolle \u00e8 posta anche a notevole distanza dai somieri e dalle canne, ma con questo termine, che modernamente viene identificato con la consolle elettrica distaccata dal corpo delle canne, si indica anche semplicemente la \"finestra\" che racchiude tastiera, pedaliera e registri in una cassa d'organo, detta appunto \"consolle a finestra\" negli organi meccanici. Non sono rari gli organi che possono essere comandati da pi\u00f9 di una consolle, soprattutto per esigenze liturgiche o per la presenza del coro.\nBuffet.\nIl \"buffet\" \u00e8 una struttura, nella stragrande maggioranza dei casi in legno, che ha la funzione di sostenere, proteggere e nascondere, ov'\u00e8 il caso, la parte interna dell'organo, in particolare canne e somieri, ma svolge anche la funzione di dirigere e amplificarne il suono e di cassa di risonanza. Soddisfa anche a un'esigenza estetica, tanto che moltissimi \"buffet\" sono realizzati su progetto di esperti e noti architetti."}
{"id": "38208", "revid": "1632387", "url": "https://it.wikipedia.org/wiki?curid=38208", "title": "Arpia", "text": "Nella mitologia greca, le arpie (lett. \"le rapitrici\", dal verbo greco \u1f01\u03c1\u03c0\u03ac\u03b6\u03b5\u03b9\u03bd \"harpazein\", \"rapire\") sono creature mostruose, con viso di donna e corpo d'uccello. L'origine del loro mito deve forse ricondursi a una personificazione della tempesta.\nCitazioni.\nLe arpie, figlie di Taumante ed Elettra e sorelle di Iride, Celeno, Ocipete ed Aello, sono citate nell'Odissea di Omero (libro XX): in una preghiera ad Artemide Penelope ne parla come di procelle e ricorda che rapirono le figlie di Pandareo per asservirle alle Erinni.\nEsiodo parla di due arpie, Aello e Ocipete; di esse dice che avessero una magnifica capigliatura e che fossero potenti nel volo.\nNelle \"Argonautiche\" di Apollonio Rodio (libro III) le arpie, per ordine di Hera, perseguitano il re e indovino cieco Fineo, portandogli via le pietanze dalla tavola e sporcandogliela.\nVirgilio cita le arpie nell\"Eneide\", facendo il nome di una terza sorella, Celeno.\nDante Alighieri cita le arpie nel Canto XIII dell\"Inferno\": esse rompono i rami e mangiano le foglie degli alberi al cui interno si trovano le anime dei suicidi, che, in questo modo, provano dolore e hanno dei pertugi attraverso i quali lamentarsi.\nNell\"Orlando furioso\" (canto XXXIII) Ludovico Ariosto riprende la storia di Fineo, e le Arpie insozzano la tavola del cieco re di Etiopia, identificato col Prete Gianni, e vengono scacciate da Astolfo."}
{"id": "38209", "revid": "334972", "url": "https://it.wikipedia.org/wiki?curid=38209", "title": "Creature mitologiche", "text": ""}
{"id": "38210", "revid": "1543377", "url": "https://it.wikipedia.org/wiki?curid=38210", "title": "Pannonia", "text": "La Pannonia era un'antica regione compresa tra i fiumi Danubio e Sava, che comprendeva la parte occidentale dell'attuale Ungheria, il Burgenland oggi Land austriaco, fino a Vienna, la parte nord della Croazia e parte della Slovenia.\nIl toponimo \"Pannonia\", di chiara origine illirica, si rif\u00e0 alla radice indoeuropea \"pen\", che significa \"palude, acquitrino\" in riferimento alle zone paludose tra Danubio e Sava, la cosiddetta pianura pannonica.\nPopolazioni prima dell'occupazione romana.\nLe fonti contemporanee parlano di quest'area come di un insieme di differenti popolazioni integratesi nei secoli, a partire dall'invasione celtica degli inizi del IV secolo a.C. della parte settentrionale di questa regione. I popoli della regione, quale che fosse la loro stirpe, erano indicati con il nome generico di Pannoni. Gli spostamenti e le guerre con i vicini Daci di Burebista oltre a Traci e Mesi, portarono a questa situazione alla fine del I secolo a.C.:\nStoria della provincia romana di Pannonia.\nL'occupazione dei territori della futura provincia di Pannonia cominci\u00f2 con Ottaviano negli anni 35-34 a.C. e dur\u00f2 fino al V secolo.\nNel 6 d.C. la provincia \u00e8 luogo di una rivolta che verr\u00e0 controllata solamente nel 9 d.C. (rivolta dalmato-pannonica)\nLa Pannonia nei secoli successivi alla caduta dell'Impero romano d'Occidente.\nIl V secolo: Gepidi, Avari e Longobardi.\nGiunti nel vicino Feld sul finire del V secolo, i Longobardi di re Vacone sfruttarono un'alleanza con Bisanzio e i Franchi per mettere a frutto le convulsioni che scossero il regno ostrogoto, soprattutto dopo la morte del re Teodorico nel 526: sottomisero cos\u00ec i Suebi presenti nella regione e occuparono la Pannonia I e Valeria (l'attuale Ungheria a ovest e a sud del Danubio).\nRe Audoino modific\u00f2 il quadro delle alleanze del predecessore Vacone, accordandosi (nel 547 o nel 548) con Giustiniano per occupare, in Pannonia, la provincia Savense (il territorio che si stende fra i fiumi Drava e Sava) e parte del Norico, in modo da schierarsi contro i vecchi alleati Franchi e Gepidi e consentire a Giustiniano di disporre di rotte di comunicazione sicure con l'Italia. Grazie anche al contributo militare di un modesto contingente bizantino e, soprattutto, dei cavalieri avari, i Longobardi affrontarono i Gepidi e li vinsero (551), mettendo fine alla lotta per la supremazia nell'area norico-pannonica.\nAudoino cerc\u00f2 di riavvicinarsi ai Franchi, ma quando mor\u00ec e sal\u00ec al trono Alboino i cattivi rapporti con i Gepidi, sempre pi\u00f9 spalleggiati dai Bizantini, esplosero in un conflitto che termin\u00f2 nel 565 con una sconfitta longobarda. Per risollevare le proprie sorti Alboino dovette stipulare un'alleanza con gli Avari, che per\u00f2 prevedeva in caso di vittoria sui Gepidi che tutto il territorio occupato dai Longobardi andasse agli Avari. Nel 567 un doppio attacco ai Gepidi (i Longobardi da ovest, gli Avari da est) si concluse con due cruente battaglie, entrambe fatali ai Gepidi, che scomparivano cos\u00ec dalla storia; i pochi superstiti vennero assorbiti dagli stessi Longobardi. Gli Avari si impossessavano di quasi tutto il loro territorio, salvo Sirmio e il litorale dalmata che tornarono ai Bizantini. L'anno successivo i Longobardi abbandonarono in massa la Pannonia per invadere l'Italia.\nTra lingua latina e Cristianesimo.\nDopo l'arrivo degli Avari nella pianura pannonica, nel VI secolo rimasero solo piccoli nuclei di popolazioni di lingua latina, concentrati in luoghi fortificati intorno al lago Balaton nell'attuale Ungheria occidentale. Questi nuclei sarebbero stati ancora presenti nel IX secolo, secondo quanto scrive la storica romena Roxana Curc\u0103, quando arrivarono i Magiari nella pianura ungherese.\nIl linguista ungherese Oswald Szemer\u00e9nyi scrisse che \"l'organizzazione della chiesa cristiana si mantenne in Pannonia fino alla fine del VII secolo, e dopo sopravvisse in semplici forme popolari\". I Franchi di Carlo Magno, quando sconfissero gli Avari e conquistarono la Pannonia nel 796, vi trovarono dei preti cristiani che non avevano gerarchia ecclesiastica e che praticavano il Cristianesimo usando un latino volgare.\nLa \"Cultura di Keszthely\".\nLe poche testimonianze di queste popolazioni ci vengono principalmente dalla \"Cultura di Keszthely\", un castrum romano vicino all'antica citt\u00e0 \"Valcum\" dove sono stati rinvenuti oggetti artigianali e necropoli del VI e VII secolo. Lo stesso nome \"Keszthely\" ha la stessa radice di \"castrum\".\nAltri luoghi abitati dalle popolazioni di lingua latina dopo il V secolo sono le attuali citt\u00e0 ungheresi P\u00e9cs, Tokod, Sopron, Szombathely, Duna\u00fajv\u00e1ros, dove sono state trovate numerose reliquie cristiane con iscrizioni in latino.\nLa \"Cultura di Keszthely\" ci ha lasciato lavori artigianali di grande qualit\u00e0, che servivano ai re e all'aristocrazia dei dominatori Avari. Questa continuit\u00e0 di villaggi neolatini si nota nella toponimia dell'area di Keszthely-Fen\u00e9kpuszta e del lago Balaton.\nIpotesi di una \"lingua pannonica\" estinta.\nAlcuni studiosi ipotizzano che una lingua neolatina, con substrato celtico, si svilupp\u00f2 in Pannonia dal V al X secolo, per poi andare perduta. Il linguista italiano Carlo Tagliavini considera la \"lingua pannonica\" una delle lingue romanze balcaniche con maggiore similitudine al Trace, con cui ha condiviso la sorte estinguendosi prima del Mille.\nSecondo lo storico Alexandru Magdearu, nel suo \"Rom\u00e2nii \u00een opera Notarului Anonim\", nel X secolo gli ultimi abitanti di \"lingua pannonica\" sarebbero stati assimilati dai sopraggiunti popoli slavi e magiari. Questo storico inoltre vi afferma che: \"Una migrazione dall'area del fiume Timok (Serbia) viene registrata nell'818\".\nNon restano tracce scritte di una \"lingua pannonica\", che quindi \u00e8 solo ipotetica. Tracce della lingua latina restano invece in alcune radici di toponimi come \"Keszthely\".\nNon bisogna confondere questa lingua romanza con una variante della lingua rutena, chiamata anche \"lingua pannonica rutena\"."}
{"id": "38212", "revid": "1543377", "url": "https://it.wikipedia.org/wiki?curid=38212", "title": "Ciri\u00e9", "text": "Ciri\u00e9 (\"Siri\u00e8\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nIl comune, posto circa 20 chilometri a nord-ovest del capoluogo, \u00e8 situato presso lo sbocco delle valli di Lanzo. Il territorio \u00e8 prossimo al corso della Stura di Lanzo.\nStoria.\nLa zona di Ciri\u00e9 e dell'Alto Canavese era abitata, sin dall'antichit\u00e0, dai Salassi, una popolazione di origine celtica. Prima della dominazione romana il Canavese, come riferisce lo storico Polibio, era ricoperto da fitte boscaglie, con poche radure, qualche piccolo villaggio e rari sentieri che scorrevano tra la vegetazione.\nNell'anno 143 a.C. i Romani, guidati dal console Appio Claudio Pulcro, mossero guerra contro le trib\u00f9 stanziate nelle valli dell'Orco e della Dora Baltea, con l'intento di aprirsi una via verso l'Elvezia e la Gallia transalpina. Si riteneva che l'occupazione sarebbe stata assai rapida, invece la reazione delle trib\u00f9 locali fu durissima e gli invasori furono costretti, in un primo momento, alla ritirata. Per questo i Romani ritennero necessario stabilire alcuni accampamenti nella zona, per meglio organizzare l'esercito e sorvegliare le vie di comunicazione verso le valli. Vennero cos\u00ec allestiti accampamenti nei pressi di Ivrea, di Torino e nell'area dove sorge attualmente Ciri\u00e9. Da qui era possibile sorvegliare l'accesso alle vallate di Lanzo e di Vi\u00f9.\nL'accampamento presso l'attuale Ciri\u00e9 prese il nome di \"Castrum Cerreti\", in riferimento, probabilmente, alla grande quantit\u00e0 di cerri presenti nella zona. Successivamente, per brevit\u00e0, venne chiamato semplicemente \"Cerretum\". Il decumano maggiore dell'antico accampamento potrebbe essere identificato con l'attuale via Vittorio Emanuele II, la strada principale del centro storico.\nCon il definitivo assoggettamento dei Salassi, il \"castrum\" divenne un importante crocevia di scambi commerciali, dando origine ad un centro abitato.\nIn seguito alla 'cristianizzazione' dell'Impero, il vecchio toponimo venne sostituito con il nome di un santo: per assonanza con il precedente, si scelse il nome di san Ciriaco di Roma, martire cristiano del 303. Il \"Theatrum Sabaudiae\" (1682) dedica una lunga descrizione alla citt\u00e0 (\u00ab\"Septimo Taurinense ad Urbe lapide, Septentrionem versus, non longe ab Alpium Graiarum radicibus, occurrit Ciriacum Oppidum, insigne Marchionatus titulo, qui sub se S.Mauritium, Nolas &amp; Robasomerium minora Oppida comprehendit\"\u00bb) e cita la probabile derivazione del nome dalla venerazione per il Santo (\u00ab\"Pedemontanis dicitur Ciri\u00e8, fortasse a peculiari Incolarum erga Divum Cyriacum Martyrem cultu, cujus festum s.Idus Augusti inibi summa celebritate recolitur\"\u00bb). La presenza romana nel territorio ciriacese \u00e8 testimoniata dal ritrovamento di monete dell'et\u00e0 imperiale, frammenti di terrecotte e varie lapidi funerarie, conservate, queste ultime, nella chiesa di San Martino.\nDalla caduta dell'Impero Romano e dalle prime invasioni barbariche, vi \u00e8 un vuoto di informazioni che dura quasi un millennio. Sappiamo per certo che nel 1229 il territorio di Ciri\u00e9 viene occupato dai Marchesi del Monferrato. Nel 1296 Margherita di Savoia sposa Giovanni I, ottenendo in questo modo i diritti sulle terre di Caselle, Ciri\u00e9 e Lanzo. Alla morte prematura del marito, Margherita si trasferisce nel grande castello di Ciri\u00e9, che sorgeva nella piazza che ancora oggi ne porta il nome. L'insediamento di Margherita nel castello, che avviene nel 1306, viene ricordato ancora oggi con il Palio dei Borghi, manifestazione che si svolge ogni due anni nel territorio ciriacese. Di questo castello non restano tracce, poich\u00e9 and\u00f2 distrutto durante l'invasione francese del 1536 e i resti completamente dispersi durante la sistemazione della piazza Castello ai primi del Novecento. Alcuni fregi, le uniche vestigia del castello, sono stati rinvenuti durante operazioni di scavo nella piazza e sono conservati, incastonati in un muro interno, nella chiesa di San Martino di Liramo.\nMargherita di Savoia procede al restauro e all'ampliamento del castello, che diventa in breve tempo una delle residenze pi\u00f9 importanti del territorio. Nobili da tutta Europa vi si recano in visita portando appresso guarnigioni e servit\u00f9, che non vengono alloggiati a palazzo, ma presso le residenze dei cittadini. In segno di ringraziamento verso la popolazione, Margherita provvede alla concessione di \"esenzioni\", importanti riconoscimenti alla popolazione. Procede all'annullamento delle tasse, e all'istituzione del mercato cittadino nelle giornate di luned\u00ec e gioved\u00ec; la tradizione, spostata alla giornata di venerd\u00ec, perdura tutt'oggi. Il mercato, che, grazie alla favorevole posizione di Ciri\u00e9, attirava un gran numero di visitatori da tutto il circondario, e anche dalle valli, divenne un'importante fonte di reddito per la citt\u00e0.\nNel 1576, Emanuele Filiberto di Savoia, volendo uno sbocco sul mare per il suo Stato, acquista il porto di Oneglia e altre terre dell'Imperiese, dal Patrizio genovese Gio. Gerolamo D'Oria, in cambio di Ciri\u00e8, eretta a Marchesato con Nole e S. Maurizio, e la Contea di Cavallermaggiore; quest'ultima sar\u00e0 poi oggetto di permuta con il Marchesato del Maro (attuale Borgomaro).\nIl D'Oria stabilisce la sua residenza a Ciri\u00e9, dando origine a una discendenza che durer\u00e0 fino ai primi anni del Novecento, estinguendosi con Emanuele D'Oria, X\u00b0 Marchese di Ciri\u00e8 e del Maro, che fu anche primo sindaco di Ciri\u00e9, dopo che questa, con un Regio decreto legge del 1905, ottenne il titolo di citt\u00e0.\nAndrea, unico figlio maschio di quest'ultimo, morir\u00e0 in combattimento durante la 1\u00aa guerra mondiale.\nSimboli.\nLo stemma del comune di Ciri\u00e9 si blasona: \nMonumenti e luoghi d'interesse.\nDuomo di San Giovanni Battista.\nDichiarato monumento nazionale nel 1887, si trova nella centralissima piazza San Giovanni, oggi pedonale. Esempio di gotico provenzale piemontese, viene realizzato nel corso del XIV secolo. \u00c8 affiancata da un campanile a quattro piani, la cui sommit\u00e0 si presenta con una guglia centrale e quattro pinnacoli posti negli angoli.\nPalazzo dei Marchesi D'Oria.\nL'edificio com'\u00e8 ora, venne realizzato sulla struttura di una precedente villa appartenente ai Provana, Signori di Leyn\u00ec, che nel centro storico possedevano anche una dimora turrita. Durante il XVII secolo il palazzo venne modificato, aggiungendo una manica decorata dagli artisti di Corte, dove soggiornavano i Savoia nelle loro partite di caccia. A questo scopo, il complesso fu dotato di un ampio spazio esterno ad uso venatorio; una parte di questo venne recintato nella seconda met\u00e0 del secolo XVIII. Il bel parco retrostante il palazzo era dotato anche di un laghetto. All'inizio del Novecento tutto il complesso fu acquistato dalla famiglia Remmert, di origine alsaziana, proprietaria di un importante stabilimento tessile. Il palazzo marchionale fu donato alla Citt\u00e0 e il laghetto prosciugato; il parco venne lottizzato e reso edificabile.\nChiesa di San Giuseppe.\nDurante la terribile peste del 1630-1631, la popolazione di Ciri\u00e9 fece voto di edificare un ospedale, se fosse riuscita a superare la terribile epidemia. \nNell'anno successivo, mancando i fondi necessari per l'edificazione dell'ospedale, si decise di procedere alla costruzione di una chiesa, che, terminata nel 1647, venne dedicata a san Giuseppe.Tipico esempio di architettura della Controriforma, la chiesa custodisce al suo interno diverse opere di pregio, tra cui spicca una bellissima pala d'altare raffigurante la \"Madonna\" e attribuita a Defendente Ferrari. Tale opera, commissionata dai commercianti di lana ciriacesi, era precedentemente custodita nel convento agostiniano, oggi non pi\u00f9 presente.\nChiesa di San Martino di Liramo.\n\u00c8 uno dei pi\u00f9 significativi esempi di architettura romanica del territorio piemontese. Il campanile \u00e8 la parte pi\u00f9 antica del complesso, essendo stato edificato intorno all'anno 900. L'abside centrale viene invece realizzata un secolo dopo. Esterna alle mura che cingevano il borgo di Ciri\u00e9, la chiesa si trovava in corrispondenza di un antico insediamento e il suo ingresso non era rivolto verso Ciri\u00e9, ma verso il sentiero che conduceva a Nole. Venne probabilmente edificata sulle fondamenta di un antico tempio di epoca romana. Lo testimoniano le due pietre utilizzate come altari, ancora oggi presenti all'interno della chiesa, che rivelano, con la presenza di cavit\u00e0 per raccogliere il sangue animale, un loro uso per la celebrazione di antichi riti pagani.\nCappella di Robaronzino.\nLa cappella \u00e8 inserita in una antica cascina dalla tipica struttura a corte, sorta nel XVII secolo alla periferia di Ciri\u00e9. A differenza delle numerose cappelle campestri della zona, quella di Robaronzino \u00e8 molto ricca di decori poich\u00e9 fu, nella prima met\u00e0 del '700, propriet\u00e0 del banchiere-magnate Antonio Faccio di Carignano. L'edificio, che all'esterno si presenta semplice e lineare, \u00e8 all'interno un vero gioiello barocco: l'altare, attribuibile a Bernardo Vittone, \u00e8 coronato da candelabri e putti lignei; pregevolissimi stucchi di maestri luganesi ornano la chiesa; l'abside \u00e8 decorata da una tela che raffigura l\"Immacolata Concezione\"; le pareti laterali presentano quattro grandi tele, opera del pittore settecentesco Pier Francesco Guala, raffiguranti scene di vita mariana.\nLa Ciri\u00e9 industriale.\nA partire dalla fine dell'Ottocento, la citt\u00e0 ha dimostrato una spiccata vocazione all'industria, che \u00e8 andata crescendo nel corso del secolo successivo. Al suo sviluppo ha contribuito in modo determinante la presenza della Ferrovia Torino-Ceres, che ha raggiunto Ciri\u00e9 nel 1869. In quell'occasione viene inaugurata la stazione ferroviaria, presente ancora oggi. Nel 1876 la linea viene portata fino a Lanzo e nel 1919 fino a Ceres. Nel 1921 la Torino-Ceres \u00e8 la prima ferrovia al mondo ad adottare la trazione elettrica a corrente continua ad alta tensione. Nella stazione di Lanzo Torinese si trova una targa commemorativa che ricorda questo primato.\nAll'inizio del Novecento sono presenti a Ciri\u00e9 la fabbrica di nastri e trecce Remmert &amp; C, diverse cartiere (De Medici, Olivetti, Marietta, Borla, Melanotte), la prestigiosa fabbrica di coperte Mosconi &amp; Cesa, che sorgeva nell'area conosciuta come il \"Babau\", l'antico stabilimento di filatura della seta Craponne &amp; Vigano; inoltre tintorie, cuoifici, coltellerie, falegnamerie.\nNel 1935 viene fondata la \"SAIAG\", Societ\u00e0 Anonima Industria Articoli Gomma, nata dalla fusione di due aziende preesistenti: la IAC, produttrice di teli gommati per dirigibili e maschere antigas usate dall'esercito italiano durante la prima guerra mondiale, e la \"FIRGA\", specializzata nel settore della produzione di articoli rigenerati in gomma. Nel 2000 l'azienda \u00e8 stata venduta e successivamente frazionata in due societ\u00e0: la \"Trelleborg\" e la \"Metzeler\".\nDi grande importanza per lo sviluppo industriale e per la crescita dell'occupazione nell'area di Ciri\u00e9 fu l'arrivo della famiglia Remmert, che insedi\u00f2 due importanti opifici nella zona e costru\u00ec, accanto allo stabilimento ciriacese, la bella villa di famiglia.\nEx Opificio Remmert.\nAttiva fino ai primi anni ottanta, l'area della vecchia \"Remmert\", conosciuta come \"La Biancheria\", \u00e8 stata oggetto, in tempi recenti, di una vasta opera di ristrutturazione, che ha portato alla nascita del centro polivalente chiamato \"Ciri\u00e9 2000\", che ospita, oltre a diverse attivit\u00e0 commerciali, il tribunale, l'Ufficio Postale, il Ministero delle Finanze, la redazione dello storico settimanale \"Il Risveglio,\" la Biblioteca comunale \"Alvaro Corghi\" e alcuni uffici comunali.\nVilla Remmert.\nEdificata tra il 1902 e il 1906 in stile Art Nouveau, su progetto dell'architetto Roberto Fenoglio. La villa comprendeva, in origine, un vasto giardino all'inglese e una tenuta agricola. Nel 1988 viene acquistata dal comune e dal maggio 2006 ospita mostre di arte contemporanea gestite dalla Fondazione Sandretto Re Rebaudengo di Torino.\nL'IPCA.\nL'Industria Piemontese dei Colori di Anilina viene fondata nel 1922 dai fratelli Sereno e Alfredo Ghisotti nel territorio della frazione Borche, dove prima sorgeva una fabbrica di fiammiferi. La fabbrica \u00e8 passata alla storia per una tragica vicenda di inquinamento ambientale, e per i moltissimi lavoratori deceduti per cancro alla vescica. Nel 1972 due ex operai dell'IPCA, Albino Stella e Benito Franza, entrambi ammalati di tumore alla vescica, presentarono denuncia contro la fabbrica. Grazie all'impegno dell'allora Pretore di Ciri\u00e8, Troiano, e di un oncologo dell'Universit\u00e0 di Torino, Benedetto Terracini, per la prima volta nella storia della Repubblica, i proprietari di un'azienda venivano chiamati a rispondere penalmente per le malattie contratte dai dipendenti a seguito delle lavorazioni effettuate. Nel 1977, al termine di un lungo e tortuoso processo, i titolari, i dirigenti, e il medico dell'azienda, vennero condannati per omicidio colposo. L'IPCA chiuse definitivamente i battenti nel 1982. Da una ricerca condotta dall'INAIL emerse che 168 lavoratori dell'IPCA morirono per cancro alla vescica.Nel 2005 venne realizzato il documentario \"Non si deve morire per vivere\", del regista Daniele Gaglianone, al quale parteciparono Cinzia Franza e Daniele Stella, figli dei due operai che denunciarono l'azienda, e Paolo Randi, ex lavoratore dell'IPCA, il quale racconta le terribili condizioni di lavoro a cui erano sottoposti gli operai della fabbrica.\nCultura.\nLa stampa locale.\nNei primi anni del Novecento, si diffonde nel Ciriacese il fenomeno della stampa locale. I giornali vengono stampati in piccole tipografie cittadine, con cadenza settimanale e sono composti da sole quattro pagine, di cui l'ultima, solitamente, dedicata alla pubblicit\u00e0. Fra i pi\u00f9 antichi ricordiamo \"L'Aurora\", edito gi\u00e0 alla fine dell'Ottocento, \"La Stura\", il cui primo numero viene stampato il 15 giugno 1901 dalla tipografia Streglio, di Ciri\u00e9. Il giornale, che ha vita piuttosto breve, confluisce pi\u00f9 tardi ne \"Il Progresso del Canavese e delle Valli Stura\". Dal 1904, il giornale viene stampato nella tipografia di Giovanni Capella, un ex collaboratore di Streglio. Capella \u00e8 direttore responsabile dal 1943 al febbraio 1944, quando viene pubblicato l'ultimo numero.\nUna discreta diffusione ha \"Il Canavese e le Valli di Lanzo\", nato nel novembre del 1908 e pubblicato la domenica. Fra i collaboratori del giornale vanno ricordati Giacomo Bollati e il professor Nino Costa. L'ultimo numero esce il 12 settembre 1909.\n\"Il Risveglio del Canavese\" nasce il 6 gennaio 1921. Il giornale si pone in contrasto sia con socialisti e comunisti, sia con i fascisti, di cui vengono spesso denunciate le violenze. Nel 1924 il giornale esprime critiche al nuovo sistema elettorale voluto da Mussolini, ma dall'anno successivo gli articoli a sfondo politico diventano pi\u00f9 rari, per poi sparire completamente a causa della censura sempre pi\u00f9 rigida. La pubblicazione del Risveglio termina nel 1925, e riprende al termine della seconda guerra mondiale.\nMusica.\nMusica pop e musica rock.\nFin dagli anni sessanta il territorio ciriacese \u00e8 stato ricco di musicisti rock, pop e jazz. Fra i gruppi pi\u00f9 significativi che gravitavano nell'area cittadina vanno ricordati gli \"Assoluto Naturale\", gruppo di rock progressivo attivo nei primi anni settanta. I \"Free Wave System\", nati nella seconda met\u00e0 del decennio, proponevano un jazz-rock strumentale vicino alle sonorit\u00e0 dei Perigeo. Nel 1981 il gruppo pubblica un LP per l'etichetta torinese \"Drums Records\". Il disco, dal titolo \"Nonostante tutto\", viene riproposto su cd nel 2004 (Mellow MMP 410 - 2004). Fra i gruppi attivi nel corso degli anni ottanta si ricordano i \"Nightdriving Gossip\", che mutarono in seguito il loro nome in \"Harp1\". Nel 1991 nascono gli \"Arigret\", i quali, muovendosi con una libert\u00e0 espressiva tipica degli anni settanta, fondano jazz, metal, rap, progressive. Dal vivo gli Arigret, oltre al loro repertorio, nel quale spiccava \"Fisionomia contadina\", ironica hit provinciale, riproponevano brani degli Area, dei Gong e dei newyorkesi Lounge Lizard. A partire dal 1993, dopo lo scioglimento della formazione originaria, gli Arigret iniziano un percorso indirizzato verso il free jazz. Nel 1995 pubblicano il cd \"Se Una Notte d'inverno un Viaggiatore...\" e suonano in diversi paesi europei. In seguito il batterista Dario Bruna e il bassista Federico Marchesano entrano a far parte della band di Carlo Actis Dato, uno dei pi\u00f9 importanti solisti di sax baritono del panorama mondiale. Con la \"Actisband\" realizzano quattro cd e si esibiscono dal vivo in diversi continenti. Nel 1999, inoltre, Marchesano e Bruna danno vita, insieme al trombettista Ramon Moro, al terzetto \"3quietmen\", che pubblica l'album \"trump'n'drum'n'bass\"(2000) per la CMC Records. Federico Marchesano collabora inoltre come contrabbassista con l'Orchestra sinfonica della RAI, ed \u00e8 attualmente bassista nei Mau-Mau e nella Banda Ionica.\nIl concorso musicale nazionale \"Senza Etichetta\".\nA Ciri\u00e9 si svolge ogni anno il concorso musicale nazionale \"Senza Etichetta\", nato nel 1998 e rivolto a gruppi, cantautori e solisti. La giuria dal 1999 \u00e8 presieduta stabilmente dal M\u00b0 Giulio Rapetti, in arte Mogol. La sua presenza funge da garanzia per i partecipanti che vedono in lui la parte nobile, autorevole e titolata della musica popolare italiana. Il premio principale del concorso consiste in una o pi\u00f9 borse di studio, che consentono ai vincitori di frequentare un corso di alta formazione, presso la scuola fondata e diretta da Mogol, il Centro Europeo di Toscolano, ad Avigliano Umbro, in provincia di Terni; vi sono inoltre altri premi di merito. Ad essi si affianca un appuntamento culturale di rilievo, per un incontro sostenuto da un personaggio scelto nell'ambito della letteratura, dello spettacolo, della musica o del giornalismo. Gli artisti ospiti di \"Senza Etichetta\", presso il teatro tenda di Villa Remmert a Ciri\u00e9, sono stati: Azio Corghi (compositore), Elio (di Elio e le Storie Tese), Sandro Cappelletto (giornalista, scrittore e storico della musica), Ugo Riccarelli (Premio Strega 2004), Sonia Bergamasco (nastro d'argento 2004 per il film \u201cLa meglio giovent\u00f9\u201d di Marco Tullio Giordana), Giuseppe Cederna (attore), Stefano Centomo (secondo classificato Sanremo 2007 sezione giovani), Tullio De Piscopo (batterista), Dodi Battaglia, Red Canzian, Roby Facchinetti e Stefano D'Orazio (Pooh), Niccol\u00f2 Fabi (cantautore), Madaski (Africa Unite) ed Eleonora Bosio in arte Cixi (finalista di X Factor 2012).\nIl Civico Istituto Musicale \"F. A. Cuneo\".\nIl Civico Istituto Musicale \u201cF. A. Cuneo\u201d nasce a Ciri\u00e9 nel luglio 1969, con delibera della Giunta Comunale, guidata dall'allora sindaco Gian Paolo Brizio. Cresciuto negli anni grazie anche al sostegno dell'Amministrazione Comunale, si \u00e8 affermato nei decenni di attivit\u00e0 didattica come luogo di promozione della musica a cui possono fare riferimento bambini, ragazzi ed adulti.\nNato con l'intento di offrire una formazione musicale classica, che aveva sbocco naturale nei corsi Accademici del Conservatorio, l'indirizzo didattico della scuola di musica cittadina si \u00e8 arricchito negli anni di esperienze formative diverse (jazz, pop, rock).\nGli anni del Taurus.\nNel settembre 2006 viene inaugurato un centro culturale polivalente ricavato dal comune all'interno della struttura dell'antica fabbrica Remmert.\nViene chiamato Taurus, prendendo spunto dal nome dell'ultima azienda che occupava lo stabile, ed affidato in gestione ad alcune cooperative della zona. Il locale non \u00e8 solo musica e ospita diversi eventi teatrali, ma chiude i battenti nel giugno 2012. Durante gli anni del Taurus, Ciri\u00e9 vive un periodo di straordinaria vivacit\u00e0 artistica e musicale. Grazie al direttore artistico Sabino Pace, il palco del locale di Via Doria diventa una tappa obbligata per moltissimi musicisti del panorama underground nazionale e internazionale. Grazie inoltre alla disponibilit\u00e0 di tre sale prova attrezzate, il Taurus si pone come punto di riferimento per i giovani musicisti della zona.\nMusica bandistica.\nDal 1976 \u00e8 attiva a Ciri\u00e9 l'Orchestra a Fiati Giovanile Italiana \"I Music Piemonteis\", fondata e diretta da Ugo Bairo. Con l'orchestra a fiati, lavora stabilmente il coro dei Music Piemonteis, diretto da Luca Lozito: l'ensemble, specializzato in trascrizioni operistiche per orchestra a fiati, e coro, (trascrizioni curate dai due direttori), si \u00e8 esibito in tutto il mondo (da ricordare, fra le numerose altre, le due tourn\u00e9e in Brasile nel 2005 e 2007, la tourn\u00e9e austriaca del 2006, quella tedesca del 2008 e lo straordinario tour in Francia, Spagna e Portogallo del 2009) riscuotendo ovunque calorosi consensi.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Ciri\u00e9 sono , cos\u00ec suddivisi per nazionalit\u00e0, elencando per le presenze pi\u00f9 significative:"}
{"id": "38213", "revid": "828441", "url": "https://it.wikipedia.org/wiki?curid=38213", "title": "Cuorgn\u00e8", "text": "Cuorgn\u00e8 (\"Corgn\u00e8\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nCuorgn\u00e8 si trova a una longitudine di 4\u00b0 49' 15\" dal Meridiano di Roma, ed a una latitudine di 45\u00b0 23' 30\". \nIl centro del paese \u00e8 situato ad un'altitudine di 414 m.s.l.m. a circa 41\u00a0km a nord dal capoluogo piemontese, allo sbocco della valle dell'Orco, nel territorio compreso tra il rilievo granitico di Belmonte, il Monte Soglio e la Quinzeina. Il nucleo pi\u00f9 importante sorge sulla riva destra del torrente, nel vasto anfiteatro morenico formatosi dai ghiacciai fra questa valle e la val Soana. Dal terreno alluvionale morenico emergono isole di granito rosso sotto la collina di \"Costosa\" e quella di \"Santa Lucia\". Altro affioramento di granito, per\u00f2 di colore pi\u00f9 chiaro, a valle del \"Pedaggio\" e che costituisce il basamento del monticello sul quale si trova \"Villa Ida\". Sul lato destro dell'orco si ha invece del Gneiss utilizzato fin da epoche antiche come pietra da costruzione.\nNel Secondo dopoguerra l'abitato si \u00e8 considerevolmente sviluppato anche sulla riva sinistra del torrente, nella zona \"Pedaggio\" e nelle localit\u00e0 \"Biancetta\" e \"Cascinette\".\nStoria.\nL'origine di Cuorgn\u00e8 \u00e8 antica. Nei suoi pressi esisteva l'insediamento di \"Canava\" (dal celtico \"Knappe\" o \"Canaba\", forse della trib\u00f9 dei Salassi, e dal latino \"Cohors Canava\", da cui deriva il toponimo \"Canavese\"), scomparsa verso il 1030 in seguito ad una piena del torrente Orco. Le subentrarono gli insediamenti di Cuorgn\u00e8, Castellamonte e Valperga.\nL'origine del nome Cuorgn\u00e8 non \u00e8 chiara. Si \u00e8 ipotizzato derivi dal latino \"Cornu Nictatio\", o \"Corniatu\" (luogo dove si suonava il corno d'allarme), ovvero dall'antico proprietario romano \"Coroniacus\", oppure ancora da \"Cornai\" (luogo ricco di corniolo). In un racconto popolare si parla di una corsa di porci durante la quale i proprietari delle bestie li incitavano urlando: \"Cur! Cur!\" (\"Corri! Corri!\") ai quali gli animali rispondevano grugnendo \"Gn\u00e8! Gn\u00e8!\".\nCuorgn\u00e8 sorse in posizione strategica, allo sbocco di una valle, prima come sede invernale di pastorizia, poi come base militare ed infine come centro di scambio commerciale dei prodotti della pianura con quelli delle valli alpine retrostanti.\nDurante la dominazione romana la regione di Cuorgn\u00e8 apparteneva al \"municipium\" di \"Julia Augusta Taurinorum\", l'odierno capoluogo piemontese.\nNel medioevo i primi signori si dissero discendenti del re Arduino d'Ivrea. Nell'alto medioevo Cuorgn\u00e8 appartenne ai conti di Valperga. Sono documentate lotte fra famiglie nobiliari locali per il dominio sul territorio e continue scorrerie di eserciti mercenari. Questi determinano la grande rivolta popolare denominata del Tuchinaggio (1386-1391), trasformata poi in guerra civile, e alla quale pose termine Amedeo VII di Savoia, il Conte Rosso, che assedi\u00f2 e conquist\u00f2 Cuorgn\u00e8, imponendo la rappacificazione. Da quell'epoca il centro segue le vicende sabaude. Cuorgn\u00e8 divenne un importante centro commerciale, punto di incontro tra pianura e montagna.\nNella regione passarono e lasciarono il segno truppe francesi, spagnole, austriache, mercenarie, come pure compagnie di briganti. La peste del 1630 fece in Cuorgn\u00e8 pi\u00f9 di 600 vittime.\nNegli anni della rivoluzione francese a Cuorgn\u00e8 si piant\u00f2 l'albero della libert\u00e0 e la citt\u00e0 dovette fornire due compagnie all'esercito napoleonico, afflitto, per altro, dalla diserzione che ingrossava le file dell'esercito popolare e che diede vita alla \"rivolta degli zoccoli\".\nRestaurata la monarchia sabauda, Vittorio Emanuele I stanzi\u00f2 a Cuorgn\u00e8 un distaccamento di carabinieri reali (arma da lui fondata nel 1814), testimonianza questa dell'importanza data alla citt\u00e0. Nel 1878 vi fu costruita la caserma degli alpini, presenti in citt\u00e0 fino all'ultimo dopoguerra.\nCuorgn\u00e8 partecip\u00f2 al Risorgimento e al movimento garibaldino, nel quale si misero in evidenza i fratelli Pinelli e il magistrato Giuseppe Ghiglieri. Nel corso del XIX secolo si svilupp\u00f2 anche a Cuorgn\u00e8 il movimento delle cooperative, con la Societ\u00e0 di mutuo soccorso (1853), che diede origine a magazzini, negozi, forni, cantine, scuole e biblioteca, contribuendo alla diffusione della cultura popolare.\nLa prima guerra mondiale comport\u00f2 per Cuorgn\u00e8 87 caduti. Con l'arrivo del Fascismo, nell'ottobre 1922, due giorni dopo la marcia su Roma un artigiano, Giorgio Rebuffo, venne ucciso sulla porta della locale Societ\u00e0 di mutuo soccorso. Nel 1940 molti giovani vennero arruolati quali meccanici sulle navi da guerra e molti di essi caddero in combattimento.\nNel 1927 Cuorgn\u00e8 cambi\u00f2 di provincia, passando da quella di Torino a quella di Aosta insieme a altri 113 comuni dell'ex Circondario di Ivrea, tramite R.D. del 2 gennaio 1927.\nCon R.D. del 3 agosto 1928, fu temporaneamente aumentato il territorio comunale aggregandovi i comuni soppressi di Borgiallo, Canischio, Chiesanuova, Colleretto Castelnuovo, Prascorsano, Salto e San Colombano Belmonte. Fu insignita dello status di citt\u00e0 nel 1932.\nCon la fine della guerra la provincia di Aosta venne soppressa con Decreto legislativo luogotenenziale del 7 settembre 1945. Cuorgn\u00e8 e tutti i comuni non compresi nel territorio della Valle, tornarono a far parte della provincia di Torino.\nLa partecipazione alla guerra di liberazione \u00e8 massiccia e molti sono i caduti, vittime delle rappresaglie, sino alla fucilazione di cinque cittadini il 1\u00ba maggio 1945.\nOnorificenze.\nCuorgn\u00e8 \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nCentro storico.\nIl centro storico presenta ancora oggi un tipico aspetto medievale. Via Arduino rappresentava il centro commerciale dell'antico borgo di Cuorgn\u00e8, il cui ingresso era un tempo difeso da una torre con fossato e ponte levatoio oggi scomparsi. La via \u00e8 caratterizzata dalla presenza di un doppio filare di portici, di cui quelli meglio conservati sono situati sul lato sinistro, con caratteristici archi slargati e numerose botole, in parte ancora ben visibili, che danno accesso a piccole cantine utilizzate un tempo quali magazzini.\nL\u2019edificio al civico 11 ha un soffitto tutto in legno con robuste travature poggianti su un grande trave maestro sostenuto da una colonna cilindrica con capitello in legno. Anche la facciata \u00e8 di notevole interesse, ad un piano solo con struttura in travetti lignei tamponati in laterizio, tipologia costruttiva diffusa al Nord ma rara in Piemonte. \u00c8 considerato l\u2019edificio pi\u00f9 antico del Borgo: di qui si pu\u00f2 intuire come inizialmente le case non siano state subito progettate con il portico, ma questo sia venuto solo in un secondo tempo. Nacque quindi come semplice tettoia in legno sulla quale venne costruita una stanza poi divenuta parte integrante dell\u2019abitazione.\nPi\u00f9 avanti, superata Piazza Boetto, si incontra invece un bel soffitto a cassettoni e, subito dopo, un palazzotto nobiliare forse del XIV secolo, impropriamente detto \"Casa di Re Arduino\", sebbene successivo all'epoca in cui era vissuto il re. Il palazzotto presenta arcate di tipo gotico, abbellite con decorazioni floreali (prese anche a modello dal D'Andrade per il borgo medioevale di Torino del Valentino) e con porte e finestre decorate da fregi in cotto. Tutto il traffico proveniente dalla pianura e diretto alle alte valli entrava in Cuorgn\u00e9 dalla porta del Borgo posta all'imbocco di via Arduino, percorreva la via del Borgo e la via di Rivassola ed usciva da questa porta, verso Campore e Pont.\nIl centro storico \u00e8 sovrastato da due caratteristiche torri simbolo di Cuorgn\u00e9: la torre rotonda, detta di Carlevato, risalente probabilmente al 1200 e parte di un pi\u00f9 vasto castello, e la torre quadrata, detta dell'Orologio (di origine trecentesca), costruita in opposizione alla vicina torre tonda. Ceduta nel 1400 dai Valperga al Comune divenne torre di vedetta e poi torre campanaria, con rimaneggiamenti settecenteschi che portarono la sommit\u00e0 della torre alla forma attuale.\nCome numerosi insediamenti dell'epoca, anche Cuorgn\u00e8 presentava due strutture ben distinte all'interno del tracciato delle mura. Il borgo mercantile, costituito dalla schiera di costruzioni allineate con ordine lungo la via porticata e sede di intensa attivit\u00e0 commerciale, che fu l'elemento trainante della storia tardo-medioevale cuorgnatese. E la Villa, con minor densit\u00e0 abitativa, cresciuta a ovest del borgo attorno a un'antica casa forte, che includeva la parrocchia di San Dalmazzo ed era strutturata da un agglomerato di case rustiche e porzioni di terreni adibiti ad orto o giardino.\nA marcare questa netta divisione vi era inoltre la presenza due consoli, che restavano in carica per un anno e venivano eletti dalla credenza. I consoli erano due poich\u00e9 dovevano rappresentare le due parti dell'abitato di Cuorgn\u00e8: la \"Villa\" (pi\u00f9 rurale) e il \"Borgo\" (pi\u00f9 commerciale), con le loro diverse esigenze e problematiche. Da una parte contadini, con mentalit\u00e0 pi\u00f9 riservata e legata alle tradizioni della terra, e dall'altra i \"borghigiani\" dediti alla compravendita, pi\u00f9 dinamici e tesi verso la continua espansione commerciale.\nI due rioni erano separati e comunicavano tramite un'unica torre-porta, detta di San Giovanni, che \u00e8 tutt'oggi visibile al fondo di Piazza Boetto, a lato del teatro comunale. Non vi furono altri accessi interni le mura che portassero dalla chiesa parrocchiale direttamente in via Arduino fino al 1862, quando venne completamente aperta piazza Pinelli e creato l'arco che immette in via Parigi. L'unica alternativa era passare attraverso il vicolo di via Rivassola.\nLungo questo confine furono formate verso la met\u00e0 del 1800, le piazze di Cuorgn\u00e8. Piazza Pinelli con l'Ala mercatale erettavi nel 1866 e il retro delle case del Borgo che si affacciano allineate lungo l'antica piazza della Chiovera, lunga e stretta; la piazza della Verdura anch'essa con la sua ala eretta nel 1836 e che venne poi demolita per fare posto alla Casa del Fascio e che oggi ospita la biblioteca comunale.\nOsservando la pianta del borgo si possono riconoscere facilmente nel tessuto urbano verso oriente i bastioni di difesa, d'epoca medievale, che circondavano tutto il centro storico. Lungo la bastionata corre ancora la strada periferica interna alle mura, la cosiddetta \"Cursera\", dalla quale si diramano i camminamenti pedonali.\nEssendo stata Cuorgn\u00e8 in passato sede di amministrazione della giustizia, le sentenze capitali venivano eseguite sotto i bastioni, nel largo ancora oggi denominato \"Rond\u00f2 della forca\".\nLa chiesa di San Giovanni.\nLa chiesa di San Giovanni, al centro del Borgo antico (l'attuale via Arduino), era la chiesa della Confraternita della Misericordia, dedicata a San Giovanni Decollato. La Confraternita in onore di questo santo assisteva i condannati a morte e ne accompagnava la salma in chiesa; possedeva inoltre l'importante privilegio di poter liberare ogni anno un condannato a morte. Le opere d'arte principali di questa chiesa sono i sette grandi quadri su tela, dipinti nel 1742 dal pittore Luca Rossetti da Orta. Tutte le tele rappresentano scene della vita del santo titolare della chiesa: due gruppi di tre sono a fianco dell'altare maggiore, mentre nella posizione d'onore dietro all'altare vi \u00e8 la raffigurazione pi\u00f9 importante: il martirio di San Giovanni.\nChiesa parrocchiale.\nSecondo la tradizione la prima parrocchia cuorgnatese, gi\u00e0 dedicata a San Dalmazzo, secondo un documento del 1154, risalirebbe all'epoca di Sant' Eusebio. La chiesa fu ristrutturata nel 1472 e diventando insufficiente di posti, nel 1575 si decise di ricostruirla cambiando l'orientamento come \u00e8 visibile oggi. La nuova struttura, terminata nel 1592, fu progettata a tre navate divise da otto colonne, nel 1\u00ba settembre del 1804 croll\u00f2 all'improvviso un pilastro della chiesa compromettendo la stabilit\u00e0 della parrocchia.\nSi decise cos\u00ec di ricostruire interamente una nuova chiesa, che fu inaugurata nel 1810. La chiesa parrocchiale di San Dalmazzo, si presenta oggi nella sua struttura ottocentesca, nel 1825 fu costruita una cappella-santuario dove, il 19 agosto, fu trasferito il miracoloso affresco bizantino della Nostra Signora di Rivassola, che secondo la tradizione fu copiata da una pergamena portata in paese nel 903 da Costantinopoli, copia di un ritratto dal vero della Madonna eseguito dall'evangelista San Luca. Tramite Breve del 2 dicembre 1825, il Papa Leone XII concedette alla chiesa l'Indulgenza plenaria.\nLe decorazioni interne sono opera dei pittore Paolo Beroggio e gli affreschi della volta del pittore Nicola Fava nel 1904. Le tele dell'altar maggiore, con il martirio di san Dalmazzo, e dell'altare del Rosario alla navata sinistra sono opera del pittore Giovanni Comand\u00f9 (1814). Da notarsi ancora il grandioso organo sopra al portale, dotato di trenta registri, opera dell'organista Carlo Vegezzi Bossi (1894) recentemente restaurato.\nLa chiesa della Santissima Trinit\u00e0.\nA breve distanza dalla parrocchia dedicata a san Dalmazzo, sorge la chiesa della Santissima Trinit\u00e0, la quale si presume che in principio fosse un oratorio con annesso ospizio per i pellegrini, costruito a partire dal 1510 dai frati minori francescani. Questi nel 1581 lo cedettero alla Confraternita della SS. Trinit\u00e0, istituita a Cuorgn\u00e8 nel 1535. Grazie al livello sociale degli aderenti, quasi tutti nobili o comunque persone di prestigio, ed ai numerosissimi lasciti e donazioni anche di notevole valore, la Confraternita giunse ad avere una notevole ricchezza. Successivamente, nel 1582 Bernardino Bossetto, rettore della Confraternita firm\u00f2 una convenzione con il \"maestro\" Giovanni Cernese da Lugano, residente a Valperga, per l'erezione della chiesa. La facciata della chiesa venne terminata nel 1637 da \"mastro Bernardino Somacio\" di Lugano; altri luganesi, Carlo e Antonio Scala, costruiscono nel 1663 la cappella di destra, dedicata al Santissimo Sudario. Nel 1674 compaiono pagamenti al pittore Giacomo Riva Berta per alcuni quadri all'interno dell'edificio.\nFra le opere artistiche presenti all'interno della chiesa merita particolare attenzione la grandiosa anc\u00f3na in legno dell'altare maggiore: un solenne apparato decorativo, con statue di santi e di angeli, disposti a corona intorno ad un gruppo centrale raffigurante il Padre ed il Figlio che incoronano la SS. Vergine. Si tratta di un'opera eseguita da Pietro Antonio Perucca da Valperga nel 1691. Scioltasi la Confraternita, la chiesa venne chiusa al pubblico nel 1895. Considerato il notevole interesse artistico, nel 1984 il comune ne divenne proprietario ed avvi\u00f2 una serie di lavori di restauro per riutilizzare la chiesa a fini culturali riconvertendola in centro multimediale e sala conferenze.\nIl palazzo comunale ed il teatro.\nL'edificio del Palazzo Comunale di Cuorgn\u00e8 venne costruito agli inizi del 1600 dalle Monache benedettine che, costrette ad abbandonare Belmonte a seguito dei decreti del Concilio di Trento, vollero edificare a Cuorgn\u00e8 il loro convento. Del convento la costruzione conserva ancora la struttura originaria, come il bel cortile interno porticato nel quale sono ancora agevolmente riconoscibili gli elementi del chiostro conventuale. Dal lato settentrionale si erge l'edificio della Chiesa, attuale teatro comunale, di dimensioni relativamente ridotte perch\u00e9 riservato alla comunit\u00e0 religiosa, con coro e Parlatorio; dal lato opposto si aprivano i locali destinati al refettorio e alle cucine. Un'ampia galleria coperta corre al di sopra del chiostro, permettendo l'accesso alla sala capitolare e alle stanze. Soppressi gli ordini religiosi, il Comune nel 1802 prese possesso dello stabile destinandolo a propria sede.\nNel vasto locale della chiesa si decise nel 1860 di trasferire il teatro comunale; il progetto di ristrutturazione venne redatto nel 1865 dall'architetto ing. Pier Giuseppe Zerboglio di Cuorgn\u00e8 ed il teatro venne ultimato l'anno seguente. Ne disegnarono le scene ed i fondali alcuni artisti che in quell'epoca erano soliti trascorrere il periodo estivo nel vicino paese di Rivara e che proprio da questa cittadina traggono il nome di \"scuola di Rivara\". In particolare lo scenario con Cuorgn\u00e8 visto dal vecchio ponte sull'Orco \u00e8 opera del loro caposcuola: Carlo Pittara.\nGli ornati sono opera di Giacomo Rossi da Lugano e del torinese Giuseppe Ceva, le decorazioni e le parti dorate del torinese Vincenzo Ruffino, le figure vennero eseguite da Luigi Crosio di Acqui. Gestito direttamente dal comune fino al 1919, in tale anno fu dato in affitto ai privati, che vi impiantarono il cinema comunale, una delle prime sale cinematografiche in Canavese; gli arredi di scena ed i fondali andarono in gran parte distrutti. Tornati liberi i locali intorno al 1970 furono restaurati dalla Pro Loco cuorgnatese. Venne riaperto al pubblico nel 1976, per essere nuovamente chiuso nel febbraio 1983. Da allora ospita solo pi\u00f9 mostre temporanee nella platea.\nPiazza d'Armi.\nLa centralissima \"Piazza Martiri della Libert\u00e0\", pi\u00f9 comunemente nota come Piazza d'armi, \u00e8 la principale e pi\u00f9 ampia piazza di Cuorgn\u00e8. Localizzata immediatamente a sud del centro storico, dove confluiscono le principali arterie viarie cittadine.\nAnticamente detta \"piazza del Magnetto\", fu inizialmente ricavata in parte dal terreno sottostante le vecchie mura a sud del borgo. Nel 1821 vi fu spostato dalla Chiovera il mercato del bestiame. Nel 1836 ai quattro lati della piazza vennero piantati doppi filari di platani e ippocastani, che formano i caratteristici viali alberati perimetrali. Per un periodo fu denominata \"Piazza Torino\", salvo diventare successivamente Piazza d'Armi per via del suo utilizzo destinato alle esercitazioni militari, come deposito munizioni e maneggio per cavalli. Sul versante ovest, nel 1878 il ministero della guerra decise di costruirvi la nuova caserma degli alpini, adibita ad ospitare 100 uomini, che fino al momento della sua ultimazione alloggiavano nell'ex convento della Rivassola. Il costo totale dell'opera, ultimata nel 1884, fu di 96.216 lire, di cui 67.426 vennero finanziate dal governo e il restante dal comune, che ne divenne comproprietario.\nVerso la caserma vi era lo spazio pi\u00f9 grande, per le esercitazioni dei soldati, mentre l'area pi\u00f9 piccola verso via Torino era utilizzata per il commercio. La piazza si prest\u00f2 ad ospitare anche le prime partite di calcio della squadra locale del \"Vallorco\", che qui gioc\u00f2 le sue partite fino agli anni '40.\nDurante gli ultimi mesi della guerra, la caserma venne prima colpita dagli attacchi dei partigiani e poi successivamente data alle fiamme dai militari nazisti in ritirata. Dopo la guerra la caserma venne infine demolita, al suo posto sorgono adesso uno storico ristorante e alcune attivit\u00e0 commerciali, al di sopra delle quali svettano un hotel e un complesso residenziale.\nOggi l'ampio spazio della piazza \u00e8 utilizzato durante la settimana come parcheggio per le auto. Ogni gioved\u00ec mattina ospita parte del mercato settimanale e occasionalmente fiere ed eventi cittadini come il Carnevale, il Luna park itinerante durante il periodo pasquale e a giugno (festeggiamenti di S. Luigi) e la Castagnata in autunno. Dal 2013 tutti i luned\u00ec pomeriggio il viale alberato ospita i banchi del mercato della Coldiretti.\nLa Casa della Musica e i monumenti ai caduti.\nUn edificio caratteristico che merita una breve menzione \u00e8 quella della Casa della Musica, a pochi passi da Piazza d'Armi. L'edificio \u00e8 la sede della prestigiosa Accademia Filarmonica dei Concordi, una delle pi\u00f9 antiche del Piemonte, attiva gi\u00e0 nel 1773 e formalmente approvata nel 1787, che ottenne numerosi ed importanti riconoscimenti ufficiali. La casa fu costruita originariamente come cabina elettrica per la filovia Ivrea-Cuorgn\u00e8; nel 1932 concessa dal Comune all'Accademia Filarmonica venne ampliata e trasformata per adattarla alle nuove esigenze con un alloggio al piano superiore per il maestro. Sulla facciata si notano il bel decoro con la scritta originariamente fiancheggiata dai fasci littori, le sagomature delle facciate, il tetto con i caratteristici camini.\nSubito davanti alla Casa della Musica \u00e8 presente un monumento ai caduti fuso nel 1922 dallo scultore Gaetano Orsolini collaboratore di Leonardo Bistolfi.\nDa ricordare anche il monumento ai caduti partigiani della seconda guerra mondiale realizzato da Umberto Mastroianni presente in Piazza Morgando, di fronte al Palazzo comunale.\nL'antico ponte sull'Orco.\nA Cuorgn\u00e8 si trovano ancora quattro arcate di un antico ponte sul torrente Orco. Il borgo nel medioevo costituiva un importante centro commerciale della zona; e gran parte della sua importanza era legata alla presenza del ponte, per lungo tempo unico collegamento carraio con le valli Orco, Soana e Sacra. I mercanti che da Ivrea si recavano ad Avigliana e ai colli della Valle di Susa, quando i guadi pi\u00f9 in basso non erano praticabili, dovevano per forza passare dal ponte. Per usufruire del passaggio, si doveva pagare un pedaggio, infatti la zona si chiama tuttora \"Il pedaggio\". L'Orco non era ancora imbrigliato e povero di acqua come ai tempi attuali e la sua furia era veramente pericolosa. Cuorgn\u00e8 per tutto il periodo della sua storia condusse sempre una lotta strenua con il fiume per tenere efficiente questo ponte, che era di vitale importanza per l'economia della comunit\u00e0.\nL'insicurezza e la precariet\u00e0 del ponte spinsero i cuorgnatesi nel 1464 a decidere di costruirlo in modo pi\u00f9 duraturo, sul sito dell'attuale Ponte Vecchio: i lavori vennero affidati nel 1469 a Giovanni di Piacenza. \u00c8 solo alla fine del 1600 che si prende in considerazione l'idea di una costruzione con arcate in pietra: il 7 maggio 1686 Gio Antonio Ratio riceve l'incarico di ricostruire alcuni pilastri, fatti a sei facciate idonei per appoggiarvi archi in muratura. Nel 1703 viene costruita la testata del ponte verso Cuorgn\u00e9 con relativo terrapieno, ad opera di Pietro Zerboglio, Gio Francesco Maglietto e Lorenzo Canale; nel 1780 una piena asport\u00f2 gli archi centrali che vennero ricostruiti con semplici pilastri collegati da travature. Siccome il fiume spostava con frequenza il suo letto il ponte giunse ad avere tredici arcate in pietra e calce. Le furibonde piene del 1845 1846 asportarono tutte le arcate verso \"Salto\": si decise allora di ricostruirlo un centinaio di metri pi\u00f9 a valle proteggendolo con muraglioni laterali. Il nuovo ponte, che ancor oggi regge degnamente alle piene, venne iniziato nel 1850 su progetto dell'ingegner Edoardo Capello.\nIn localit\u00e0 Piova, al confine con il territorio della vicina Spineto si pu\u00f2 ammirare un altro ponte romanico sul torrente Piova, in prossimit\u00e0 della sua confluenza con l'Orco. Realizzato in pietra ad una sola arcata verso il 1300, il ponte costituiva l'antico collegamento tra gli abitanti delle Valli Orco e Soana con Castellamonte e l'Eporediese. Nonostante la scarsa manutenzione ed il degrado, l'antico manufatto ha resistito per secoli all'incuria del tempo. Oggi invaso da erbacce, ne viene vietato l'accesso perch\u00e9 privo di sponde, diventando potenzialmente pericoloso per chi vuol salirci sopra, anche solo per guardare il torrente sottostante.\nLa Manifattura.\nImportante esempio di archeologia industriale \u00e8 la \"Manifattura cuorgnatese\", un grosso complesso industriale per la lavorazione del cotone che sorge tra il centro abitato di Cuorgn\u00e8 e il torrente Orco. I lavori per la costruzione della Manifattura iniziarono nel 1872 su progetto dell'ing. Adolf Mauke di Napoli, e terminarono nel giugno 1874. Il progetto \u00e8 caratteristico perch\u00e9 per la prima volta in edifici destinati a questo tipo di lavorazioni viene concepita una struttura verticale: all'epoca, non esistendo ancora la corrente elettrica, tutta la forza motrice delle macchine era fornita da ruote idrauliche per cui era pi\u00f9 agevole disporre gli impianti su strutture orizzontali. Qui invece abbiamo un asse rotante principale orizzontale nelle fondamenta che rinvia il moto ai piani sovrastanti con assi verticali e pulegge. Terminato il primo impianto, si diede inizio alla costruzione di un secondo impianto con relativa filatura, completando la caratteristica struttura ad U con un corpo centrale e due ali laterali.\nLa Manifattura di Cuorgn\u00e8 divenne il maggior complesso piemontese per la lavorazione del cotone ed uno dei principali d'Italia con i suoi 1300 dipendenti ed una produzione di altissima qualit\u00e0 su tutte le gamme dei filati da meritarsi i pi\u00f9 importanti riconoscimenti internazionali. All'inizio del 1900 la Manifattura \u00e8 la maggiore industria dell'Alto Canavese con rilevanti investimenti anche nel campo sociale come un quartiere operaio, la mensa, lo spaccio, un convitto femminile e una casa di riposo per anziani; oltre alle ville per i dirigenti, una delle quali recentemente adattata a centro anziani comunale. Nel 1939 viene inaugurato un nuovo edificio di tre piani, il terzo impianto, prolungato nel 1949-50 fino a raggiungere una lunghezza complessiva di 140 metri. La recente crisi della lavorazione del cotone viene, nel caso di Cuorgn\u00e8, aggravata da passaggi a compagnie finanziarie che conducono alla chiusura degli impianti alla fine del 1991. L'impianto ottocentesco \u00e8 stato oggetto di recupero da parte del Comune che nel 1997 \u00e8 riuscito ad acquistarlo per avviare successivamente dei lavori di restauro e valorizzazione dell'impianto. L'ultimazione dell'attivit\u00e0 di recupero offre oggi alcune possibilit\u00e0 di rifondazione e rilancio degli spazi del complesso, dove ora trovano spazio la sede del Museo archeologico del Canavese, alcune sale espositive per convegni e fiere e gli uffici del Centro per l'impiego della Provincia.\nA Valperga, altro comune a pochi chilometri da Cuorgn\u00e8 si trova il Sacro Monte di Belmonte. Nel 2003, insieme ad altri sei \"sacri monti\" di lingua piemontese, il complesso monumentale \u00e8 stato inserito dall'UNESCO nella lista dei patrimoni dell'umanit\u00e0. La sua costruzione si deve a Michelangelo da Montiglio, frate minore osservante e si protrasse, a partire dal 1712, con interruzioni, sino al 1825.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cuorgn\u00e8 sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nFestivit\u00e0.\nNegli anni di maggior successo ha visto la partecipazione di pi\u00f9 di 5000 persone. La ventunesima edizione della manifestazione, prevista per il 2007, si \u00e8 tenuta nel 2009 dopo due anni di interruzione.\nGeografia antropica.\nFrazioni.\nPriacco.\nSituata a nord-est del comune lungo la strada che porta a Borgiallo e Chiesanuova. Priacco \u00e8 di antica origine celtica: il suo nome significa prima delle acque, ovvero del torrente Orco. Fino al 1928 Priacco era un comune autonomo, poi fu incorporato a Cuorgn\u00e8, con il comune autonomo di Salto.La frazione Priacco \u00e8 suddivisa in varie borgate, il territorio della frazione \u00e8 prevalentemente pianeggiante, in maggioranza coltivato a prato, qualche campo di mais e in parte sfruttato per il pascolo. Priacco nella zona \u00e8 riconosciuta come il \"polmone verde\" del comune di Cuorgn\u00e8, infatti \u00e8 il borgo che vanta le maggiori estensioni di terreno a prato stabile, che danno al paese la caratteristica di verde Canavesano.\nRonchi Maddalena.\nSi trova sulle colline che sormontano il comune a ovest, ma di fianco ai Ronchi san Bernardo (con cui confina); \u00e8 di dimensioni pi\u00f9 contenute rispetto alla frazione precedentemente nominata, e il principale punto di incontro \u00e8 l'area sportiva Brunasso C.Lorenzo, in cui si tengono la sagre di luglio (in occasione della Patronale Maria Maddalena), la Castagnata e la camminata enogastronomica a ottobre ed una gara di mountain-bike in primavera. Per il resto dell'anno, si pu\u00f2 giocare tranquillamente.\nRonchi San Bernardo.\nSi trova sulle colline che sormontano il capoluogo comunale, sulle strade che portano al comune di Alpette e al Sacro Monte di Belmonte. \u00c8 articolata in diverse localit\u00e0 (Ceretto, Barba), con vista panoramica sull'alto Canavese e gode di un clima pi\u00f9 mite, sia d'inverno che d'estate, rispetto alla sottostante pianura, con differenze termiche anche di 5\u00a0\u00b0C. Vi si tengono le due sagre rurali della Pesca e della Cipolla Ripiena, a inizio e fine estate.\nSant'Anna di Campore.\nLa frazione, di un centinaio di abitanti, \u00e8 situata a nord del comune sulla strada che prosegue oltre il cimitero. Vi si tiene una festa paesana in onore di Sant'Anna l'ultima domenica di luglio.\nSalto.\nSituata all'imbocco delle valli dell'Orco, \u00e8 la frazione pi\u00f9 grossa e popolosa del comune; da sola copre un quarto della superficie comunale, ed i suoi confini si spingono fino alla sommit\u00e0 del monte \"Belice\" a 900 m s.l.m\nSalto deve probabilmente il suo nome latino \"Saltus\" (foresta) derivato dalla Romanizzazione del Territorio. Nel centro della frazione si trovano i ruderi del castello, che fu degli antichi Silvesco, Conti di Salto e consignori di Cuorgn\u00e8, successivamente passato in mano ai vassalli minori Grassi e Aira. Il territorio di Salto \u00e8 costellatto di piccole borgate e case sparse. le pi\u00f9 antiche borgate di Salto sono Nava e Navetta a Monte dello stesso.\nOltre al Castello all'interno delle mura c'\u00e8 una piccola e molto anticha chiesetta in stile romanico.\nUn tempo la zona era vocata alla coltivazione della Vite.\nSalto fino al 1928 era comune autonomo, poi incorporato a Cuorgn\u00e8.\nSanta Lucia.\nPiccola, immersa nel verde dei boschi verso Belmonte, circondata da vigneti, da boschi di faggi e castagni; vi sono una piccola chiesetta dedicata alla santa da cui prende il nome la borgata e una storica trattoria (ormai chiusa).\nLocalit\u00e0.\nSituata in stessa Localit\u00e0 una stazione meteorologica, entrata in rete con l'identificativo PMC33 la Lacrosse 2355 wireless con schermo solare Davis 8 piatti.\nL'ubicazione su prato erboso sulla sponda destra del fiume Orco in zona notoriamente ventosa, dista pochissimo infatti dal campo volo VLSE destinato all'atterraggio di parapendii e deltaplani.\nFacente parte del Progetto Meteo Canavese link: https://web.archive.org/web/20120201063053/http://www.progettometeocanavese.org/index.php\nLink Stazione meteo: http://meteocuorgne.altervista.org/ \nEconomia.\nA causa del terreno alluvionale ed il clima, l'agricoltura non ebbe mai modo di svilupparsi in maniera considerevole, anche se nelle frazioni di Priacco, Salto (che vantava un vitigno autoctono detto \"La nera di Salto\") e Ronchi si contano molti vigneti e frutteti. Esistevano invece molti piccoli allevamenti di bovini; ancor oggi ci sono realt\u00e0 zootecniche nella zona delle frazioni di Salto, Priacco e in localit\u00e0 Bandone. I campi di grano incominciano solo dalla regione \"Camporotondo\", verso Valperga.\nLa popolazione si orient\u00f2 quindi verso un maggiore sviluppo del commercio, l'artigianato e sfruttando l'abbondanza di canali d'acqua, anche verso l'industria: i cotonifici e le officine metallurgiche nelle aree di Campore e Pedaggio, stabilite originariamente dalle famiglie lombarde dei Signorelli (dal 1689) e dei Podio, sfruttavano l'energia idrica del torrente Orco, e resero Cuorgn\u00e8 il maggior centro industriale dell'Alto Canavese. La grande manifattura tessile nacque qui nel 1872. In tempi pi\u00f9 recenti sono sorte officine meccaniche dipendenti dall'industria automobilistica di Torino: nei primi anni del XX secolo la citt\u00e0 era diventata la capitale delle bronzine, per la presenza dello stabilimento Botto e per l'invenzione, presso la ditta Trione, di una lega antiusura.\nNel dopoguerra la manifattura tessile torn\u00f2 alla piena attivit\u00e0 e raggiunse un alto livello occupazionale. Negli anni '90, per\u00f2, la crisi tessile ha portato alla necessit\u00e0 di riqualificazione della mano d'opera.\nTradizionale a Cuorgn\u00e8, come per tutto il Canavese, \u00e8 l'artigianato del rame. Gli antichi calderai, detti in piemontese i \"magnin\", erano in origine montanari che, spinti da ristrettezze economiche, scendevano dai monti per riparare e fabbricare con colpi pazienti paioli di rame (le ramine) ed altri utensili per la cucina. Quest'arte, diffusa anche nei comuni di Valperga, Alpette e Pont), diede origine alla prima industrializzazione.\nA Cuorgn\u00e8 da secoli si tiene il mercato settimanale il gioved\u00ec, il mercato di Cuorgn\u00e8 fu per molto tempo il mercato pi\u00f9 importante dell'Alto Canavese, riferimento per le valli Orco e Soana, e tutte le altre valli minori vicine, si teneva anche un mercato zootecnico, fino alla met\u00e0 del XIX secolo avevano un posto da ambulante nel mercato dei commercianti di Cogne e della Val d'Isere.\nInfrastrutture e trasporti.\nTreni.\nCuorgn\u00e8 ha due stazioni ferroviarie sulla linea 1 Pont-Chieri (usando la tratta Ferrovia Canavesana) del Servizio ferroviario metropolitano di Torino, la Stazione di Cuorgn\u00e8 \"Centro\" e la Stazione di Campore, sono gestite da GTT l'intera tratta.\nAutobus.\nCuorgn\u00e8 \u00e8 una citt\u00e0 che comprende il passaggio di molte linee di bus extraurbani:\nTutte le linee sono gestite da GTT e Kubaba insieme a Vi.Mu. \"(Viaggi Munaro)\" e Seren.\nAmministrazione.\nAltre informazioni amministrative.\nCuorgn\u00e8 faceva parte della comunit\u00e0 montana Alto Canavese."}
{"id": "38214", "revid": "322321", "url": "https://it.wikipedia.org/wiki?curid=38214", "title": "Fenestrelle", "text": "Fenestrelle (\"Fenestrele\" in piemontese, \"Finistrelas\" o \"F\u00ebnetr\u00e8lla\" in occitano) \u00e8 un comune italiano di 481 abitanti della citt\u00e0 metropolitana di Torino in Piemonte.\nGeografia fisica.\nTerritorio.\nPosto circa a met\u00e0 della Val Chisone, nelle Valli Occitane, in una conca dominata dal Monte Orsiera e dal Monte Albergian, il territorio comunale fa parte della Comunit\u00e0 Montana Valli Chisone e Germanasca.\nStoria.\nGrazie alla sua posizione intermedia tra l'Alta e la Bassa Val Chisone, Fenestrelle \u00e8 sempre stato un nodo strategico per il controllo politico e militare dell'intera vallata. Durante l'epoca romana Fenestrelle apparteneva alla zona di confine del regno del re Cozio ed era denominata \"Finis Terrae Cotii\" (\"confine della terra di Cozio\"), da cui deriva appunto il nome odierno.\nAppartenne al Marchesato di Susa, al comitato di Torino e agli abati di Pinerolo nel periodo medievale. Fu ospitale verso comunit\u00e0 valdesi fino alla revoca dell'Editto di Nantes. Si ricorda al riguardo che fino al secolo XVII, la popolazione della borgata di Puy era interamente valdese. Nel corso dei secoli la storia di Fenestrelle fu spesso legata alla dominazione francese. facendo parte del Delfinato per molti secoli. In questo Periodo fu costruito il Forte di Mutin e fu istituito, per ripristinare la religione cattolica, un convento dei Gesuiti di cui rimane traccia di un campanile ottagonale. Con il Trattato di Utrecht (1713) pass\u00f2, insieme all'intera Val Chisone, definitivamente sotto il dominio dei Savoia.\nNel Settecento fu fortificata da Alessandro Papacino D'Antoni.\nIl 1\u00ba gennaio 1928 il piccolo comune di Mentoulles fu sciolto dal governo fascista e il suo territorio, compresa la borgata di Chambons, venne aggregato a quello di Fenestrelle.\nAnche il Comune di Usseaux venne annesso a Fenestrelle, ma nel 1948 torn\u00f2 ad essere comune autonomo.\nSimboli.\nLo stemma del Comune di Fenestrelle \u00e8 stato concesso con decreto del presidente della Repubblica del 28 gennaio 2004.\nMonumenti e luoghi d'interesse.\nLa Fortezza di Fenestrelle.\nIl complesso \u00e8 costituito in realt\u00e0 da una serie di 3 forti e 7 ridotte, ciascuno dei quali realizzato in modo d'esser indipendente in caso di guerra. Le varie parti sono collegate fra loro da: strade, scale esterne e dall'eccezionale scala interna, detta \"coperta\", che sviluppa 3.996 gradini consecutivi. Non vi sono conferme sul fatto che sarebbe la scala coperta pi\u00f9 lunga esistente al mondo \nOpera pregevole ed unica dal punto di vista dell'architettura militare, dal 1999 \u00e8 diventata il simbolo della Provincia di Torino\nIl forte di Fenestrelle \u00e8 stato costruito per fermare eventuali eserciti francesi che avessero tentato di invadere il Piemonte attraverso la Val Chisone. Durante il periodo napoleonico, quando l'insieme di edifici pass\u00f2 in mano francese, vennero edificate opere destinate a bloccare un'eventuale avanzata piemontese.\nA partire dall'ultimo decennio del Settecento fino al periodo fascista, venne utilizzato non solo come piazzaforte, ma anche come prigione di stato e bagno penale in modo non continuativo. Oppositori politici sia laici che religiosi di tutti i governi in carica, civili accusati di brigantaggio, militari agli arresti o prigionieri di guerra, vi furono reclusi. Dai documenti disponibili, studiati, tra gli altri, anche dallo storico Alessandro Barbero, risultano ufficialmente 5 decessi tra i detenuti e per malattia.\nDal 1984 sono iniziate opere di restauro ed al suo interno vengono realizzate visite guidate di carattere storico divulgativo. Ogni anno vengono organizzati numerosi e variegati eventi: rappresentazioni teatrali, culturali, mostre fotografiche o artistiche, concerti musicali. La fortezza \u00e8 da molti anni riconosciuta, a livello ufficiale, come patrimonio culturale italiano.\nNel 2007 il World Monuments Fund ha inserito la fortezza nella lista dei 100 siti storico-archeologici di rilevanza mondiale pi\u00f9 a rischio, essa fa parte dei quattro siti italiani inclusi.\nChiesa Parrocchiale di San Luigi IX.\nDi particolare pregio \u00e8 la Chiesa Parrocchiale. La chiesa venne costruita per volont\u00e0 del re Luigi XIV di Francia; fu inaugurata il 25 agosto 1689 e dedicata a san Luigi IX. Il 25 agosto da allora \u00e8 la festa patronale di Fenestrelle.\nPracatinat.\nLa localit\u00e0 di Pracatinat si trova sopra l'abitato di Fenestrelle e sopra il Forte. \u00c8 sede dei sanatori intitolati a Edoardo Agnelli e alla sorella Tina Nasi; quest'ultimo attualmente \u00e8 un albergo mentre l'altro padiglione \u00e8 in disuso.\nSelva di Chambons.\nSituata a monte della borgata di Chambons, in destra idrografica del torrente Chisone, \u00e8 un bosco antichissimo di larici secolari che risale circa al 1300. Impiantata allo scopo di proteggere le case di Chambons dal forte pericolo delle valanghe proveniente dai ripidi monti circostanti, la selva di Chambons venne citata e celebrata anche dallo scrittore Edmondo De Amicis nel suo libro \"Alle porte d'Italia\".\nPequerel e il para valanghe.\nLa borgata di Pequerel sorge sulle pendici del monte Pelvo a circa 1.700 m di quota.\nPer proteggersi dal rischio delle valanghe nel 1716 gli abitanti eressero un possente paravalanghe in muratura a forma di cuneo con la punta rivolta verso monte, che ancora oggi si erge a protezione del villaggio.\nIl Priorato di San Giusto in Mentoulles.\nRisale probabilmente al 1078 la fondazione del Priorato di Mentoulles da parte della contessa Adelaide di Savoia, al tempo di papa Gregorio VII. Il Priore rappresentava nel Medioevo la pi\u00f9 alta dignit\u00e0 claustrale, egli svolgeva funzioni non solo religiose, ma aveva anche compiti amministrativi. Durante la guerre di religione i Priori restarono per\u00f2 lontani da Mentoulles e nelle carte dell\u00b4Archivio del Priorato, troviamo la documentazione dell\u00b4adesione della popolazione valchisonese alla riforma e dell\u00b4intensa vita delle Chiese Riformate, che colmarono il vuoto lasciato dalle istituzioni della Chiesa cattolica. La attuale chiesa fu costruita su progetto dell'ing. Cambiano a partire dal 1892 e tre anni pi\u00f9 tardi venne consacrata. La facciata \u00e8 in stile romanico-lombardo, molto sobria e non fornisce accesso all'interno, nel quale si ritrovano numerosi arredi sacri risalenti ad epoche precedenti e di in special modo a quella barocca.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38215", "revid": "322321", "url": "https://it.wikipedia.org/wiki?curid=38215", "title": "Fiano", "text": "Fiano (\"Fian\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nFiano \u00e8 situato ai piedi delle prime elevazioni della catena alpina, a Nord-Ovest di Torino.\nIl territorio comunale, che culmina con il Monte Corno (1.226\u00a0m s.l.m.), \u00e8 diviso abbastanza nettamente in tre zone.\nAndando da nord a sud si incontra innanzitutto un'area montana, che comprende la zona occidentale del vallone del Rio Tronta; segue una zona pianeggiante e densamente abitata dove sorgono il capoluogo e una frazione di un certo rilievo, Grange di Fiano.\nL'estremo lembo sud-orientale del comune \u00e8 lievemente ondulato e fa parte del Parco regionale La Mandria.\nIl corso d'acqua pi\u00f9 rilevante del comune \u00e8 il torrente Ceronda, del quale \u00e8 tributario il gi\u00e0 citato Rio Tronta, che vi confluisce appena ad ovest del capoluogo.\nSociet\u00e0.\nEvoluzione demografica.\nNegli ultimi cinquanta anni, a partire dal 1961, la popolazione residente \u00e8 raddoppiata .\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nSino al 2008 ha fatto parte della Comunit\u00e0 Montana Val Ceronda e Casternone, mentre ora \u00e8 membro dell'Unione dei Comuni montani delle Valli di Lanzo, Ceronda e Casternone., ex Comunit\u00e0 montana Valli di Lanzo, Ceronda e Casternone."}
{"id": "38216", "revid": "322321", "url": "https://it.wikipedia.org/wiki?curid=38216", "title": "Fiorano Canavese", "text": "Fiorano Canavese (\"Fi\u00fcran\" in piemontese) \u00e8 un comune italiano di 732 abitanti della citt\u00e0 metropolitana di Torino in Piemonte, situato ad otto chilometri ad ovest di Ivrea. \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nFiorano ha una squadra di calcio che milita nel campionato di Seconda Categoria - Girone Aosta."}
{"id": "38217", "revid": "144796", "url": "https://it.wikipedia.org/wiki?curid=38217", "title": "Foglizzo", "text": "Foglizzo (\"Fojiss\" in piemontese, gi\u00e0 Foglizzo Canavese) \u00e8 un comune italiano di abitanti della citt\u00e0 metropolitana di Torino in Piemonte.\nStoria.\nOrigini.\nLa nascita di Foglizzo risale all'epoca imperiale romana, quando il villaggio era una tappa obbligata della \"Via Cursi\", la strada lastricata pi\u00f9 veloce diretta verso la Gallia. Il primo documento scritto che attesta l'esistenza di Foglizzo \u00e8 dell'882, quando il borgo viene menzionato in un diploma di Carlo il Grosso come territorio appartenente ai possedimenti del vescovo di Vercelli. Nel medioevo acquist\u00f2 importanza e divenne uno dei centri nevralgici del Canavese.\nI conti di Biandrate e il passaggio sotto i Savoia.\nNel XII secolo, il borgo di Foglizzo pass\u00f2 nelle mani dei conti di Biandrate, grazie a Antonio Il Grande, comandante delle truppe di Federico Barbarossa, che sposando Isabella del Monferrato ottenne il dominio su quelle terre. Sempre i Biandrate istituirono la parrocchia locale nel 1238 quando la contessa Isabella, vedova del conte Alberto, col consenso del vescovo di Ivrea e di quel capitolo, lasci\u00f2 la chiesa di Foglizzo ai canonici di Sant'Egidio di Verr\u00e8s.\nFoglizzo rimase territorio indipendente fino al 1326, quando divenne vassallo dei Marchesi del Monferrato e nel 1631, con il trattato di Cherasco, entr\u00f2 nel ducato sabaudo.\nNel luglio 1811, la vendita dei beni posseduti dai Biandrate a Foglizzo ai piccoli contadini locali, diede molto impulso all'attivit\u00e0 agricola. Nel 1885 il comune di Foglizzo ottenne l'autorizzazione all'acquisto del castello dei Biandrate, utilizzando la vecchia sede comunale per accogliervi un asilo d'infanzia. Nel medesimo anno, venne installato a Foglizzo uno studentato con noviziato diretto dai salesiani. Nel 1916, a Torino mor\u00ec l'ultimo erede dei Conti di Biandrate, e nel 1958 mor\u00ec anche l'ultima contessa dei Biandrate, Maria Luisa: con lei si estinse la famiglia dei Biandrate di Foglizzo.\nNel 1912, presso il noviziato dello studentato di Foglizzo, emise la propria professione religiosa salesiana Luigi Maria Olivares, futuro vescovo di Sutri e Nepi e poi riconosciuto venerabile dalla chiesa cattolica."}
{"id": "38218", "revid": "322321", "url": "https://it.wikipedia.org/wiki?curid=38218", "title": "Forno Canavese", "text": "Forno Canavese (\"\u00cbl Forn\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nIl comune di Forno \u00e8 collocato sulle prime elevazioni montuose del Canavese. Il suo territorio \u00e8 attraversato dal torrente Viana e ha una superficie di 16,7 chilometri quadrati; la quota pi\u00f9 elevata si tocca sulla cima del monte Soglio (1971 m s.l.m.).\nOrigini del nome.\nIl toponimo \u00e8 collegato alla presenza nel territorio attorno al paese di numerosi forni di calce; tale attivit\u00e0 fu di notevole importanza per il comune, tanto che nello stemma \u00e8 raffigurato un forno con il motto latino \"Virtus et labor ad solium ducunt\".\nStoria.\nAlcuni reperti archeologici testimoniano l'esistenza di un insediamento abitato a Forno Canavese in epoca romana. Nel medioevo il borgo fu feudo dei Valperga, dinastia nobiliare del Piemonte, e dei marchesi del Monferrato fino al 1631, quando pass\u00f2 poi ai Savoia. Fino al 1926 il nome del paese fu Forno di Rivara.\nNell'autunno del 1943 si costitu\u00ec nell'alto Canavese un gruppo partigiano che prese il nome di \"Brigata Monte Soglio\". La zona attorno alla montagna fu teatro di scontri con le forze nazifasciste; tra questi l'episodio pi\u00f9 noto \u00e8 la \"battaglia del monte Soglio\" dell'8 dicembre 1943. Tra le file dei partigiani si contarono 25 caduti, sette dei quali, fra cui le MOVM Saverio Papandrea e Bartolomeo Grassa, morirono in combattimento mentre gli altri diciotto dopo la cattura vennero fucilati davanti alla casa del Fascio di Forno il 9 dicembre.\nAmministrazione.\nAltre informazioni amministrative.\nIl comune di Canischio faceva parte della Comunit\u00e0 Montana Alto Canavese."}
{"id": "38219", "revid": "322321", "url": "https://it.wikipedia.org/wiki?curid=38219", "title": "Frassinetto", "text": "Frassinetto (\"Frassin\u00e8\" in piemontese, \"Frasinei\" in francoprovenzale) \u00e8 un comune italiano di 281 abitanti della citt\u00e0 metropolitana di Torino, in Piemonte.\nToponimo.\nL'origine del nome potrebbe derivare della presenza di frassini sul suo territorio, ma \u00e8 pi\u00f9 probabile che derivi dal toponimo Fraxinetum (dall'arabo \"Farakhshanit\"), ossia \"luogo fortificato\", caratteristica ben visibile ancora oggi nel centro storico del paese.\nGeografia fisica.\nFrassinetto si trova su un altopiano confinante con la Valle Soana, in sinistra idrografica della vallata. A nord-est del paese il territorio si eleva con la Punta Quinseina e la Punta di Verzel.\nMonumenti e luoghi d'interesse.\nL'antica chiesa parrocchiale \u00e8 dedicata a San Bartolomeo ed ha un campanile in pietra medioevale.\nGeografia antropica.\nFrazioni.\nChiappinetto.\nChiappinetto (\"Ciapinei\") \u00e8 una frazione posta a nord di Frassinetto, dove si trovano gli edifici pi\u00f9 vecchi del paese, risalenti anche al 1400.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Orco e Soana."}
{"id": "38220", "revid": "322321", "url": "https://it.wikipedia.org/wiki?curid=38220", "title": "Front", "text": "Front (\"Front\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. \u00c8 situato nella parte sud-occidentale del Canavese, al margine dell'altopiano delle Vaude.\nGeografia fisica.\nIl territorio comunale comprende parte della pianura alluvionale del Malone nel suo medio corso, il pianalto delle \"Vaude\", e parte delle valli dei torrenti Fandaglia e Riomaggiore.\nStoria.\nIn epoca alto-medioevale i Longobardi costruirono tre castelli sui rilievi lungo il torrente Malone, al confine con i marchesati di Torino ed Ivrea, dove attualmente sorgono Lombardore, Rivarossa e Front.\nAl 1326 risale la prima visita pastorale da parte del Vescovato di Ivrea.\nNell'ultimo ventennio del XIV secolo nel Canavese scoppi\u00f2 la rivolta del Tuchinaggio, che vide la popolazione insorgere contro lo strapotere dei feudatari locali. La comunit\u00e0 frontese vi partecip\u00f2 attivamente, ponendosi in contrasto con i conti di San Martino, feudatari del luogo."}
{"id": "38221", "revid": "124792222", "url": "https://it.wikipedia.org/wiki?curid=38221", "title": "Frossasco", "text": "Frossasco (\"Frossasch\" in piemontese, \"Frousasc\" in occitano) \u00e8 un comune italiano di abitanti della citt\u00e0 metropolitana di Torino in Piemonte.\nSi trova nella fascia pedemontana non lontano da Pinerolo, in Val Noce; fa parte del Consorzio Intercomunale Servizi Sociali di Pinerolo (C.I.S.S.).\nTra il 1928 e il 1954 inglob\u00f2 anche i vicini comuni di Cantalupa e Roletto.\nStoria.\nFrossasco \u00e8 di origine medievale ricostruito sopra un accampamento romano, difatti sono stati ritrovate delle spade e delle monete romane.\nFrossasco, feudo dell'Abbazia di Novalesa, fu donato al monastero di santa Maria di Pinerolo dalla marchesa Adelaide di Susa, nel 1064.\nIl borgo fu occupato dai francesi dal 1536 fino al 1539. Ritornato in mano ai Savoia, venne ceduto nel 1561 ai conti Provana di Leyn\u00ec. Frossasco sub\u00ec ancora \nl'occupazione francese dal 1593 al 1595, fino a consolidarsi come comune prima sabaudo, poi italiano.\nLuoghi d'interesse.\nFrossasco si presenta a pianta quadrata con vie che si intersecano ad angolo retto, secondo gli schemi degli accampamenti romani.\nFortificato dagli Acaia con mura, torri e fossati, conservava, unico paese in Piemonte, le quattro porte d'accesso: due di esse sono state distrutte e poi recentemente ricostruite.\nLa Porta di San Donato, sulla strada per Cantalupa fu distrutta nella notte del 19 luglio 1965 da un atto vandalico con una carica di tritolo posta alla base e ricostruita negli anni successivi: una targa apposta nel 1971 ricorda il grave episodio.\nRestano torri (la cinta difensiva ne comprendeva ventotto) e tratti delle mura del 1300; a sinistra della centrale via Principe Amedeo, due notevoli case quattrocentesche, di cui una con bifore adorne di cornici in cotto.\nChiesa di San Donato.\nLa chiesa parrocchiale \u00e8 dedicata a San Donato. \u00c8 posta fuori le mura, nell'angolo Nord-Ovest dell'abitato.\nLa chiesa ha origine antiche: la prima notizia certa parla di un'antica cappella sorta su un tempio pagano nel 1200 circa.\nLa cappella fu poi ricostruita con una chiesa a tre navate, terminanti con altrettanti absidi pentagonali. All'interno della chiesa, sono di notevole interesse: il pulpito databile tra la fine del XVI e l'inizio del XVII secolo e i numerosi affreschi del cinquecento.\nAll'esterno sulla facciata principale sono da notare: un antico affresco di San Cristoforo ed a lato un secondo affresco del XVII raffigurante la Vergine col Bambino. In origine la facciata era in mattoni, poi ricoperti in calce. Il campanile a lato della chiesa, \u00e8 della met\u00e0 del Cinquecento.\nChiesa di San Bernardino.\nLa chiesa realizzata con mattoni a vista, risulta edificata tra il 1760 e il 1770 su progetto dell'architetto Giuseppe Gerolamo Buniva. L'interno \u00e8 ad un'unica navata con piccoli corridoi laterali. Dietro l'altare maggiore, \u00e8 installato un coro di pregevole fattura, e sui lati due altari completano l'arredamento. Inoltre l'organo presente all'interno della chiesa, datato 1400, \u00e8 uno dei pi\u00f9 antichi presenti nel pinerolese.\nA fianco della chiesa, il campanile a sei piani con cuspide ottagonale.\nMusei.\nMuseo del Gusto.\nIl Museo \u00e8 situato nel centro storico di Frossasco.\nMuseo Regionale Emigrazione Piemontesi nel Mondo.\nIl museo, situato in piazza Donatori di Sangue nel centro storico, mira ad evocare ed a dare rilievo al passato dei processi migratori, in particolare quelli piemontesi.\nTradizioni folkloristiche.\nSagra degli Abb\u00e0.\nFesta patronale di Frossasco, che cade all'inizio del mese di agosto.\nL'origine della tradizione degli \"Abb\u00e0\", cio\u00e8 di un comitato di festeggiamenti retto da un capofamiglia per ognuna delle quattro contrade del paese (Contrada San Bernardino, Madonnina, Castello e San Donato), \u00e8 uno dei rarissimi esempi della conservazione di un nome che ricorda l'antica societ\u00e0 medioevale, che vedeva nell'abate annuo, l'incaricato dell'organizzazione di feste, balli e intrattenimenti.\nQuesta degli Abb\u00e0, \u00e8 quindi una tradizione secolare, che a memoria vede coinvolti di anno in anno i capofamiglia con prole, eletti (con la durata in carica di due anni) per presiedere nei giorni dei festeggiamenti popolari i vari giochi, tornei e balli.\nLe manifestazioni, della durata di circa dieci giorni, sono maggiormente concentrate nella giornata della domenica, con la sfilata a cavallo dei figuranti in costume per le vie del paese, e dei successivi \"giochi dei borghi\" che assegnano alla contrada vincente uno stendardo, il \"Leone Nero\".\nDi contorno sono organizzati tornei sportivi, balli, mostre e spettecoli di vario genere.\nLa Sagra vede nella giornata del marted\u00ec uno dei momenti pi\u00f9 caratteristici dello scopo popolare di questa manifestazione: al campo sportivo \"Lello Barbera\", viene distribuita polenta e salsiccia con a seguire spettacoli per il divertimento di tutti.\nLa Lesera.\nLa \u201clesera\u201d, che neve e freddo permettendo si svolge nel periodo natalizio \u00e8 una delle manifestazioni pi\u00f9 antiche di Frossasco.\nViene preparata, in Via Famiglia Falconet, con il lavoro serale e notturno di volontari una pista di ghiaccio larga non pi\u00f9 di settanta centimetri. Questa preparazione dura fino a quando la pista non \u00e8 diventata un sottile strato ghiacciato ben levigato.\nLe \"lese\" sono particolari bassi slittini con i pattini di ferro. Per viaggiare sulla lesa, bisogna formare una \"Cunc\u00e0\", cio\u00e8 una fila unita di minimo tre lese, dove trovano posto cinque persone. Un buon conduttore di cunc\u00e0 pu\u00f2 raggiungere una velocit\u00e0 di picco di 50 km/h.\nIn particolari occasioni viene organizzata la \"pitulada\": nel punto in cui la cunc\u00e0 raggiunge la sua maggiore velocit\u00e0, viene stesa una fune, dove vengono appesi polli e tacchini (pitu) morti, con un anello sul becco. Il concorrente che riesce ad agganciare l'anello con un apposito attrezzo si aggiudica l'animale.\nNell'ultimo decennio, durante la sagra degli Abb\u00e0, viene organizzata anche una versione estiva della lesera. Al posto delle lame di ferro le \"lese\" vengono dotate di ruote su cuscinetti a sfera.\nI Magnin.\n\u00c8 la festa dei coscritti, cio\u00e8 dei diciottenni pronti a sottoporsi alla visita di leva.\nLa Tradizione vuole che il venerd\u00ec grasso di carnevale, questi giovani \"invadano\" fragorosamente il paese fin dalle prime ore della notte e per tutto il giorno, su un carro appositamente allestito, passando di casa in casa a raccogliere offerte. Sotto il nome di \"magnin\" si identifica anche il loro rigoroso costume. I \"magnin\" sono vestiti come i calderai (spazzacamini) di un tempo con ampi mantelli e il viso ricoperto di fuliggine.\nSociet\u00e0.\nEvoluzione demografica.\nNegli ultimi cinquant'anni, a partire dall'anno 1961, la popolazione residente \"\u00e8 raddoppiata\".\nInfrastrutture e trasporti.\nDal 1899 al 1936 Frossasco fu servita da una tranvia a vapore per Torino, Orbassano, Cumiana e Pinerolo.\nAmministrazione.\nAltre informazioni amministrative.\nIl comune faceva parte della Comunit\u00e0 Montana Pinerolese Pedemontano."}
{"id": "38222", "revid": "322321", "url": "https://it.wikipedia.org/wiki?curid=38222", "title": "Garzigliana", "text": "Garzigliana (\"Garzijan-a\" in piemontese) \u00e8 un comune italiano di 542 abitanti della citt\u00e0 metropolitana di Torino in Piemonte.\nGeografia fisica.\nIl comune sorge a 314 m s.l.m. in un'area pianeggiante posta a circa 40\u00a0chilometri a sud-ovest da Torino, che dista 7\u00a0chilometri da Pinerolo e 5\u00a0chilometri da Cavour.\nIl piccolo centro abitato, si caratterizza per la sua organizzazione in frazioni che sono ancora individuate con le antiche denominazioni di \"Regioni\".\nOrigini del nome.\nIl nome probabilmente deriva dalla designazione di \"luogo dove abbonda la gaggia\", ovvero l'acacia.\nSociet\u00e0.\nTradizioni e folclore.\nLa principale festa a Garzigliana \u00e8 la festa di Sant'Anna, che si svolge solitamente l'ultima settimana di luglio; il \"format\" \u00e8 quello della classica festa alla piemontese con serate danzanti e buona cucina, con fritto di mare e asado.\nInfrastrutture e trasporti.\nTra il 1882 e il 1935 il comune fu servito dalla tranvia Saluzzo-Pinerolo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38223", "revid": "125738194", "url": "https://it.wikipedia.org/wiki?curid=38223", "title": "Gassino Torinese", "text": "G\u00e0ssino Torinese ( in pronuncia tradizionale normativa italiana; in pronuncia neutra moderna; \"Gasso\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nIl territorio.\nCentro residenziale, industriale e agricolo, Gassino Torinese \u00e8 situato all'incrocio della statale Torino-Casale Monferrato con la via di attraversamento della collina verso Cinzano e Asti. Il comune si distende in forma allungata da sud a nord ed \u00e8 ubicato sulla riva destra del Po, il cui corso bagna il lato nord del borgo.Sul suo territorio si aprono tre valli, che nel vessillo comunale sono rappresentate da tre zappe d'argento. Le valli nello specifico sono:\nla Valle di Bardassano, attraversata dal rio Castiglione, che sfiorata la localit\u00e0 La Rezza, sfocia nel Po, la Valle di Bussolino, bagnata dal rio San Filippo o rio di Valle Maggiore, ed infine la Val Baudana, anch'essa come le altre due, attraversata da un rio, che prende il nome di rio Valle, che prima di sfociare nel fiume Po, si unisce al rio San Filippo.\nLa geologia.\nIl suolo, di origine marina, abbonda di fossili di conchiglie di forme diverse e soprattutto di crinoidi, animali marini a forma di giglio, scoperti nell'Ottocento dal paleontologo Conte di Rovasenda. I terreni di Gassino Torinese sono principalmente composti da calcari, marne e sabbie; famosa \u00e8 la formazione geologica conosciuta con il nome di Calc\u00e0re di Gassino, utilizzata anticamente come pietra da taglio e da calce, che si estende da destra a sinistra della valle del rio Maggiore, da un lato nella valle di Bardassano e dall'altro nel territorio di Bussolino.\nLa zona pianeggiante del territorio, di origine alluvionale e formata da strati di argilla e ghiaia, produceva un'ottima argilla di colore rosso scuro, utilizzata per vasellame e laterizi. Gi\u00e0 dal Rinascimento erano attive diverse fornaci che fabbricavano, oltre ai mattoni, anche ornamenti e decorazioni per finestre e portali. Quando il duca Emanuele Filiberto di Savoia diede inizio alla costruzione della Cittadella di Torino, a partire dall'anno 1564 requis\u00ec per un anno tutta la produzione di mattoni fabbricata a Gassino e dintorni. Attualmente nella zona delle fornaci sorgono dei complessi residenziali.\nOrigini del nome.\nLa prima menzione del comune di Gassino, esattamente \"oppidum Gassingum\", \u00e8 del 967, nelle \"Cronache del Monferrato\" del Benvenuto Sangiorgio, ma la pi\u00f9 antica citazione del luogo si pu\u00f2 trovare in un antico diploma del re Arduino d'Ivrea del 1004. Nel 1191 il toponimo \u00e8 citato come \"Gaxen\", assumendo in seguito diverse forme: \"Gassingum\", \"Gazingum\", \"Gaxanum\", \"Gaxenum\"; nei libri contabili della costruzione del Castello di Torino \u00e8 riportato il nome \"Gaxinus\". Solo verso la fine del Cinquecento si trova il nome Gassino, che in seguito ad un decreto ministeriale del 25 febbraio 1952 divenne Gassino Torinese.\nStoria.\nGli antichi Romani e il Medioevo.\nIl ritrovamento di un'iscrizione romana della \"Gens\" Pollia nel cortile di un palazzo di corso Italia e le vie ortogonali dell'antica citt\u00e0 fanno supporre un'origine romana del luogo, ma per gli storici non sono informazioni sufficienti per dimostrarlo.\nAnche l'affermazione che Gassino sia stata durante l'Alto Medioevo, al tempo delle invasioni longobarde, ostrogote e franche, un centro di difesa che and\u00f2 acquistando sempre maggior importanza, \u00e8 ipotetica, anche se attendibile. Nell'archivio arcivescovile di Torino \u00e8 presente un documento che dimostra che Landolfo, vescovo di Torino tra il 1010 ed il 1031, riun\u00ec nella Pieve di San Pietro in Gassino le cappelle di San Salvatore, Sant'Eufemia, San Michele, affidandole ad un unico rettore, il prete Lissono.\nIl documento fa menzione di una serie di localit\u00e0 dalle quali Gassino riscuoteva le decime; il borgo non poteva quindi essere sorto verso l'anno 1000, ma doveva gi\u00e0 esistere da tempo, come dimostrano le quattro cappelle che difficilmente potevano essere edificate lontane da un complesso fortificato. Inoltre descrive anche l'influenza religiosa e politica del vescovo Landolfo sulla zona, in contrasto con i diritti vantati da Arduino d'Ivrea, re d'Italia, che nel 1004, per ostacolare il potere della Chiesa, confermava ad Alberico i beni posseduti dallo stesso Arduino sul luogo.\nIl primo signore feudale del sito, Alberico, fu il capostipite dal quale vennero fatti discendere i feudatari che diedero il nome ai castelli, ormai scomparsi, che circondavano il borgo: Ostero sul Poggio di San Grato, La Motta, detto anche Polosenda, in regione Rocco-Aprile; Polmoncello, sul poggio della frazione Trinit\u00e0, dove sono ancora presenti dei ruderi dell'omonima cappella da dove, probabilmente, si dipartiva una galleria sotterranea che conduceva alla fortezza di Gassino.\nIl Duecento e il Trecento.\nNell'anno 1164, all'epoca delle lotte tra impero e comuni, Federico Barbarossa diede il comune in feudo al marchese Guglielmo di Monferrato, che, per assicurarsi l'appoggio di Gassino quale baluardo difensivo contro Chieri, fu costretto a riconoscere agli abitanti una serie di autonomie che con il tempo si erano attribuiti nella gestione della \"res publica\". La comunit\u00e0 seppe sfruttare abilmente la sua posizione di terra di confine per ottenere sempre maggiori libert\u00e0. Nel 1299 ottenne da Giovanni di Monferrato l'autorizzazione a completare la muraglia di fortificazione che circondava il borgo; nel 1305, apertasi la crisi per la successione di Giovanni, ultimo degli Aleramici, Gassino non si oppose alla conquista di Manfredo IV, marchese di Saluzzo, che rivendicava l'eredit\u00e0 come rappresentante di un discendente collaterale degli Aleramici.\nLa conquista non fu priva di conseguenze, perch\u00e9 Filippo d'Acaia cinse Gassino d'assedio. La resistenza dur\u00f2 pochi giorni; poi, ottenute da Filippo nuove garanzie di ulteriori privilegi, il 14 maggio 1306 si stipularono i Patti di Dedizione, poi confermati il 25 ottobre 1307. Filippo d'Acaia nomin\u00f2 un castellano come reggente del borgo, conferm\u00f2 statuti e autonomie pregresse e si impegn\u00f2 a difendere Gassino, concedendo agli abitanti di non dover combattere per un anno contro il nuovo Marchese del Monferrato.\nMa il desiderio dei marchesi monferrini di riconquistare il borgo non venne mai meno. Ad un primo assedio nel 1337, ne segu\u00ec un successivo nel 1397, durante un ennesimo conflitto tra Monferrato ed Acaia, ad opera del Marchese Teodoro II. Le truppe del Monferrato devastarono e distrussero il porto sul Po, ma si illusero di poter facilmente fiaccare la resistenza dei gassinesi che resistettero abilmente agli assalti, anche grazie all'utilizzo di nuove macchine da guerra da essi costruite. \nLa guerra termin\u00f2 nel 1400, quando i contendenti stabilirono una tregua di tre anni, riconfermata nel 1409 e resa definitiva nel 1413, quando la situazione politica era ormai mutata dopo la morte di Amedeo con la successione del fratello Ludovico che, anche lui deceduto nel 1418 senza eredi, approv\u00f2 la riunione del principato degli Acaia al ducato dei Savoia: il 19 settembre 1418 la comunit\u00e0 di Gassino prest\u00f2 fedelt\u00e0 ad Amedeo VIII, duca di Savoia. Da quel momento in poi la storia del comune segu\u00ec le vicende della dinastia sabauda.\nNovecento.\nCon l'inizio del Novecento Gassino vede un costante incremento della popolazione, la costruzione, nel 1880, della tranvia per Torino (prolungata nel 1883 a Chivasso e Brusasco) e l'installazione del calzaturificio Sobrero che diede lavoro a centinaia di operai e operaie di Gassino e dei paesi del circondario per oltre cinquant'anni. Attorno agli anni cinquanta, in seguito ad un poderoso flusso migratorio da diverse regioni d'Italia, richiamati dallo sviluppo industriale post bellico, il borgo gassinese fu oggetto di un sostanziale ampliamento urbano. Nel 1928 vengono annessi al comune di Gassino quelli di Bussolino e di Bardassano. Nel 1957 invece il comune perde la frazione di Mezzi Po.\nSimboli.\nLo stemma del comune di Gassino Torinese \u00e8 stato riconosciuto con decreto del capo del governo del 12 marzo 1933.\nSecondo un'antica tradizione, le tre valli sono raffigurate nello stemma dalle tre zappe argentee in campo azzurro che rappresentano anche i tre feudi di Polosenda, Polmoncello e Ostero in cui anticamente era divisa la zona.\nMonumenti e luoghi d'interesse.\nIl nucleo originale di Gassino Torinese \u00e8 costituito da una struttura ad anello, delineato da un fossato, che indica la prevalente funzione difensiva del luogo. L'impianto \u00e8 semplice, posto su due assi ortogonali facilmente riconoscibili; all'interno sono concentrati i monumenti pi\u00f9 importanti della citt\u00e0: la chiesa della Confraternita dello Spirito Santo, una casa del XIV secolo e il pregevole Palazzetto del Municipio che, ancora oggi, conserva nei suoi archivi antichi statuti duecenteschi. L'asse principale dell'impianto urbanistico corrisponde alle attuali via Tubino, piazza A. Chiesa, via Dovis, con pregevoli portici a sesto acuto.\nLa chiesa della Confraternita dello Spirito Santo.\nLa chiesa della Confraternita dello Spirito Santo, dalla curiosa e altissima cupola, domina il punto pi\u00f9 alto dell'abitato e caratterizza il paesaggio del territorio circostante. Secondo una tradizione locale, la costruzione fu opera degli stessi architetti che eressero la Basilica di Superga. I lavori di costruzione terminarono nel 1738. La facciata in mattoni rustici \u00e8 curvilinea, concava ai lati, convessa al centro. Gli architetti e i costruttori vollero guadagnare in altezza ci\u00f2 che non poterono ottenere in pianta a causa dello scarso spazio a disposizione. Ne risult\u00f2 un edificio originale con la facciata esterna addossata al \"tamburo\" dell'altissima cupola. La chiesa \u00e8 a pianta ottagonale e sulle pareti spiccano otto finestroni ovali con \"cappelli\" barocchi. La strana cupola, chiamata a Gassino \"cucurin\", \u00e8 formata da otto spicchi, situati a 33 metri di altezza dalla base; dall'anello terminale della cupola si diparte il cupolino o lanterna, dalle quattro finestrelle sagomate ad arco, che si innalza a 40 metri dal suolo. Al centro dell'abside, una tela risalente al Seicento rappresenta la discesa dello Spirito Santo nel Cenacolo.\nL'interno \u00e8 decorato con eleganti stucchi, lesene e capitelli settecenteschi; nei quattro peducci triangolari della cupola gli affreschi di Francesco Gonin rappresentano gli Evangelisti e i loro simboli. Nel cartiglio dell'affresco rappresentante San Luca \u00e8 presente la firma dell'autore e la data di realizzazione del dipinto, 1829.La Torre Campanaria adiacente fu progettata e costruita a cura della Comunit\u00e0 nel 1684.\nLa Parrocchiale dei Santi Pietro e Paolo.\nVerso nord, nella parte pi\u00f9 bassa del paese, sorge la Parrocchiale dei Santi Pietro e Paolo, che ha origine dalla antichissima plebania, antico nome con il quale si definiva la parrocchiale, istituita dal vescovo Landolfo nel 1016. Ricostruita all'inizio del Seicento, fu ristrutturata una prima volta nel 1724 e successivamente nel 1761.La chiesa \u00e8 a tre navate e nella cappella della navata sinistra si trova una tela raffigurante la Visitazione, attribuita al Moncalvo mentre presso l'altare maggiore spicca una tela del Beaumont rappresentante la Madonna con il Bambino e i Santi Pietro e Paolo.\nVia Francigena.\nPer il centro storico di Gassino passa la Via Francigena, ramo del Moncenisio, che poi si dirige verso la Piana di San Raffaele Cimena e quindi verso Chivasso.\nCultura.\nBiblioteca.\nLa biblioteca di Gassino Torinese ha sede nel centro cultuale \"Primo Levi\" dal 1986, e risulta attiva da decenni.\nAgricoltura ed economia.\nCiliegie e fragole erano un prodotto tipico della zona; in primavera si celebrava ogni anno, fino a met\u00e0 anni '60, la festa delle ciliegie. La festa patronale del paese si festeggia la domenica pi\u00f9 vicina all'8 settembre, giorno in cui ricorre la Nativit\u00e0 della B.V. Maria; in questa occasione si preparano i \"p\u00e9rsi pien\", o pesche ripiene, specialit\u00e0 locale, come i grissini \"rubat\u00e0\" e i \"torcet \u00ebd Gasso\". In occasione della Pasqua, a cura dei priori della Confraternita dello Spirito Santo, si svolge per le vie del borgo la tradizionale processione del Cataletto, che rappresenta simbolicamente il trasporto di Ges\u00f9 al Sepolcro.\nGeografia antropica.\nFrazioni.\nBardassano.\nLa frazione Bardassano si trova a 452 di altezza su una collina. Bardassano venne unito a Gassino nel 1928, ma le sue vicende storiche sono legate a Chieri. Nel paese degni di nota il castello, la parrocchiale di San Michele Arcangelo, la villa della famiglia Viora/Ranaboldo e il castello della famiglia Bellino.\nBussolino.\nBussolino \u00e8 situata in una ridente collina immersa nel verde ed era gi\u00e0 meta di villeggiatura nel Settecento, come dimostrano le cosiddette \"vigne\", come erano chiamate le residenze estive della collina.\nEx frazione di Mezzi Po.\nLa frazione ha fatto parte del comune di Gassino fino al 1957, anno in cui l'allora Presidente della Repubblica Giovanni Gronchi concesse a Settimo Torinese il titolo di citt\u00e0, assegnandole in aggiunta al suo territorio anche la frazione di Mezzi Po, dando cos\u00ec \nriscontro alla pressante richiesta dei mezzesi, che da tempo lamentavano la scomodit\u00e0 della mancanza di collegamenti diretti con il comune di Gassino, perch\u00e9 solo nel recente 2009 \u00e8 stato realizzato un nuovo ponte che adesso collega in modo diretto e veloce le due comunit\u00e0.\nItinerari.\nVia Francigena.\nDa Gassino passa la Via Francigena, ramo del Moncenisio, che da qui si dirige verso San Raffaele Cimena e poi verso Chivasso.\nSociet\u00e0.\nEvoluzione demografica.\nSINDACI DEL COMUNE DI GASSINO TORINESE\n1928/45 PODESTA THAON DI REVEL\n1946/48 PIERINO ANSELMO\n1948/52 ERMENEGILDO SAROGLIA\n1952/54 GIACOMO CALCAGNO\n1954/55 ARMANDO GOBETTO\n1955/61 MARIO MARINONE\n1961/64 VIRGILIO SALIN\n1964/68 FRANCESCO GOLZIO\n1968/70 FELICE CONRADO\n1970/73 NICOLA PASQUERO\n1973/75 PIERINO VIORA\n1975/88 NICOLA PASQUERO\n1988/80 ROBERTO AGOSTINI CROCE\n1989/91 GIANCARLO ONESTI\n1991/95 PIERINO VIORA\n1995/99 MARIO GOBETTO\n1999/09 MARIA CARLA VARETTO\n2009/14 SERGIO ARGENTERO\n2014/ PAOLO CUGINI"}
{"id": "38224", "revid": "322321", "url": "https://it.wikipedia.org/wiki?curid=38224", "title": "Germagnano", "text": "Germagnano (\"Djermagnan\" in piemontese, \"Sen German\" in francoprovenzale, \"Saint-Germain\" in francese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nTerritorio.\nIl territorio comunale si trova nelle Valli di Lanzo e fa parte dell'Unione dei Comuni montani delle Valli di Lanzo, Ceronda e Casternone, ex Comunit\u00e0 montana Valli di Lanzo, Ceronda e Casternone.\nIl contado di Germagnano \u00e8 storicamente rappresentato dalla famiglia dei conti Galimberti Faussone di Germagnano. Luisa dei conti Faussone di Germagnano in Galimberti, con Regie Lettere Patenti del 15 aprile 1963, ottenne da Umberto II di Savoia la concessione del titolo di contessa (personale) e conte maritali nomine al marito Carlo Galimberti e ai loro discendenti maschi primogeniti.\nInfrastrutture e trasporti.\nFerrovie.\nGermagnano \u00e8 dotato di una stazione ferroviaria posta lungo la ferrovia Torino-Ceres.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38225", "revid": "1154737", "url": "https://it.wikipedia.org/wiki?curid=38225", "title": "Gravere", "text": "Gravere (\"Gravere\" anche in piemontese e in francoprovenzale, \"Gravi\u00e8re\" in francese) \u00e8 un comune italiano di 668 abitanti della citt\u00e0 metropolitana di Torino in Piemonte. Si trova in Val di Susa.\nStoria.\nCostituito da una decina di borgate, nessuna delle quali porta il nome di Gravere, era in origine dipendente a livello amministrativo e religioso da Susa. Nel 1609 per iniziativa degli abitanti fu eretta la nuova chiesa e si cre\u00f2 la parrocchia, ubicata nella piccola ma centrale borgata di Refornetto; pochi anni dopo Gravere (1621) fu costituito in comunit\u00e0 autonoma: anche l'odierna sede comunale si trova a Refornetto.\nFino al 1713 Gravere era il primo comune del Ducato di Savoia che si incontrava provenendo dall'Alta valle di Susa, allora facente parte del Delfinato. Per la vicinanza al confine, il paese ospit\u00f2 diverse strutture militari e sub\u00ec devastazioni e saccheggi: nel 1629 vi si svolse la cosiddetta battaglia del Passo di Susa in cui l'esercito francese guidato da Luigi XIII e dal cardinale Richelieu sconfisse le truppe di Carlo Emanuele di Savoia.\nDegna di nota la certosa della Losa.\nAlcune borgate di Gravere (Morelli, Olmo, Saretto, Mollare e la moderna Valdisogno) si trovano lungo la strada del Monginevro e costituiscono attualmente un abitato quasi continuo, altre (Grande e Piccolo Essimonte, Refornetto, Bastia) sono in vicinanza del Gelassa. Arnodera e Armona sono situate in posizione isolata a mezza costa ad est del capoluogo. La Losa si trova a m 1201 di altitudine,in direzione del Frais.\nNel territorio esistono altre frazioni minori e la borgata abbandonata di Alteretto, che un tempo fu una delle principali localit\u00e0 del comune.\nToponimo.\nIl nome \"Gravere\" deriva dal latino \"glarea\" (\"ghiaia\"), e si riferisce ai depositi ghiaiosi dovuti allo scorrere dei corsi d'acqua, in particolare del torrente Gelassa, il cui corso nel 1728 fu in parte deviato; dalla stessa radice deriva anche, ad esempio, l'idronimo \"Gravio\".\nNei secoli la zona ove sorge il paese fu conosciuta con diversi nomi: \"Luximonte\" (nel testamento di Abbone, fondatore della Novalesa), \"Yallasse\" (dal nome del torrente Gelassa) e, infine, \"Le Graviere\" (da cui l'odierno Gravere).\nEconomia.\nTurismo invernale.\nLa stazione sciistica di Pian del Frais non \u00e8 sempre stata l'unica disponibile.\nPian Gelassa, situata a 1.535 m s.l.m. era una stazione sciistica della Val di Susa piuttosto nota negli anni sessanta. La stazione, a differenza del vicino Pian del Frais, non era dotata di un impianto di risalita che collegasse la localit\u00e0 con i comuni della Valle. Il 27 luglio 1966 viene inaugurata la strada che collegava Susa con Pian Gelassa. Nella primavera del 1969 viene ultimata la funivia, un anno dopo la cabinovia.\nLa stazione sciistica dura meno di dieci anni, complice una valanga che colp\u00ec gli impianti. Dalla met\u00e0 degli anni novanta si discute di una riapertura della stazione.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 27 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone."}
{"id": "38226", "revid": "1962132", "url": "https://it.wikipedia.org/wiki?curid=38226", "title": "Groscavallo", "text": "Groscavallo (\"Grosscaval\" in piemontese, \"Gruscav\u00e0\" in arpitano, \"Groscaval\" in francese) \u00e8 un comune italiano sparso di 196 abitanti della citt\u00e0 metropolitana di Torino in Piemonte.\nLa casa comunale \u00e8 collocata in frazione Pialpetta.\nGeografia fisica.\nSi trova nelle Valli di Lanzo (pi\u00f9 precisamente nella Val grande di Lanzo), con la maggior parte dei centri abitati che lo compongono sulla sinistra idrografica della Stura.\n\u00c8 il pi\u00f9 alto comune della Val grande di Lanzo, ed \u00e8 dominato dal gruppo montuoso delle Levanne.\nStoria.\nIl 14 aprile 1577 fu infeudato a Filippo I d'Este.\nL'attuale dimensione del territorio comunale risale al 1927, quando Bonzo e Forno Alpi Graie vennero accorpati a Groscavallo con il regio decreto n. 2346 del 1\u00ba dicembre 1927.\nGeografia antropica.\nFrazioni.\nPialpetta.\nNella frazione di Pialpetta, oltre al municipio e ad alcune attivit\u00e0 turistiche e commerciali, si trovano case alpine, e baite, di comunit\u00e0 parrocchiali della Citt\u00e0 metropolitana di Torino, utilizzate per i campi estivi per bambini e ragazzi, tra cui:\nEconomia.\nTurismo.\nRifugi alpini.\nPer rendere meno faticoso l'escursionismo di alta quota, e la salita alle vette della valle, ci si pu\u00f2 avvalere dei seguenti rifugi alpini:\nAmministrazione.\nAltre informazioni amministrative.\nIl comune fa parte dell'Unione dei Comuni montani delle Alpi Graie assieme ai comuni di Vi\u00f9, Lemie, Usseglio (posti in Val di Vi\u00f9) e Rubiana (in Val di Susa)."}
{"id": "38227", "revid": "848247", "url": "https://it.wikipedia.org/wiki?curid=38227", "title": "Grosso (Italia)", "text": "Grosso (\"Gr\u00f2ss\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nStoria.\nLa fondazione di Grosso si colloca nel tardo medioevo: il primo documento storico che nomina la parrocchia di Grosso \u00e8 del 1209. Sui territori paludosi della sponda sinistra della Stura di Lanzo vennero edificati quattro ricetti: Nole, Villanova, Lir\u00e0mo e Grosso. Il ricetto \u00e8 una struttura difensiva medievale, tipica della parte orientale del Piemonte.\nLe terre che, a causa di naturali cambiamenti climatici, divennero molto fertili, vennero concesse a vassalli imparentati con i marchesi del Monferrato. \u00c8 probabile che, non solo i signori, ma anche i primi coloni, provenissero dal basso Monferrato o dal Vercellese, per alcune peculiarit\u00e0 della parlata locale. Insieme col 'ricetto', venne edificata una casa padronale, impropriamente chiamata \"castello\": di ambedue le costruzioni, rimangono alcuni tratti della cinta muraria originale. Della stessa epoca \u00e8 anche la fondazione della Chiesa parrocchiale, dedicata a San Lorenzo: nonostante numerosi rimaneggiamenti e ampliamenti - a partire dal 1719 - che ne hanno resa poco leggibile la struttura e la storia, la navata centrale \u00e8 ancora quella della sua fondazione duecentesca. Dopo l'incendio (1326) del ricetto di Lir\u00e0mo, alla Parrocchia di Grosso furono assegnate anche quelle terre: la Chiesa parrocchiale prese quindi il titolo di \"Santi Lorenzo e Stefano\" (essendo Stefano il patrono di Lir\u00e0mo).\nSul territorio di Grosso insiste anche un'altra piccola chiesa, di almeno cento anni precedente la parrocchiale: \u00e8 la chiesa di San Ferreolo, di fondazione benedettina. Essa fa parte di una sorta di camminamento, che dall'abbazia di San Mauro, alle foci dello Stura di Lanzo, porta fino all'imbocco delle valli, ai margini dunque della pianura fluviale dello Stura: questo cammino, allora in terre semipaludose, consentiva ai monaci benedettini sanmauresi di recarsi nelle valli, per evangelizzare le popolazioni indigene. In San Ferreolo (l'intitolazione al santo francese \u00e8 trecentesca) sono stati riscoperti, negli anni settanta, pregevoli affreschi, che gli studiosi hanno fatto risalire alla scuola svizzera di Reichenau.\nVerso la met\u00e0 del XVII secolo, la Signor\u00eca di Grosso venne acquistata dal conte Francesco Armano (o Armani), medico di Ciri\u00e9 di origine umbra. Questi fece demolire l'antico \"castello\", conservando solo la cappella gentilizia, ove sost\u00f2, durante almeno una delle sue due traslazioni cinquecentesche da Chamb\u00e9ry a Torino, la Sacra Sindone, alla quale la cappella \u00e8 dedicata. In luogo dell'antica casaforte, l'Armano fece edificare una tipica dimora seicentesca, luogo di soggiorno e di svago. Ad affrescare riccamente le sale del palazzo, che domina la piazza principale, intervennero i Maestri Campionesi: rarissima testimonianza, nel Piemonte occidentale, della loro opera. Memore forse di qualche trascorso mantovano, fece anche approntare una Sala delle Muse, destinata a esecuzioni di teatro musicale. Il palazzo Armano \u00e8 di propriet\u00e0 privata; dopo decenni d'incuria, \u00e8 stato recentemente restaurato.\nStoria economica.\nL'economia del paese, che, fino alla met\u00e0 del XIX secolo, era stata prettamente agricola, conosce proprio in quegli anni una svolta determinante. Si racconta che sia stato il parroco dell'epoca, don Pietro Mellica, ad insegnare ai grossesi l'arte di fabbricare sedie e tavoli.&lt;/br&gt; \nA tutt'oggi, l'economia di Grosso si regge sulla produzione di mobilio artigianale, frutto del lavoro di numerose botteghe, pressoch\u00e9 tutte a conduzione familiare. Quest'attivit\u00e0 ha raggiunto il suo culmine tra gli anni cinquanta e sessanta del XX secolo, portando il piccolo comune a raggiungere fama nazionale. \nDa questa radice artigianale \u00e8 nata, per inciso, la Gufram, un'azienda con sede attualmente a Barolo, che a partire dagli anni sessanta ha avuto un ruolo significativo nell'evoluzione del design legato all'arredamento ed i cui migliori esempi sono ospitati in numerosi musei di arte contemporanea del mondo."}
{"id": "38228", "revid": "2233909", "url": "https://it.wikipedia.org/wiki?curid=38228", "title": "Givoletto", "text": "Givoletto (\"Givol\u00e8t\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nGivoletto \u00e8 collocato ai piedi delle prime elevazioni della catena alpina, a Nord-Ovest di Torino. La parte montana del territorio comunale comprende la conca di Givoletto, tributaria dal Torrente Casternone e bagnata dal Rio Vaccaro (anche chiamato Rio di Givoletto), e parte della Bassa Grande, un vallone anch'esso aperto verso la pianura e tributario del torrente Ceronda.\nLa conca di Givoletto \u00e8 delimitata dalla seguenti cime (in senso orario):\nA cavallo del crinale che collega il Monte Lera e la punta Fourn\u00e0, ovvero tra la Val Ceronda (comune di Varisella) e la conca di Givoletto, si trova la Riserva naturale integrale della Madonna della Neve sul Monte Lera. Nel territorio comunale vi sono inoltre alcuni giacimenti di magnesite.\nNella porzione pedemontana del territorio sono concentrate la maggior parte della popolazione e delle attivit\u00e0 economiche e sorgono, oltre al capoluogo, le principali frazioni comunali come Rivasacco e Forvilla.\nFlora.\nLa riserva naturale della Madonna della Neve \u00e8 stata istituita per tutelare l'Euphorbia gibelliana, una specie di Euphorbia che cresce solo a Givoletto e in un paio di altre localit\u00e0 piemontesi. Gli esemplari si trovano di solito raggruppati in colonie di aspetto cespuglioso tra i 20 ed i 50 esemplari. Il fusto, di circa mezzo metro finisce con un ombrello a cinque raggi con alla fine un solo fiore circondato da cinque foglie alla sua base.\nNei pressi della riserva ci sono alcune aree boschive che purtroppo negli anni si sono ridotte a causa degli incendi.La loro composizione \u00e8 piuttosto varia: querce, farnie, carpini, ciliegi, tigli, noccioli, roveri, betulle, abeti, robinie ed acacie. Nel sottobosco, in dipendenza della quota, si possono anche trovare piante montane come la Campanula glomerata e il narciso selvatico.\nFeste.\nVengono organizzate ogni anno dalla comunit\u00e0 parrocchiale, oltre alla festa patronale di San Secondo del 26 agosto, la festa \"C\u00e0 ad Vigna\" in Borgata di Forvilla, nella seconda domenica di ottobre, le feste di Maria Ausiliatrice, il 26 aprile ed il 24 maggio e la festa della Madonna della Neve il 5 agosto.\nOgni anno in occasione del 25 aprile si ricordano i partigiani uccisi nella strage fascista avvenuta il 23 febbraio 1945, presso il cippo e la lapide posti nel luogo dell'eccidio. La scuola elementare di Givoletto \u00e8 intitolata a Luciano Domenico, un bambino di undici anni colpito da una raffica di mitra.\nPrincipali punti di interesse e storia.\nI maggiori punti di interesse di questo paese sono la chiesa parrocchiale di San Secondo, la torre del campanile (originariamente la torre di difesa) ed il Monte Castello sul quale sorge la cappella di Maria Ausiliatrice, iniziata nel 1894 grazie all'interessamento dell'allora discepolo prediletto di Don Bosco, chiamato Don Rolle. Su questo monte, inoltre, si trovano i ruderi del castello che appartenne ai Visconti di Baratonia ed ai Canalis di Cumiana: quest'ultimo era conteso dagli eserciti spagnoli e francesi in quanto punto strategico per il controllo del territorio. Fu proprio a causa della sua grande importanza militare che, nel 1555, per evitare che il castello cadesse in mano spagnola, il Duca Carlo Coss\u00e8 di Brisac diede ordine di distruggerlo.\nCultura.\nBiblioteca.\nA Givoletto \u00e8 presente dal 1977 la biblioteca comunale..\nAmministrazione.\nAltre informazioni amministrative.\nFa parte dell'Unione dei Comuni montani delle Valli di Lanzo, Ceronda e Casternone, Comunit\u00e0 montana Valli di Lanzo, Ceronda e Casternone, dopo l'accorpamento in essa dei comuni facenti parte della ex Comunit\u00e0 Montana Val Ceronda e Casternone. In Piazza della Concordia, vicino alla sede comunale ed al locale polivalente, venne costruito l'edificio sede della Comunit\u00e0 Montana val Ceronda e Casternone.\nSport.\nA Givoletto gioca la locale societ\u00e0 di calcio femminile A.S.D. Givolettese Calcio Femminile, che milita nel campionato di Serie D. I colori sociali sono giallo e blu e disputa le sue partite al comunale di Givoletto, un impianto da 500 posti a sedere.\nOltre alla squadra femminile vi \u00e8 anche quella maschile che gioca invece in Terza Categoria piemontese."}
{"id": "38231", "revid": "1862310", "url": "https://it.wikipedia.org/wiki?curid=38231", "title": "Ingria (Italia)", "text": "Ingria (\"L'Ingri\" in piemontese, \"L'\u00c9ngri\" in francoprovenzale) \u00e8 un comune italiano di 42 abitanti della citt\u00e0 metropolitana di Torino in Piemonte.\nGeografia fisica.\nSi trova in Val Soana ed \u00e8 uno dei comuni meno popolosi d'Italia.\n\u00c8 posto a 57 km a nord del capoluogo piemontese.\nIl comune si estende su ben ventuno frazioni, oltre al capoluogo, molte delle quali disabitate.\nStoria.\nA partire dai primi anni del Novecento, quando aveva una popolazione di quasi 2.000 abitanti, Ingria ha subito un fortissimo spopolamento che l'ha portata in meno di un secolo a veder dimunuire la propria popolazione di oltre 40 volte (fra gli 8.094 comuni italiani solo Carrega Ligure, in provincia di Alessandria, ha subito uno spopolamento paragonabile, ma in un intervallo temporale pi\u00f9 lungo). \nSimboli.\nLo stemma del Comune di Ingria \u00e8 stato concesso con decreto del presidente della Repubblica del 25 febbraio 2008.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Orco e Soana."}
{"id": "38232", "revid": "322321", "url": "https://it.wikipedia.org/wiki?curid=38232", "title": "Inverso Pinasca", "text": "Inverso Pinasca, anche noto come Inverso di Pinasca (\"L'Invers \u00ebd Pinasca\" in piemontese, \"L'\u00cbnvers de Pinacha\" in occitano), \u00e8 un comune italiano di 695 abitanti della citt\u00e0 metropolitana di Torino in Piemonte.\nSi trova in Val Chisone.\nGeografia fisica.\nIl comune si trova sulla destra orografica della valle e quindi nella parte esposta a nord. Da qui il nome di Inverso Pinasca.\nAmministrazione.\nAltre informazioni amministrative.\nIl comune faceva parte della Comunit\u00e0 Montana Valli Chisone e Germanasca."}
{"id": "38233", "revid": "322321", "url": "https://it.wikipedia.org/wiki?curid=38233", "title": "Isolabella (Piemonte)", "text": "Isolabella (\"Isolabela\" in piemontese) \u00e8 un comune italiano di 376 abitanti della citt\u00e0 metropolitana di Torino in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38234", "revid": "322321", "url": "https://it.wikipedia.org/wiki?curid=38234", "title": "Issiglio", "text": "Issiglio (\"Is\u00e8j\" in piemontese) \u00e8 un comune italiano di 405 abitanti della citt\u00e0 metropolitana di Torino in Piemonte.\nGeografia fisica.\nIssiglio si trova in Valchiusella in destra idrografica del torrente Savenca, nei pressi della sua confluenza con il torrente Chiusella.\nStoria.\nSimboli.\nLo stemma del comune di Issiglio \u00e8 stato concesso con decreto del presidente della Repubblica del 2 dicembre 2010.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana."}
{"id": "38236", "revid": "125465423", "url": "https://it.wikipedia.org/wiki?curid=38236", "title": "La Cassa", "text": "La Cassa (\"La Cassa\" anche in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nLa Cassa \u00e8 situata ai piedi delle prime elevazioni della catena alpina, a Nord-Ovest di Torino.\nLa parte montana del Comune comprende parte della Bassa Grande e della Bassa Ceresera, due valloni aperti verso la pianura e tributari del torrente Ceronda.\nIl territorio comunale culmina con il Monte Bernard (1.079 m s.l.m.)\nIl centro comunale \u00e8 collocato a 374 m s.l.m. ai piedi della Costa Bella, un costolone che partendo dalla cima del Monte Bernard sfuma tra le lievi ondulazioni ad Ovest del Parco regionale La Mandria.\nNella porzione pedemontana del territorio, oltre al capoluogo, sorge l'unico altro centro abitato di un certo rilievo, la frazione Truc di Miola (405 m s.l.m.), sita a Nord del capoluogo.\nSono presenti inoltre tre piccole Regioni, ossia Regione Pralungo, Regione Colverso e Regione Mattodera site rispettivamente a Sud-Ovest, Sud-Est e Nord del capoluogo.\nA valle dell'abitato, in corrispondenza del torrente Ceronda, esiste una zona di particolare pregio naturalistico, l'area umida della Cassa.\nOrigini del nome.\nI toponimi pi\u00f9 significativi della localit\u00e0 sono:\nSociet\u00e0.\nEvoluzione demografica.\nNegli ultimi quaranta anni, a partire dall'anno 1970, la popolazione residente \u00e8 raddoppiata. \nCultura.\nBiblioteca.\nDietro il municipio \u00e8 situata la biblioteca civica di La Cassa. Essa aderisce al sistema SBAM.\nAmministrazione.\nAltre informazioni amministrative.\nSino al 2008 parte della Comunit\u00e0 Montana Val Ceronda e Casternone, il comune \u00e8 in seguito stato membro della Comunit\u00e0 Montana Valli di Lanzo, Ceronda e Casternone fino alla sua soppressione; ora \u00e8 membro dell'Unione dei Comuni montani delle Valli di Lanzo, Ceronda e Casternone."}
{"id": "38237", "revid": "125212010", "url": "https://it.wikipedia.org/wiki?curid=38237", "title": "La Loggia", "text": "La Loggia (\"La L\u00f2gia\" in piemontese) \u00e8 un comune italiano di abitanti della citt\u00e0 metropolitana di Torino, nell'area sud del capoluogo piemontese.\nGeografia.\nIl comune sorge nella cintura sud della citt\u00e0 di Torino a una distanza di circa .\nIl territorio comunale, delimitato a est dal fiume Po, confina con i comuni di Moncalieri, Vinovo e Carignano. Al di l\u00e0 della sponda del Po, insiste una porzione di territorio comunale accessibile solamente dal comune di Moncalieri e facente parte della Riserva Naturale Speciale della Lanca di Santa Marta e della Confluenza del Banna. Il parco, che fa parte del Parco del Po Torinese, \u00e8 stato riconosciuto dall'UNESCO come riserva della biosfera nel 2016.\nOltre al centro principale il comune comprende alcune frazioni come Tetti Griffa, Sabbioni e Baraudina.\nCorsi d'acqua.\nNel territorio del comune di La Loggia scorrono il fiume Po, il torrente Chisola e il rio Oitana.\nOrigini del nome.\nUna prima versione che, pur non essendo fondata su documenti storici, si basa sulla funzione svolta anticamente dal paese. La Loggia, grazie alla sua posizione geografica alle porte di Torino, costituiva una via obbligata di transito per coloro che provenivano dal Marchesato di Saluzzo o dalla Liguria e quindi il nome della Loggia deriverebbe da \"Alog\" ovvero \"alloggio\" o dal gallico \"Logis\".\nUna seconda ipotesi afferma che nel XIV secolo, poco oltre l'attraversamento del torrente Chisola, esistevano alcune cascine in cui si allevava principalmente del pollame. Situata un po' distante dalle altre ve ne era una caratterizzata da una \"loggia\" che la attraversava in tutta la facciata, per cui i viandanti indicavano il gruppo di case che si presentava loro lungo il cammino con \"quelle della loggia\".\nLa versione pi\u00f9 accreditata attribuisce l'origine del nome loggese alla \"loggia\" che si trova sulla torretta del Castello Galli. \u00c8 perci\u00f2 probabile che tale \"loggia\" venisse a significare tutto il castello, e con esso i territori sotto la sua giurisdizione: la localit\u00e0 \"d'la logia\".\nStoria.\nUn documento datato 16 febbraio 1396 fa apparire il nome di La Loggia per la prima volta nella storia.\nIl certificato \u00e8 un contratto con cui si attesta che Giacomo Darmelli acquisisce la propriet\u00e0 del \"luogo della Loggia\". Giacomo Darmelli, alcuni anni dopo essersi insediato viene processato dal giudice di Torino per aver fortificato ed edificato il Castello senza averne ricevuto licenza da Ludovico Di Savoia Principe D'Acaja.\nLa soluzione di questa controversia \u00e8 decisiva per le sorti future del paese: Giacomo Darmelli viene assolto dalla pena cui era stato condannato e viene riconosciuto Signore di La Loggia. Il principe D'Acaja gli concede ampie licenze di costruire e fortificare il Castello, di condurre l'acqua dell'Oitana nelle sue terre.\nPer diverse generazioni la famiglia Darmelli continuer\u00e0 a incrementare il potere economico e i suoi membri otterranno diversi riconoscimenti, titoli e patenti per essersi distinti con onore in varie circostanze.\nIl Feudo della Loggia, che comprende Revignano, Tetti Aiassa, Tetto dei Roveri, Rotto e Cascinale Sabbioni, viene acquistato il 4 maggio 1735 dal Cavaliere Tommaso Brizi-Falletti, esponente di una casata sorta dall'unione di due famiglie, con differenti origini e stemmi: i Brizio e i Falletti. Il nuovo signore proviene dalla carriera militare e, dopo aver acquistato dalle Regie finanze il feudo, viene investito con il titolo di Barone di La Loggia.\nIl 25 maggio del 1765 Tommaso muore lasciando in eredit\u00e0 il feudo al proprio figlio Biagio Antonio che lo destina al suo primogenito Giuseppe Tommaso; ma, il 15 marzo 1781, il futuro barone Brizi-Falletti rifiuta dal Real Patrimonio il feudo della Loggia, favorendo la realizzazione di un colpo di scena che ha dell'imprevedibile: La Loggia ritorner\u00e0 in qualche modo in mano ai discendenti dei suoi antichi Signori. Infatti qualche anno prima, il 23 novembre 1773, Felicita Darmelli, l'ultima discendente della famiglia che aveva retto per pi\u00f9 di tre secoli il feudo della Loggia, aveva sposato il Senatore del Piemonte e Consigliere di Stato, Pietro Gaetano Galli.\nIl figlio, Pietro Gaetano, nato a Milano il 28 agosto 1732, si trasferisce con la famiglia, all'et\u00e0 di soli due anni, a Torino dove, sotto il regno di Vittorio Amedeo III, svilupper\u00e0 una brillante carriera. Nel 1776 viene nominato Primo ufficiale di Corte e poi Senatore del Regno di Sardegna.\nIl 21 maggio 1781 viene investito Conte del feudo di La Loggia dal Re e nel 1796 Pietro Gaetano Galli viene infine nominato Ministro dello Stato.\nIl 7 marzo 1797 il nuovo Re, Carlo Emanuele IV, proclama un editto in cui dichiara tutti i beni feudali esistenti nei suoi Stati sciolti da ogni dipendenza. \u00c8 la fine dell'epoca delle investiture e di conseguenza anche la fine del feudo della Loggia.\nCon l'avvento di Napoleone I il Conte Galli si pone al servizio dell'Imperatore. Nel frattempo, grazie anche all'acquisto dei possedimenti del Marchese Francesco Gautieri di Cavagli\u00e0, le terre in possesso della famiglia sono pi\u00f9 che raddoppiate.\nQuando, nel 1817, viene costituito il Comune di La Loggia, i Galli sono la famiglia pi\u00f9 in vista del paese e daranno un contributo decisivo per l'assetto economico ed amministrativo del giovane Comune.\nIl 14 aprile 1816 gli abitanti del territorio compreso fra il Chisola, il Po, l'Oitana e i Brassi inviano un esposto a Vittorio Emanuele I, Re di Sardegna, chiedendo che il \"cantone della Loggia venisse eretto in corpo di comunit\u00e0, separandolo da Carignano e Moncalieri\".\nLa Regia Intendenza convoca immediatamente i Consigli Comunali dei comuni interessati i quali, con deliberazioni simili prese il 7 maggio a Carignano e il 21 maggio a Moncalieri, rigettano le rivendicazioni loggesi chiedendo che nulla venga cambiato ai loro confini. Il 30 gennaio dell'anno successivo la Regia Giunta delibera a favore dei loggesi e sancisce l'erezione del comune di La Loggia.\nIl 30 gennaio 1817 rappresenta la data di nascita ufficiale del comune di La Loggia; il 14 aprile 1816 \u00e8 l'atto di nascita della comunit\u00e0 loggese: prima di tale data La Loggia compariva unicamente nei documenti e nei certificati dei Signori proprietari del territorio, ma dei suoi abitanti non se ne sapeva nulla.\nLa Loggia \u00e8 dunque uno dei Comuni pi\u00f9 giovani del Piemonte; la sua erezione giunge con due secoli di ritardo rispetto a quella di Carignano, avvenuta sotto il ducato di Carlo Emanuele II, all'incirca nel 1600.\nCon Maria Laura Galli, chiamata dai loggesi \"La Contessina\", si estingue nel 1978 il ramo loggese della casata Galli.\nSimboli.\nLo stemma del Comune di La Loggia \u00e8 stato concesso con decreto del presidente della Repubblica del 27 settembre 1985.\nMonumenti e luoghi d'interesse.\nArchitetture religiose.\nChiesa di San Giacomo Apostolo.\nI primi documenti scritti conosciuti risalgono alla fine del secolo XVI. Uno di questi, datato 25 ottobre 1584, conservato presso l'Archivio parrocchiale.\nNel XVIII secolo, precisi documenti ci descrivono i primi anni di vita della Chiesa parrocchiale di San Giacomo di La Loggia. Infatti dopo varie richieste all'autorit\u00e0 religiosa finalmente la popolazione loggese ottiene nel 1781 che la semplice Chiesa di San Giacomo Maggiore venga staccata dalla Collegiata di Santa Maria di Moncalieri ed eretta a parrocchia di libera collazione.\nLa chiesa di San Giacomo Apostolo, in stile barocco, sorge nella piazza prospiciente all'ingresso del Castello \"Galli della Loggia\" sulle rovine dell'antica cappella omonima che era sotto il patrimonio dei Darmelli. La facciata, in mattoni a vista, \u00e8 dominata dal portale ligneo d'ingresso sormontato da una nicchia contenente il busto di San Giacomo Apostolo, titolare della chiesa parrocchiale e Patrono del paese che si festeggia il 25 luglio.\nLa chiesa ha un'unica navata con cappelle affrescate dal pittore piemontese Nicola Arduino e altari laterali prevalentemente in stile barocco, anche se recentemente \u00e8 stato riscoperto nella cappella di San Giacomo un affresco settecentesco. L'interno \u00e8 illuminato da finestre rettangolari aprentesi sulle pareti delle volte a botte dell'aula, del presbiterio e dell'abside.\nCastello Galli.\nIl Castello Galli \u00e8 probabilmente l'edificio pi\u00f9 antico di La Loggia ed \u00e8 molto difficile distinguere le vicende storiche dei loggesi dalla storia del castello e dei suoi proprietari. Se in periodo feudale era una fortezza per difendere il territorio dagli attacchi degli intrusi e insieme intimorire gli abitanti delle cascine circostanti, con il passare del tempo si \u00e8 trasformato, grazie alla famiglia Galli, nel luogo attorno a cui \u00e8 nato il primo embrione di una partecipazione attiva della popolazione loggese alla gestione della propria comunit\u00e0. Da severa fortezza a luogo familiare: questa apparve l'evoluzione del castello.\nUna triste vicenda di lasciti ed eredit\u00e0 segna la storia del castello negli ultimi anni e rappresenta uno dei momenti pi\u00f9 amari della vita della contessina, condizionata in vecchiaia da un'autorit\u00e0 religiosa non degna della fiducia accordatale. Il Castello rimane per parecchi anni un luogo chiuso \"molto riservato\", lontano dalle esperienze dirette degli abitanti del paese.\nOggi il castello, la cui parte nord ha conservato il carattere medioevale, mentre la facciata sud \u00e8 stata rifatta nei primi anni del Settecento, si presenta come uno dei simboli forti attorno ai quali la comunit\u00e0 si riconosce: il Gonfalone del Comune di La Loggia rappresenta infatti un gallo, a conferma della profonda impronta che i Galli hanno lasciato nella storia del paese.\nVilla Carpeneto.\nVilla Carpeneto \u00e8, insieme al Castello Galli, uno dei luoghi che contribuisce, mediante il suo impatto maestoso e ordinato, a definire le caratteristiche del volto urbano loggese.\nVilla Carpeneto ha ospitato alcune famiglie che sono state fra le protagoniste delle vicende di La Loggia. I suoi muri e il suo parco non sono solo carichi di sensazioni ma anche di storia. Storia che, date le condizioni attuali della villa, da anni disabitata e abbandonata, non le ha reso la giustizia che merita.\nLa Villa \u00e8 oggi il risultato di due rifacimenti successivi di un originario castello, che si presume appartenuto alla famiglia Vagnone di Trofarello. Autore del primo rifacimento \u00e8 Gaspare Graneri, ministro delle finanze della corte sabauda, che impone alla villa la sua struttura attuale, ancora visibile nella facciata che guarda verso Vinovo, cio\u00e8 verso il giardino con laghetto. Sul soffitto della facciata antica si pu\u00f2 notare il monogramma di Gaspare e lo stemma della famiglia Graneri, \"una spiga di grano con sopra un castello\" che simboleggia la rocca di La Roche, una citt\u00e0 dell'alta Savoia.\nTra il 1769 e il 1779, probabilmente su disegno di Francesco Valeriano Dellala, avviene il secondo rifacimento, che concerne esclusivamente la facciata che guarda verso il viale, l'entrata di servizio divenuta, con gli anni, facciata principale e che risente dello spirito neoclassico dell'epoca. Successivamente verranno modificati il giardino, piantato originariamente all'italiana e divenuto poi all'inglese, e la vasca delle ninfee. \u00c8 di questo periodo una regata organizzata dal Marchese Giuseppe Luigi Graneri che si tenne, per divertire la Real Corte, sul torrente Oitana appositamente preparato. In occasione di questo avvenimento, l'incisore Ignazio Sclopis realizz\u00f2 due vedute che rappresentano la facciata e il parco della villa.\nAlla fine del '700 la propriet\u00e0 di Villa Carpeneto passa al Conte Giuseppe Maria Gerbaix de Sonnaz, marito di Enrichetta Graneri. Questa famiglia raccolse molte opere d'arte, tra cui pregevolissime terrecotte provenienti dal vicino Vinovo (celebre a quei tempi per tali lavori), ceramiche e mobili di grande valore. I figli, nel 1868, vendono la villa all'avvocato Enrico Marenco che nel 1869 la rivende all'ingegner Vitale Rosazza. Entrambi gli atti di vendita non parlano di mobili e altre suppellettili, segno che molti degli splendidi arredi della villa erano gi\u00e0 stati venduti dai de Sonnaz.\nPassata forse in mano ad altri proprietari, la Villa viene smembrata della maggior parte delle terre, finch\u00e9 nel 1939 viene venduta, cos\u00ec come \u00e8 oggi, dal pittore Alfredo Chicco al Conte Theo Rossi di Montelera che la restaura, con grande impegno di pittori, stuccatori e giardinieri, e la abita fino al 1959.\nDurante la guerra, a causa di un deposito di liquori che vi era stato occultato, Villa Carpeneto subisce un'incursione di partigiani. Dopo la guerra i proprietari tornano ad abitare nella villa, riportandovi l'antico splendore e la mondanit\u00e0.\nDal 1959 la Villa risulta disabitata e priva di arredo, lasciata in uno stato di abbandono. Da alcuni anni \u00e8 stata dichiarata monumento nazionale.\nDi fronte alla villa vi \u00e8 il viale che la congiunge al paese, fino a pochi anni fa fiancheggiato da imponenti pioppi che sono stati abbattuti nel 1996 perch\u00e9 malati.\nL'accesso al viale \u00e8 stato danneggiato da un incidente camionistico alla fine degli anni '90 e fino a oggi mai ripristinato. Come la villa, anche il viale risulta in totale stato di abbandono.\nSociet\u00e0.\nEvoluzione demografica.\nNegli ultimi cinquant'anni si \u00e8 assistito a un incremento molto forte della popolazione; i residenti sono infatti quadruplicati dal 1961. Ci\u00f2 \u00e8 dovuto alla forte crescita del confinante comune di Moncalieri e alla relativa vicinanza con Torino (una decina di chilometri) e all'accesso della vicina Tangenziale Sud di Torino.\nGli aumenti demografici pi\u00f9 evidenti si sono avuti negli anni '60, a causa di un forte fenomeno emigratorio che ha visto l'arrivo di molte persone da diverse regioni d'Italia, e nel primo decennio degli anni 2000 a causa di una consistente urbanizzazione.\nFiere e festivit\u00e0.\nDue sono le fiere principale a cadenza annuale: la Fiera della Zucchino (2\u00aa domenica di maggio) e la Fiera d'Autunno (1\u00aa domenica di ottobre). Entrambe le fiere sono occasioni importanti per la socialit\u00e0 del paese dove vengono presentate alcune attivit\u00e0 sociali e sportive che si possono vivere durante l'anno. Proprio per questo nel territorio trovano spazio una trentina di associazioni .\nIl patrono \u00e8 San Giacomo il Maggiore e viene festeggiato il 25 luglio.\nInfrastrutture e trasporti.\nTra il 1881 e il 1950 il comune fu servito dalla tranvia Torino-Saluzzo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nSoftball.\nLo sport che d\u00e0 pi\u00f9 soddisfazioni al paese \u00e8 sicuramente il softball. La compagine femminile Rhibo Softball La Loggia vanta due titoli nazionali ottenuti nel 2013 e 2014, anno in cui ha conquistato uno storico double aggiungendo al proprio palmar\u00e8s un Campionato Europeo per club.\nLe gare interne vengono disputate nell'impianto \"A.Fanton\" di via Livorno n. 16.\nCalcio.\nLa principale squadra di calcio l'\"A.S.D. La Loggia Calcio\" : dopo alcune annate trascorse senza disputare alcun campionato, milita dalla stagione 2016/2017 nel girone B della Terza Categoria Torinese.\nDisputa le partite interne nel campo sportivo di via Carpeneto n. 15.\nNel dicembre 2017 la societ\u00e0 \u00e8 stata dichiarata fallita e i giocatori sono stati svincolati.\nAltri sport.\nNel territorio comunale sono attive altre associazioni che promuovono altri sport come la danza sportiva, il ciclismo, il basket, la pallavolo, il tiro con l'arco e le arti marziali."}
{"id": "38238", "revid": "1516566", "url": "https://it.wikipedia.org/wiki?curid=38238", "title": "Lanzo Torinese", "text": "Lanzo Torinese (\"Lans\" in piemontese e in francoprovenzale) \u00e8 un comune italiano di abitanti della citt\u00e0 metropolitana di Torino in Piemonte.\nSi trova all'imbocco delle Valli di Vi\u00f9, di Ala, e Grande, che prendono collettivamente il nome di Valli di Lanzo, e fa parte dell'Unione dei comuni montani delle Valli di Lanzo, Ceronda e Casternone, che ha sede a Ceres.\nOrigini del nome.\nLe origini del nome Lanzo sono incerte. Secondo Milone l'etimologia deriverebbe dalla forma a lancia (da qui \"lanceum\") del borgo, anche se l'omonimia con altri 2 comuni francesi oltre il Moncenisio, Lanslebourg e Lanslevillard rende dubbia questa origine.\nSecondo altre fonti, invece, il nome Lanzo deriva dalla parola tedesca \"Lanzman\", che nell'antichit\u00e0 significava \"paese\", e che pare fosse una sorta di saluto che i soldati tedeschi si scambiavano tra di loro. Il nome Lanzo potrebbe anche derivare dal tedesco \"lands freies (terre libere)\".\nIl termine \"Lanzo\", che compare nel \"Diploma di Occimiano\" (che ne confermava il possesso al Vescovo di Torino) come \"de Lances\", diventa, nel 1203, \"Delancius\", nel 1211 \"Lanz\", e nel 1296 \"Lanzeus\".\nGeografia fisica.\nTerritorio.\nLanzo si trova ai piedi delle Alpi Occidentali (sezione Alpi Graie). Il centro storico della citt\u00e0 \u00e8 costruito sul monte Buriasco, mentre il resto dell'abitato si trova pi\u00f9 in basso. \u00c8 attraversato dal fiume Stura, e dai torrenti Tesso ed Uppia.\nStoria.\nDall'antichit\u00e0 alla fine del Medioevo.\nLanzo fu centro politico ed amministrativo molto importante sin dalle prime testimonianze che si hanno su di esso: pare che gi\u00e0 in epoca romana, i pascoli ubertosi che si potevano trovare nella zona, attrassero coloni che costruirono delle abitazioni in cima al Monte Buriasco. Il nome di Lanzo si trova indicato in un atto del 9 luglio 1029 con il quale il vescovo di Asti dota il monastero di San Giusto di Susa di molti beni tra cui dei terreni nella zona del mathiese ove sorgeva il borgo lanzese. Nel 1159 Federico Barbarossa, con il \"Diploma di Occimiano\", conferma a Carlo I, vescovo di Torino, tutte le terre gi\u00e0 in possesso dell'arcidiocesi di Torino, tra cui, appunto, la \"Curtis del Lancia\" (corte di Lanzo).Il castello di Lanzo fu costruito da Landolfo, vescovo di Torino dal 1011 al 1037. Era circondato da una cinta muraria, con alcune porte fortificate che permettevano l'accesso al borgo; questo era attraversato da una via, detta \"contrada,\" la quale collegava il castello alla porta principale. Dalla contrada si dipartiva, trasversalmente, una serie di strette viuzze chiamate \"chintan-e\" (alcune ancor oggi esistenti), talvolta sormontate da archi e lunghi voltoni che le fanno somigliare a gallerie pedonali e, parallelamente alla contrada, sia verso Torino che verso Germagnano, si snodavano due strade strette, che correvano sulla sommit\u00e0 delle mura di difesa, conosciute come \"Strade di Corserio\".\nSuccessivamente, con vari toponimi, diventa, con alcuni borghi delle Valli, feudo di diverse casate: il primo signore di Lanzo di cui si ha memoria scritta \u00e8 un tale Robaldo, i cui successori, tra cui Abbone, Giacomo e Giovanni, ricevettero il 15 gennaio 1219 il beneficio di tenere a Lanzo il mercato settimanale del marted\u00ec in cambio della terza parte dei proventi dello stesso.\nIl 7 novembre 1246 l'imperatore Federico II concesse a Tommaso II di Savoia varie parti del Piemonte, tra le quali le citt\u00e0 di Ivrea, Castellamonte e Lanzo, consentendogli di costruire castelli e torri nei luoghi che gli sembrassero pi\u00f9 consoni. Tale concessione venne poi ribadita da Guglielmo il Grande del Monferrato allo stesso Tommaso, costringendo il Vescovo di Torino ad accettare tale decisione. Il principe Tommaso ne fece dono al fratello Amedeo IV di Savoia, il quale lo invest\u00ec come signore di Lanzo.\nSotto il governo della marchesa Margherita, vedova del marchese Giovanni I del Monferrato, e figlia di Amedeo IV di Savoia, signora di Lanzo, Ciri\u00e9 e Caselle, nel 1305 Lanzo divenne una castellania, con tutti i privilegi che ci\u00f2 prevedeva, tra i quali la Credenza, e l'esonero per i lanzesi dal partecipare alla guerre al di l\u00e0 dei monti. Alla sua morte, avvenuta per la peste nera nel 1349, non avendo eredi maschi, Lanzo pass\u00f2 a Teodoro Paleologo, che lo trasmise alla figlia Violante, sposa di Aimone,e quindi, definitivamente, alla Casa di Savoia con Amedeo VI. Proprio nel 1377, sotto la guida del \"Conte Verde\", la Credenza di Lanzo fece erigere il Ponte del Diavolo in modo da permettere l'apertura di una via rapida tra Torino e Lanzo senza dover passare per le terre canavesane, allora non pi\u00f9 sotto il controllo diretto dei Savoia.In seguito alle guerre franco-spagnole combattute in Italia nella prima parte del cinquecento, quando Carlo III fu costretto alla fuga a Vercelli carico di debiti, furono i lanzesi che dovettero pagare i 4000 scudi d'oro di riscatto, ai Medici di Firenze, per la sua liberazione. Quando per\u00f2 i francesi occuparono il Piemonte verso la met\u00e0 del secolo XVI il castello di Lanzo, considerato uno dei pi\u00f9 importanti del Piemonte, venne assediato, espugnato il 28 novembre 1551, e successivamente distrutto (1556-1557) dal duca Carlo di Brissac, eccezion fatta per la porta di accesso al borgo, ancor oggi esistente e ben conservata: torre civica di Aymone di Challant.\nDal Medioevo all'Ottocento.\nIn seguito alla pace di Cateau-Cambr\u00e9sis il borgo torn\u00f2 in mano ai Savoia con Emanuele Filiberto (1559): costui affid\u00f2 la castellania ai Provana e, nel 1577, a sua figlia (naturale) Maria, sposa di Filippo I d'Este, dei marchesi di San Martino in Rio, insieme a tutte le Valli, eccezion fatta per Lemie ed Usseglio. In tale occasione Lanzo venne eretta a marchesato. Il governo degli Este fu rovinoso per Lanzo, che perdette molti privilegi nei confronti dei paesi limitrofi, come quello di ottenere il dazio per ogni persona che transitava sul ponte del Diavolo, che all'epoca era l'unica strada di collegamento tra Torino e le Valli.\nIn seguito all'assedio di Torino ed alla vittoria piemontese sui francesi, Vittorio Amedeo II, per ripianare i debiti del ducato, nel 1720 dichiar\u00f2 nulle tutte le concessioni ottenute dai lanzesi negli anni passati, esautor\u00f2 gli Estensi dal loro feudo e, dopo averle suddivise in castellanie, vendette le sue terre al migliore offerente. Fu cos\u00ec che il 1\u00ba luglio 1725 il marchesato di Lanzo venne venduto al conte Giuseppe Ottavio Cacherano Osasco della Rocca per 65000 lire. Il Cacherano fond\u00f2 l'ospedale di Lanzo, costruito nel borgo vecchio in sostituzione dell'ospizio trecentesco in funzione nell'attuale chiesa di Santa Croce. Alla sua morte, il feudo pass\u00f2 al nipote, e, nel 1792, non essendoci altri eredi, torn\u00f2 alla Curia regia. \nIn seguito alla Rivoluzione francese, nel 1798 Carlo Emanuele IV decise di abbandonare i suoi territori in Piemonte per rifugiarsi in Sardegna e Lanzo pass\u00f2 prima in mano francese, poi in mano austriaca, occupato, infine, dai russi di Suvorov. In seguito alla battaglia di Marengo, il Piemonte torn\u00f2 in mano francese, e Lanzo divenne capoluogo di \"arrondissement\", poi declassato a capo distretto (mandamento). Fu nel 1820 che venne costruito il ponte sul Tesso su progetto dell'ing. Mosca, permettendo un transito pi\u00f9 agevole e sicuro attraverso il borgo e verso le Valli.\nDall'Ottocento ai giorni nostri.\nNella seconda met\u00e0 dell'Ottocento, sotto il regno di Vittorio Emanuele II, da centro prettamente agricolo e commerciale, Lanzo divenne una meta di villeggiatura per molti cittadini torinesi; questa vocazione turistica si accrebbe via via, dapprima con la costruzione della strada verso Torino (attuale SP1), e in seguito con l'arrivo della ferrovia, il 6 agosto 1876. A testimonianza di questa nuova vocazione vi sono le numerose residenze di villeggiatura edificate in quel periodo, coincidente, pressappoco, con l'insediamento nel territorio delle prime manifatture meccaniche, tessili e cartarie.\nNella seconda met\u00e0 dell'Ottocento, Lanzo vide la presenza, tra le sue vie, di due dei \"santi sociali\" torinesi dell'epoca. Nel 1864 don Bosco, vi fond\u00f2, sui resti del vecchio monastero benedettino in abbandono, che aveva preso il posto dell'antico fortilizio in cima al monte Buriasco, il primo oratorio per ragazzi al di fuori di Torino; in esso avvi\u00f2 corsi professionali per dare maggiori prospettive di lavoro ai giovani delle Valli.\nA Lanzo oper\u00f2 anche San Giuseppe Benedetto Cottolengo, la cui presenza fu testimoniata, fino alla fine del '900, dalla Piccola casa della Divina Provvidenza di Lanzo.\nNegli stessi anni la cittadina conobbe l'opera di un altro illustre uomo di Chiesa: Federico Albert, parroco di Lanzo dal 1852 al 1876, proclamato beato nel 1984: egli fond\u00f2 l'asilo infantile, l'orfanotrofio per le fanciulle, e, nel 1866, l'educandato femminile, per preparare le ragazze a diventare maestre. Fu lo stesso Albert a convincere don Bosco..\nDopo l'unit\u00e0 d'Italia le sorti di Lanzo seguirono quelle dell'Italia: molti giovani lanzesi vennero mandati nelle trincee del Carso nella prima guerra mondiale e a memoria di quelli che non tornarono pi\u00f9, nei pressi della stazione ferroviaria venne edificato il monumento ai caduti.\nDurante la seconda guerra mondiale, in seguito all'armistizio dell'8 settembre, le forze nazifasciste che occupavano il nord Italia installarono un presidio nel collegio Salesiano; da l\u00ec, in posizione dominante, potevano controllare le vie di accesso alle Valli, in cui si formarono, come nel resto della regione, brigate partigiane, tra cui l'11\u00aa Brigata Garibaldi \"Gardoncini\". Il 26 giugno 1944, sull'onda del progressivo avanzamento degli alleati, i partigiani tentarono, con la \"Battaglia di Lanzo\", di liberare il paese dai tedeschi e dai repubblichini: tale tentativo, purtroppo fall\u00ec.\nSolo il 26 aprile 1945 la guarnigione tedesca che occupava il collegio si arrese, grazie alla mediazione del vicario parrocchiale, teologo Frasca, e del direttore del collegio salesiano, don Ulla. Nel 1976, per il sostegno dato alla lotta di liberazione, Lanzo \u00e8 stata insignita della Medaglia d'argento al Valor Militare.\nCronistoria.\nQueste sono alcune delle date pi\u00f9 importanti della storia di Lanzo Torinese:\nSimboli.\nStemma.\nLo stemma di Lanzo reca la croce sabauda argentata in campo rosso, il braccio orizzontale della croce \u00e8 attraversato da due frecce, una per lato, che ne ricordano l'origine del nome, ed \u00e8 cos\u00ec blasonato: \"Di rosso, alla croce d'argento accostata (attraversante) lateralmente da due frecce dello stesso con le punte in alto. Corona di citt\u00e0\".\nGonfalone.\nIl gonfalone \u00e8 stato conferito al Comune di Lanzo con decreto del Presidente della Repubblica del 26 gennaio 1954; \u00e8 stato poi modificato nel 2001, in seguito al conferimento al comune del titolo di citt\u00e0. Esso consiste di un:\"drappo partito di bianco e di rosso e caricato dello stemma comunale con l'iscrizione centrata in oro: CITT\u00c0 DI LANZO TORINESE. Le parti di metallo ed i cordoni sono dorati. L'asta verticale \u00e8 ricoperta di velluto dai colori del drappo, alternati, con bullette dorate poste a spirale. Nella freccia \u00e8 rappresentato lo stemma del comune e sul gambo inciso il nome. Cravatta e nastri tricolorati dai colori nazionali frangiati d'oro\".\nMonumenti e luoghi d'interesse.\nArchitetture religiose.\nChiesa parrocchiale di San Pietro in Vincoli.\nLa chiesa di San Pietro in Vincoli \u00e8 la chiesa Parrocchiale. L'originale cappella, di epoca medievale, fu fatta demolire nella prima met\u00e0 del Cinquecento per far s\u00ec che l'adiacente castello fosse pi\u00f9 isolato e, quindi, pi\u00f9 difendibile. Demolito quest'ultimo dai francesi, la chiesa venne riedificata sullo stesso sedime della precedente. Dal 1984 la Parrocchia di Lanzo \u00e8 stata affidata dal fu Cardinale Ballestrero, arcivescovo di Torino, all'ordine Salesiano.\nChiesa di Santa Maria del Borgo.\nSituata nel mezzo del borgo, la chiesa di Santa Maria divenne la Parrocchiale di Lanzo quando l'edificio titolare, quello di San Pietro in Vincoli, venne demolito (vedi paragrafo precedente).\nChiesa di Santa Croce.\nLa chiesa di Santa Croce, posta nella parte bassa di Lanzo, \u00e8 l'edificio religioso pi\u00f9 antico della cittadina ad oggi esistente. I suoi numerosi stili architettonici testimoniano dei vari rimaneggiamenti subiti nel tempo.\nSantuario di Loreto.\nIl Santuario fu costruito in pochi mesi, nel 1618, prendendo come modello la Santa Casa di Loreto. La vedova del marchese del Monferrato, Margherita di Savoia, pose la prima pietra del porticato che circonda la chiesa, e fece dono alla cappella di una statua in legno della Madonna nera. Accanto al santuario sorge una massiccia costruzione, di epoca medievale, che serviva da abitazione per gli eremiti che custodivano la chiesa; l'ultimo di essi, che visse nella seconda parte dell'Ottocento, fu il lanzese Vallino.\nEremo di Lanzo Torinese.\nL'eremo di Lanzo fu un edificio ospedaliero costruito su progetto dell'ingegnere Francesco Lanfranchi, a partire dal 1661, tra Lanzo e Balangero. La maestosit\u00e0 dell'edificio era tale che venne incluso nell'opera \"Theatrum Statuum Sabaudiae;\" il progetto prevedeva la costruzione di una grande chiesa con la facciata rivolta verso Torino, grandi porticati nel retro della stessa, sui quali affacciavano gli spazi di clausura, i parlatori, la foresteria, il chiostro, l'infermeria ed i giardini. Le celle erano strutturate come piccole casette indipendenti con un giardino cintato disposte in file di quattro.\nL'ospedale \"Eremo di Lanzo\" venne riconvertito a residenza sanitaria assistenziale nel 1995 per essere poi definitivamente chiuso nel 2013. Attualmente \u00e8 in stato di completo abbandono.\nArchitetture civili.\nPonte del Diavolo.\nIl Ponte del Diavolo, o Ponte del R\u00f2ch (\"pietra\" in piemontese), fu edificato nel 1378 per collegare Lanzo e le sue valli con Torino, superando la Stura, e permettendo cos\u00ec di evitare sia il passaggio da Balangero, Mathi e Villanova, territori governati dai Savoia principi di Acaja, e sia da Corio, che era feudo dei marchesi del Monferrato, entrambi ostili ai Conti di Savoia (ramo francese).\nIl nome del ponte deriva dalla leggenda secondo la quale fu il diavolo in persona a costruirlo, dopo che per ben due volte ne era stato edificato uno, entrambe le volte crollato. In cambio il diavolo si sarebbe appropriato dell'anima del primo 'essere vivente' che transitasse sul ponte: per questo venne fatto passare un cagnolino. Il diavolo, adiratosi, avrebbe sbattuto violentemente le sue zampe sulle rocce circostanti formando le cosiddette \"Marmitte dei Giganti\".\nArchitetture militari.\nTorre civica di Aymone di Challant.\nLa torre civica di Lanzo (1329-1357) porta il nome di Aymone di Challant, suo costruttore, giunto a Lanzo al servizio di Margherita di Savoia. In epoca medievale la torre era fornita di ponte levatoio e non aveva copertura. Sulla sommit\u00e0 \u00e8 posta la campana del comune, e sulla facciata erano raffigurati gli stemmi dei Savoia e degli Estensi, signori della citt\u00e0.\nAltro.\nPiazza Gallenga.\nIn fondo alla scalinata attigua alla torre civica vi \u00e8 piazza Gallenga, chiamata \"piasa Granda\" (piazza Grande) dai lanzesi. Tra il Quattrocento ed il Cinquecento divenne la piazza principale della vecchia Lanzo, e si trovava al di fuori delle mura del castello. Nel 1561, quando il Duca Emanuele Filiberto visit\u00f2 Lanzo per riprendere il possesso dei suoi territori, in seguito alla vittoria di San Quintino e alla successiva pace di Cateau-Cambr\u00e9sis (1559), la piazza venne addobbata da archi di trionfo formati da rami coperti da foglie (da cui il nome di piazza della Frascata).\nNel periodo della Rivoluzione francese, vi fu piantato l'albero della libert\u00e0.\nIl nome attuale si rif\u00e0 alla famiglia Gallenga, benemerita famiglia lanzese dell'Ottocento, che fond\u00f2 l'Opera Pia Gallenga a favore dei poveri del paese. L'ultima Gallenga fu la madre di Leopoldo Usseglio, sindaco di Torino e storico di Lanzo, morto nel 1919.\nAree naturali.\nParco del Ponte del Diavolo.\nLa zona circostante il ponte del Diavolo, su proposta di Augusto Cavallari Murat, venne istituita come area protetta, col nome di Parco comunale Ponte del Diavolo, nel 1977. Il parco si estende su un'area complessiva di circa 30 ettari, ed ha le seguenti finalit\u00e0:\nDopo essere stata trasformata in riserva naturale, l'area \u00e8 stata affidata all'Ente di gestione del Parco regionale La Mandria e dei Parchi e delle Riserve naturali delle Valli di Lanzo con L.R. 27 del 14 giugno 1993 e fa parte della zona di salvaguardia della Stura di Lanzo.\nMarmitte dei Giganti.\nLe Marmitte dei Giganti sono fenomeni di erosione dovuti all'azione vorticosa che l'acqua ha sulle rocce che trova lungo il suo passaggio. In corrispondenza del ponte del Diavolo di Lanzo, ed in particolare nei pressi della cappella dedicata a San Rocco (presso l'imbocco dal lato di Lanzo del ponte), se ne contano 21, disposte su 18 metri di dislivello. Furono studiate per la prima volta dal professor Francesco Virgilio dell'Universit\u00e0 di Torino nel 1882. Le marmitte pi\u00f9 piccole, poste ad un livello superiore, sono ormai all'asciutto mentre la \"Marmitta Grande\" \u00e8 ancora in parte immersa nell'acqua. Per il folklore popolare le \"Marmitte dei Giganti\" sarebbero le pentole in cui il diavolo avrebbe cucinato la minestra necessaria ai suoi aiutanti, per la costruzione del ponte.\nSociet\u00e0.\nEvoluzione demografica.\nCon una popolazione di 5157 abitanti, Lanzo \u00e8 il comune pi\u00f9 popoloso della zona nord della citt\u00e0 metropolitana di Torino a nord di Ciri\u00e9, al 62\u00ba posto dei comuni pi\u00f9 popolosi della stessa ex provincia. Il tasso di nativit\u00e0 \u00e8 del 10,3% (collocandola al 10\u00ba posto dell'ex provincia) e l'et\u00e0 media \u00e8 di 45,6 anni\nEtnie e minoranze straniere.\nSecondo i dati ISTAT al 31 dicembre 2016 i cittadini stranieri residenti a Lanzo Torinese erano 401. Le nazionalit\u00e0 maggiormente rappresentate erano::\nReligione.\nCome nel resto d'Italia, la maggior parte della popolazione appartiene alla Chiesa cattolica; a Lanzo \u00e8 presente una sola parrocchia, quella di San Pietro in Vincoli, ma le messe festive vengono celebrate anche nelle chiese di Santa Lucia, di Santa Maria del Borgo, di Santa Croce e presso il santuario di Loreto. A Lanzo sono presenti due confraternite, quella di Santa Croce, e quella di Santa Maria del Borgo: entrambe possiedono delle \"macchine\", ossia delle statue lignee che venivano portate in processione al Corpus Domini e alle feste venticinquennali di Santa Croce: lo scopo di tali confraternite \u00e8 il mantenimento in buono stato delle chiese presso le quali sono costituite. Tuttavia, a seguito della generale diminuzione d'interesse verso le pratiche religiose, e del progressivo invecchiamento della popolazione, dette confraternite, in particolare quella di Santa Maria del Borgo, sopravvivono solo pi\u00f9 come associazioni cattoliche, non organizzando pi\u00f9 processioni con le \"macchine.\"\nOltre al culto cattolico, a Lanzo \u00e8 anche presente una chiesa evangelica, in cui vengono celebrate le funzioni festive, ed una Sala del Regno dei Testimoni di Geova che fa da riferimento per i credenti di Lanzo e delle Valli.\nIstituzioni, enti e associazioni.\nSin dall'epoca medievale Lanzo fu sede di un ospedale. Il primo di cui si ha memoria era gi\u00e0 edificato nel '300, nell'attuale chiesa di Santa Croce, al di fuori della cinta muraria. L'ospedale di Lanzo vero e proprio, venne fondato nel 1769 da Giuseppe Ottavio Cacherano d'Osasco della Rocca, marchese di Lanzo, all'interno del borgo vecchio e, su decreto di Carlo Emanuele III di Savoia, venne affidato all'ordine mauriziano. L'edificio originario, pi\u00f9 volte ampliato, venne completamente ricostruito su disegno dell'ingegner Carlo Bernardo Mosca sotto il regno di Carlo Alberto. L'edificio storico, divenuto col tempo carente di spazi e di dotazioni tecniche, venne sostituito nel 1983 dall'attuale ospedale (ex-Mauriziano) costruito sulla collina di Oviglia, ora facente parte del Presidio Ciri\u00e8-Lanzo.\nLanzo \u00e8 sede di una stazione dei Carabinieri, di una tenenza della Guardia di Finanza e di un distaccamento dei Vigili del fuoco volontari.\nCultura.\nIstruzione.\nBiblioteche.\nInaugurata a novembre del 1970, la Biblioteca civica \"Augusto Cavallari Murat\" \u00e8 situata nell'edificio adiacente alla Torre civica 'Aymone di Challant', anticamente la casa delle guardie di presidio della torre stessa, ed \u00e8 Centro rete del Sistema bibliotecario delle Valli di Lanzo, coordinando le biblioteche dei comuni delle Valli di Lanzo. La costruzione, su 4 piani, contiene oltre 35.000 volumi; particolarmente importante \u00e8 la sezione che conserva testi specifici su Lanzo e le sue Valli. Al suo interno vi ha la sua sede la Societ\u00e0 storica delle Valli di Lanzo, associazione culturale fondata il 31 agosto 1946 da Giovanni Donna d'Oldenico, con lo scopo precipuo di far conoscere i valori storici, artistici, culturali, socio-economici e turistici delle Valli di Lanzo, merc\u00e9 le diverse forme di comunicazione.\nScuole.\nNel comune di Lanzo sono presenti cinque scuole di ogni ordine e grado. La struttura scolastica principale \u00e8 l'Istituto di Istruzione Superiore \"Federico Albert\".\nMusei.\nAltri spazi museali attivi nel territorio comunale sono:\nCentro di documentazione \"Nicola Grosa\".\nIl Centro di documentazione di storia contemporanea e della Resistenza \"Nicola Grosa\", nato su iniziativa di Ines Poggetto nel 1975, mantiene al suo interno documenti e pubblicazioni di storia contemporanea. Ha inoltre la finalit\u00e0 di promuovere iniziative, dibattiti, e la diffusione di materiale divulgativo, su argomenti di storia contemporanea, con particolare riguardo al periodo delle guerre mondiali. Il Centro di documentazione venne intitolato a Nicola Grosa, figura di spicco della Resistenza nelle Valli di Lanzo, nel 1995, e sin dal 1985, \u00e8 parte del Sistema bibliotecario delle Valli di Lanzo.Nella sua sede sono esposti bandiere, manifesti, modellini e plastici che si riferiscono ai momenti storici di cui il Centro vuole preservare la memoria. La collaborazione con l'Istoreto, e la presenza di un Comitato scientifico garantiscono l'autenticit\u00e0 dei documenti.\nLa sua importanza \u00e8 anche testimoniata dal fatto, che il \"Nicola Grosa\" \u00e8 centro-rete del progetto \"La memoria delle Alpi\", una rete transfrontaliera di centri di documentazione del territorio alpino occidentale durante la seconda guerra mondiale.\nMuseo dell'arte tessile lanzese.\nIl Museo etnografico-laboratorio dell'arte tessile \u00e8 stato inaugurato il 20 giugno 2009 ed \u00e8 situato nel seicentesco palazzo degli Estensi, ex istituto delle Suore Immacolatine. Lo scopo dell'istituzione \u00e8 quella di preservare il ricordo, e di favorire la riscoperta e la riproposta, delle attivit\u00e0 manuali della tradizione lanzese. Il museo \u00e8 suddiviso in due sezioni: nella prima sono spiegate ed illustrate le diverse fasi della lavorazione della lana, e la sua tessitura (vi si trova esposto un telaio del XIX secolo perfettamente funzionante); la seconda sezione \u00e8 dedicata all'arte popolana lanzese, o \"Lavoro di Lanzo\", una particolare tecnica di ricamo nata in citt\u00e0 nel primo decennio del Novecento, e consistente nella realizzazione di semplici elementi ad uncinetto (fiori, foglie, fettucce) che vengono poi cuciti su una tela grezza, spesso rigata, chiamato \"trogiu,\" a comporre arazzi, tappeti o simili.\nCucina.\nLa tradizione vuole che nel 1679 il medico lanzese Teobaldo Pecchio, aiutato dal panettiere Antonio Brunero, inventasse il \"gh\u00ebrsin\", in italiano, grissino. Pecchio fece cuocere dal panettiere Brunero un pane molto sottile, croccante e facile da digerire, per curare la gracilit\u00e0 e l'inappetenza del giovane Vittorio Amedeo II di Savoia. Questa 'trovata', che \u00e8 commemorata a Lanzo da una targa posta all'esterno della casa in cui viveva il medico Pecchio, si \u00e8 poi diffusa in tutto il mondo con innumerevoli varianti.\nMolto noti sono anche i torcetti di Lanzo, considerati da alcuni una variante dolce dei grissini. I torcetti sono piccoli biscotti fatti con una striscia arrotolata di pasta ricoperta da una superficie caramellata. L'impasto tradizionale dei torcetti contiene il burro. I torcetti sono stati inseriti dalla Provincia di Torino tra i prodotti del Paniere dei Prodotti Tipici della Provincia di Torino, una raccolta di prodotti enogastronomici locali, fatti in maniera artigianale da produttori locali, appartenenti alla tradizione storica locale, e prodotti con materie prime locali.\nAltro prodotto tipico della zona di Lanzo \u00e8 la toma di Lanzo, una variante della toma piemontese prodotta negli alpeggi e nei pascoli delle valli. Anch'esso inserito tra i prodotti del \"Paniere dei Prodotti Tipici della Provincia di Torino\", si tratta di un formaggio di latte vaccino intero e crudo che, una volta nelle forme, viene pressato. La stagionatura minima \u00e8 di 60 giorni e le forme, cilindriche, pesano tra i 6 e gli 8 chili.\nAnche il salame di turgia ha le sue origini nella zona lanzese, ed \u00e8 un salame morbido, ottenuto da carni di vacche non pi\u00f9 in et\u00e0 riproduttiva (\"turge\", in piemontese) con aggiunta di lardo, pepe e spezie, e insaccato nel budello bovino. Data la sua tipicit\u00e0 e peculiarit\u00e0, anche questo alimento \u00e8 inserito tra i prodotti del \"Paniere dei Prodotti Tipici della Provincia di Torino\". Si consuma crudo oppure bollito, tenendo per\u00f2 presente che, con la cottura, perde parte della sua caratteristica morbidezza.\nGeografia antropica.\nFrazioni e localit\u00e0.\nIl territorio comunale, che si estende su una superficie di 10,37 chilometri quadrati \u00e8 costituito, oltre che dal concentrico che si sviluppa attorno al borgo vecchio, dalle seguenti frazioni: Margaula, Colombaro, Brecco, Ovairo, Praile, Momello, Loreto, Cates, Oviglia, Fua, Grange, Monte Basso, Santa Lucia ed Eremo.\nOviglia.\nLa frazione pi\u00f9 grande e popolata di Lanzo \u00e8 Oviglia, situata sulla collina a nord-est del concentrico, lungo la strada provinciale 729 che conduce a Coassolo San Pietro. La localit\u00e0 \u00e8 suddivisa in superiore ed inferiore. Ad Oviglia inferiore \u00e8 stato costruito ed inaugurato nel 1983 il nuovo ospedale (ex-Mauriziano) di Lanzo, mentre ad Oviglia superiore vi \u00e8 la cappella della frazione dedicata alla Madonna dell'Avvento, comunemente chiamata dai borghigiani 'Madonna del Vento': la festa si celebra tradizionalmente la prima domenica di luglio.\nMargaula.\nLa frazione di Margaula, posta sulla collina ad ovest del concentrico, ha la peculiarit\u00e0 di essere raggiunta da una strada comunale che per\u00f2 parte dal comune di Germagnano. L'unico accesso alla frazione unicamente in territorio lanzese avviene da una mulattiera che risale la collina al di sopra della zona Fontana del Monte. Margaula, che \u00e8 suddivisa in una zona in territorio lanzese, ed in una germagnanese, domina dall'alto l'abitato di Germagnano. La cappella della frazione, dedicata a san Giovanni Battista, e la cui festa si celebra la domenica pi\u00f9 vicina al 24 giugno, \u00e8 edificata in territorio lanzese, come la maggior parte delle abitazioni.\nBrecco.\nBrecco (\u00e0\"l Br\u00e8ch\" in piemontese) \u00e8 forse la frazione pi\u00f9 piccola di Lanzo. Situata sopra la localit\u00e0 Loreto e sotto la frazione Ovairo, vanta solo una decina di famiglie. Fino agli anni '60, prima della costruzione di una carrozzabile, era raggiungibile solo attraverso un sentiero. Durante i festeggiamenti per la Madonna di Loreto i fuochi pirotecnici sono posti proprio al Brecco in modo da ampliarne e migliorarne la visibilit\u00e0.\nOvairo.\nLa frazione pi\u00f9 elevata di Lanzo \u00e8 posta sulle pendici di Punta Serena, un rilievo di 1.163 m s.l.m. che separa il territorio di Lanzo da quello di Monastero di Lanzo. Ovairo, che \u00e8 servita da una strada comunale che si diparte dalla provinciale 30 di Sant'Ignazio nei pressi della cappella dei Santi Sebastiano e Lorenzo, \u00e8 suddivisa anch'essa in Inferiore e Superiore. Nella borgata inferiore, che si sviluppa attorno ad un nucleo di case ottocentesche a 650 m s.l.m., vi \u00e8 la cappella dedicata a san Bernardo (la cui festa \u00e8 celebrata la domenica pi\u00f9 vicina al 20 agosto); mentre in quella superiore, a 680 m s.l.m., vi sono le abitazioni pi\u00f9 elevate di Lanzo, che la dominano dall'alto. La strada comunale, che termina poco oltre le ultime case della frazione, continua con dei sentieri che vengono utilizzati come percorsi da mountain bike, e che permettono di raggiungere Chiaves o Monastero.\nLoreto.\nLa zona circostante il santuario della Madonna di Loreto, a nord-ovest del concentrico del comune, e chiamata usualmente Loreto, si sviluppa lungo le vie Loreto e Mario Vindrola (sindaco di Lanzo negli anni '60),e prosegue lungo la strada provinciale che conduce a Coassolo San Nicolao e Monastero di Lanzo. Col passare degli anni, da borgata nettamente separata dal paese, sta subendo un'urbanizzazione via via crescente che la porter\u00e0 a congiungersi, senza soluzione di continuit\u00e0, con il borgo vecchio. La festa della borgata, che viene celebrata la seconda domenica di settembre, \u00e8 la pi\u00f9 ricca di attrazioni della citt\u00e0: la Madonna di Loreto \u00e8 infatti la co-patrona di Lanzo.\nSanta Lucia e Grange.\nLa zona a sud del concentrico di Lanzo, che si dipana ai bordi della strada provinciale di Germagnano (che conduce a Ciri\u00e9) e della ferrovia Torino-Ceres, \u00e8 suddivisa dalla stessa linea ferroviaria tra Grange (la zona compresa tra la ferrovia e la Stura) e Santa Lucia (tra la ferrovia e la collina dell'eremo di Lanzo). Mentre la zona di Santa Lucia, che \u00e8 servita da via Santa Lucia e dalla strada dell'Eremo, \u00e8 completamente pianeggiante, ed \u00e8 sviluppata attorno alla cappella che d\u00e0 il nome alla frazione (la cui festa si tiene a met\u00e0 dicembre e nella cui cappella viene celebrata settimanalmente la messa prefestiva), la zona delle Grange \u00e8 al bordo della zona pianeggiante che poi degrada verso la Stura. La cappella di riferimento della zona delle Grange \u00e8 la cappella privata di Santa Maria Maddalena, che \u00e8 ubicata nei pressi della cartiera. Il centro polisportivo di Lanzo, edificato negli anni '70 sulle rive della Stura, \u00e8 un complesso comprendente campi da calcio, da calcetto, palestre, una piscina, originariamente con vasche di lunghezza olimpica, ma poi ridotta, e riammodernata nei primi anni 2000), campi da beach volley, ed un bocciodromo. Accanto al centro polisportivo sorge anche il campeggio \"Luigi Bergera\", attrezzato per ospitare camper e roulotte.\nEconomia.\nSin dal 1219 a Lanzo si tiene il mercato ogni marted\u00ec dell'anno, mentre le fiere, che fino a met\u00e0 Novecento erano sei all'anno, attualmente sono due, il secondo luned\u00ec di maggio, ed il terzo luned\u00ec di settembre. Vi prendono parte, di norma, pi\u00f9 di cento espositori, con visitatori che giugono da tutte le Valli di Lanzo e dal basso Canavese.\nIndustria.\nLa vocazione industriale della citt\u00e0 risale alla seconda met\u00e0 del XIX secolo, periodo in cui sorsero due cotonifici, il cotonificio Remmert&amp;Sottocornolo, ed il Cotonificio Valli di Lanzo. Il successo di queste due aziende si deve perlopi\u00f9 alla vicinanza con la ferrovia Ciri\u00e8-Lanzo, che consentiva il trasporto del cotone grezzo e dei prodotti derivati. In particolare, il cotonificio Remmert, ubicato nei pressi dell'originaria stazione di Lanzo, aveva un binario di raccordo tra la stazione e l'interno della fabbrica, che, passando al di sotto della strada per Oviglia, permetteva ai carri merci di entrare nello stabilimento. Nel Novecento la propriet\u00e0 pass\u00f2 nelle mani del cotonificio Vallesusa, che negli anni '60 divenne ETI, dando lavoro ad oltre 600 addetti; la manifattura venne chiusa alla fine degli anni '80. L'edificio che la ospitava \u00e8 ora sede di numerose piccole e medie aziende artigiane. Altre produzioni fiorenti a Lanzo nel secolo scorso, furono quelle meccanica di precisione. Il ferro, proveniente dalle miniere delle valli, veniva trasformato in attrezzi ed utensili. L'energia era fornita dalle acque del Tesso, un canale che azionava, lungo il suo percorso, mulini e fucine. Ancora oggi, nonostante la \"roja dji Molin\" sia quasi del tutto 'tombata', le aziende meccaniche, seppur allontanatesi dal centro della cittadina, mantengono tuttora un posto di rilievo nell'ambito industriale lanzese.\nTurismo.\nAlla fine dell'800, in concomitanza con l'arrivo in citt\u00e0 della ferrovia Torino-Lanzo, Lanzo divenne un centro di villeggiatura assai frequentato. Vennero costruite numerose ville in stile liberty ed art d\u00e9co, da parte di agiate famiglie torinesi. Tale vocazione turistica, andata scemando nel corso della seconda met\u00e0 del '900, ha ripreso vigore agli inizi del XXI secolo, da quando il parco del Ponte del Diavolo \u00e8 entrato a far parte del corollario del parco regionale La Mandria, e numerosi turisti hanno ripreso a visitare la citt\u00e0. Diversi itinerari escursionistici si dipartono dal concentrico, tra i quali sono degni di segnalazione, in particolare:\nLanzo \u00e8 anche raggiunta da due piste ciclabili lunghe circa 35 km ognuna; interamente asfaltate e protette dal traffico automobilistico, consentono di raggiungere Torino attraverso strade secondarie che transitano per Balangero, Mathi, Villanova Canavese, Nole e Ciri\u00e9, la prima, e per Balangero, Mathi, Grosso, Nole e Ciri\u00e9, la seconda. A Ciri\u00e8 le piste si unificano e permettono di arrivare a Caselle Torinese ed a Borgaro Torinese, ed infine al capoluogo.\nInfrastrutture e trasporti.\nStrade.\nI collegamenti con la bassa ed alta valle sono garantiti unicamente da strade provinciali, in modo particolare dalle:\nFerrovie.\nLa citt\u00e0 \u00e8 servita dalla ferrovia Torino-Ceres, che consente il collegamento con Torino e l'alta valle tramite il servizio ferroviario metropolitano dalla stazione costruita nel 1913 in stile liberty. Fino al 1916 la stazione di Lanzo, posta a valle del ponte Mosca, era stazione di testa della linea ferroviaria mentre, col prolungamento della linea, \u00e8 diventata stazione passante.\nAmministrazione.\nAltre informazioni amministrative.\nIl comune di Lanzo fa parte dell'Unione dei Comuni montani delle Valli di Lanzo, Ceronda e Casternone, ex Comunit\u00e0 montana Valli di Lanzo, Ceronda e Casternone, di cui \u00e8 il centro pi\u00f9 popoloso, e presso il quale \u00e8 basato il magazzino dei mezzi e delle attrezzature.\nSport.\nCalcio.\nLa squadra di calcio di Lanzo Torinese \u00e8 l'A.D.C. MathiLanzese, nata al termine della stagione calcistica 2008/2009 dalla fusione dell'U.S. Lanzese e dell'A.S.D.C. Mathi. La nuova societ\u00e0 ha militato nel campionato di Promozione piemontese per alcune stagioni, ma, nella stagione 2011/2012, la squadra \u00e8 stata retrocessa in Prima categoria piemontese.\nFutsal.\nLe squadre di Calcio a 5 di Lanzo sono l'A.S.D. Val D'Lans, nata nel 2014, e la GMS Lanzo nata 3 anni pi\u00f9 tardi. La Prima squadra della Val d'Lans nella stagione 2017/2018 ha partecipato al campionato di serie C1, piazzandosi al sesto posto. La societ\u00e0 vanta anche un settore giovanile importante, ed \u00e8 tra le prime massime realt\u00e0 per numeri, nel panorama Piemontese. La GMS Lanzo \u00e8 invece nata nel 2017 sotto l'ASD G-Mac Sport, ha come colori sociali il verde e il rosso, un pappagallo come simbolo e rappresenta una realt\u00e0 in costante crescita che annovera tra le sue fila tantissimi ragazzi e bambini.\nPallavolo.\nLa squadra di pallavolo femminile di Lanzo \u00e8 la ASD Balamunt, nata nel 2013, attualmente iscritta ai campionati regionali FIPAV di serie D oltre che a numerosi campionati minori.\nImpianti sportivi.\nLanzo possiede strutture sportive per la pratica di un gran numero di attivit\u00e0:"}
{"id": "38239", "revid": "322321", "url": "https://it.wikipedia.org/wiki?curid=38239", "title": "Lauriano", "text": "Lauriano (\"Lavrian\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nInfrastrutture e trasporti.\nLa fermata di Lauriano, attiva fra il 1912 e il 2011, era posta lungo la ferrovia Chivasso-Asti.\nTra il 1883 e il 1949 il comune ospit\u00f2 altres\u00ec una fermata della tranvia Torino-Chivasso/Brusasco."}
{"id": "38240", "revid": "1318658", "url": "https://it.wikipedia.org/wiki?curid=38240", "title": "Leini", "text": "Leini (Leyn\u00ec o Leyni fino al 1939), pronunciato e meglio noto come Lein\u00ec, \u00e8 un comune italiano di abitanti della citt\u00e0 metropolitana di Torino in Piemonte.\nLe vicende del toponimo.\nUn Regio Decreto del 1939, emanato su proposta del governo Mussolini, abolisce la \"y\" nel toponimo Leyni, analogamente a quanto accaduto ad altre centinaia di toponimi nel nome dell'italianizzazione dei termini.\nNel 2000 il presidente della Repubblica Ciampi, con , ordina a tutti i comuni di dotarsi dello Statuto. Subito il consiglio comunale approva lo Statuto Comunale: il nome definitivo diventa cos\u00ec Lein\u00ec, senza y ma con l'accento finale.\nA febbraio 2009 il Ministero dell'interno stabilisce che il nome di Lein\u00ec \u00e8 quello stabilito con il Regio decreto del 1939, cio\u00e8 senza la \"y\" e senza l'accento finale trasformandolo in Leini. Il 13 marzo un Consiglio Comunale prende atto della modifica apportata dal Ministero dell'Interno. Il sindaco, Ivano Coral, rilascia anche una dichiarazione in cui bolla un eventuale referendum per la scelta del nome come \"un inutile spreco di carta\".\nGeografia fisica.\nLeini si trova alle porte di Torino, ed \u00e8 considerata la \"porta del Canavese\".\nDa Leini parte infatti la SP13 di Front Canavese che termina a Cuorgn\u00e8 con Via Torino, citt\u00e0 al dell'Alto Canavese.\nStoria.\nCome scrive Goffredo Casalis nel suo \"Dizionario Geografico\" il nome di Leyn\u00ec ricorda un antico paese, di denominazione somigliante, che sorgeva ne territorio di Moncrivello, presso un lago detto Laneus.\nLo stesso Giovanni Paviolo (Segretario Comunale) nel suo opuscolo \"Cenni storici e statistici sul comune di Leyn\u00ec\" (Torino, 1883), precisa che il villaggio di Leyn\u00ec sarebbe stato fondato da alcune famiglie venute da Laniasco, piccolo paese su quel di Moncrivello, in riva ad un laghetto detto Laneus.\nDifatti Leyn\u00ec (nel latino mediovale \"Leynico\", \"Laniacum\", \"Leiniacum\") si trova menzionato in un diploma dell'anno 999 col quale l'imperatore Ottone III confermava a Leone Vescovo di Vercelli la Vauda o Valda di Leyn\u00ec, che ancor prima gli era stata fatta da Berengario II di Ivrea.\nCerta \u00e8 l'esistenza di Lein\u00ec, con il nome di Lainiani, nel 1000. Con il passare degli anni, Lein\u00ec divenne un centro importante e venne fortificato con fossato e mura, in parte ancora visibili, per sopportare le continue incursioni dei signori dei paesi vicini.\nLa scritta Leyn\u00ec compare solo a partire dal Cinquecento. Fin dagli inizi, Lein\u00ec fu sottomessa ai Marchesi del Monferrato che negli anni attorno al 1300 lo vendettero ai Provana i quali rimasero signori del luogo fino al Settecento, dando un'impronta notevole alla storia locale. Durante tutto il Trecento Lein\u00ec fu vittima e testimone di battaglie intestine fra i Signori di Monferrato e quelli di Savoia fino al 1379 quando il Conte Verde, Amedeo VI di Savoia ricevette definitivamente il Castello e l'abitato di Lein\u00ec, ridandolo ai Provana.\nIl Cinquecento \u00e8 caratterizzato dalla comparsa sulla scena di Andrea Provana (1511-1592) che fu ammiraglio della flotta dei Savoia ed ebbe una grossa parte nella vittoria dei cristiani contro l'Impero Ottomano nella Battaglia di Lepanto svoltasi il 7 ottobre 1571.\nIl Seicento \u00e8 un secolo funesto, contrassegnato dalla peste, carestie e guerre. Il Settecento \u00e8 segnato dalle grandi trasformazioni sociali che portano alla Rivoluzione Francese che cancell\u00f2 il nome della famiglia Provana dal seguito della storia leinicese, estintasi per mancanza di eredi nel 1780. L'Ottocento, secolo dell'Unit\u00e0 d'Italia, porta parecchie innovazionia a Lein\u00ec: la caserma dei Carabinieri, il servizio postale, il servizio del tram. Nello scorso secolo e in quello attuale Lein\u00ec \u00e8 una graziosa cittadina in costante e continua evoluzione dove agricoltura e tecnologia convivono sapientemente.\nSimboli.\nIl gonfalone municipale \u00e8 un drappo di bianco bordato di azzurro.\nMonumenti e luoghi d'interesse.\nLa Torre.\n\u00c8 l'edificio pi\u00f9 imponente e caratteristico di Lein\u00ec. \u00c8 detta \"dell'Ammiraglio\", anche se \u00e8 certamente preesistente alla nascita di Andrea Provana. Sorge nella sua piazza principale ed \u00e8 il resto pi\u00f9 appariscente dell'antico castello trecentesco. \u00c8 alta 33 metri, a pianta quadrata, in mattoni, massiccia e coronata di merli. Il resto dell'antico complesso \u00e8 occupato dagli uffici del Comune.\nIl Chiosso.\nIl complesso architettonico del Chiosso \u00e8 costituito da un insieme di fabbricati di caratteri ed epoche diverse, strutturato per costituire una corte chiusa, funzionale alla destinazione agricola che lo ha caratterizzato per la lunga parte della sua storia.\nSituato su un'area compresa tra la principale via di attraversamento del concentrico e la strada provinciale che da Torino conduce nel Canavese.\nLa consistenza attuale del fabbricato \u00e8 frutto di successive mutazioni di destinazione. Il complesso produttivo preesistente, acquistato negli ultimi anni del XVII secolo da Carlo Amedeo Provana di Druent, venne trasformato in dimora signorile. Successivamente l'edificio sub\u00ec altri passaggi di propriet\u00e0, il primo dei quali a favore dei Conti Provana di Frossasco e Alpignano.\nVilla Violante.\nL'edificio, caratterizzato da particolarit\u00e0 architettoniche ed artistiche di fine Settecento, \u00e8 situato nelle vicinanze del perimetro del centro storico, nel settore est del territorio comunale tra via Carlo Alberto e via Volpiano.\nIl generale Guglielmo Violante (1864-1941), colonnello degli Alpini, fu votato per anni a dirigere il comune di Lein\u00ec in qualit\u00e0 di sindaco e successivamente di podest\u00e0. In seguito alle disposizioni impartite nel testamento del generale Violante, la villa venne trasferita con pertinenza al comune di Lein\u00ec per essere adibita ad attivit\u00e0 sociali, culturali e scolastiche.\nEx-Capirone.\nLa nascita di questa istituzione risale al 1719 quando fu fondata la Congregazione di Carit\u00e0, ad opera di Padre Carlo Francesco di San Giorgio, Gesuita.\nOltre ad assistere i poveri con la distribuzione di alimenti, nel 1721 viene fondato un primo ricovero, con 4 letti, ad uso degli infermi pi\u00f9 bisognosi.\nNel 1721 viene aperta la prima casa di riposo che viene sistemata dove ora si trova la Farmacia dell'Ospedale. Il ricovero ebbe vita in quel luogo fino al 1861.\nNel 1839 Don Piero Capirone fece donazione alla Congregazione di Carit\u00e0 di una casa e di terreni. Come ringraziamento la casa di riposo venne intitolata al sacerdote.\nNel 1861 la casa di riposo si trasferisce nei locali costruiti appositamente in via Carlo Alberto, successivamente occupati dalla Croce Rossa Italiana.\nNel 1970 l'infermeria Capirone viene trasferita negli attuali locali, costruiti grazie alla donazione di terreni fatta all'Ente Comunale di Assistenza e curata dall'Amministrazione della Casa.\nNel 1982 l'Ente Morale Capirone cessa la propria esistenza e la gestione passa all'Amministrazione Comunale Leinicese fino al gennaio 2001.\nEx-Singer.\nLa Singer \u00e8 una multinazionale nata nel New Jersey (Stati Uniti) nel 1851 ed \u00e8 conosciuta per la produzione di macchine da cucire per usi domestici e industriali. Nel 1967 la multinazionale rileva la Domowatt, un'azienda leinicese nata nel 1962 e da diversi anni in crisi, inaugurando cos\u00ec una filiale dedicata alla produzione di frigoriferi e congelatori. Successivamente a questo acquisto i dipendenti dell'azienda aumentarono in modo esponenziale, come anche la popolazione che pass\u00f2 da 3629 a 7793 abitanti. Questo aumento demografico trasform\u00f2 Leini da un villaggio agricolo ad una cittadina industriale. Infatti la popolazione raddoppi\u00f2 nel corso di dieci anni, tra il 1961 (4070) e il 1971 (7793). La Singer di Leini ebbe un'influenza non solo sulla citt\u00e0, ma anche sui territori circostanti, dai quali proveniva una parte consistente dei lavoratori. \nNel 1970 una crisi di sovrapproduzione colp\u00ec l'azienda: essa port\u00f2 al licenziamento di un gran numero di operai che cominciarono a organizzare una serie di manifestazioni politiche e culturali per evitare la chiusura dello stabilimento. Diedero il loro supporto una serie di personaggi molto importanti del mondo dello spettacolo: la compagnia teatrale Living Theatre, gli Inti Illimani, Dario Fo, Franca Rame, Milva, Francesco Guccini e Fabrizio De Andr\u00e9. Un'altra azione che gli operai misero in atto per cercare di evitare il fallimento dello stabilimento, fu quello di creare una radio libera che trasmettesse, dal campanile della chiesa del paese, gli avvenimenti accaduti all'interno della fabbrica, chiamata \"Radio Singer\". Da questo momento le strategie e la modalit\u00e0 per evitare la chiusura della fabbrica divennero un punto di riferimento per le aziende in crisi.\nAgli inizi del 1976, l'azienda viene comprata dalla GEPI, una societ\u00e0 finanziaria pubblica.\nChiesa parrocchiale di San Pietro e Paolo.\nLa chiesa parrocchiale di San Pietro e Paolo, situata in piazza Don Matteo Ferrero, venne edificata attorno all'anno 1000 come chiesa dell'antico cimitero.\nSull'altare maggiore \u00e8 ancora presente la data 1139, ma \u00e8 del 1391 l'elevazione a parrocchia della chiesa.\nLa struttura originaria \u00e8 identica a quella attuale, con le medesime misure, ma priva di due navate. Nel 1486 cominciarono i primi lavori di ristrutturazione, proseguiti successivamente nel 1548 e terminati definitivamente nel 1722 con l'inaugurazione del nuovo campanile.\nIl 1855 vede il crollo della volta della chiesa con la distruzione di numerosi dipinti. Tra i quadri intatti vi \u00e8 il pi\u00f9 antico e prezioso, l'Adorazione dei Magi, attribuita al Defendente Ferrari. Quest'opera \u00e8 stata ritirata nel 1954 per ordine della Sovraintendenza delle gallerie del Piemonte per essere restaurato. Nel 2009, per un'azione congiunta di parrocchia e amministrazione comunale, il quadro ha potuto fare ritorno nella parrocchiale di Leini.\nNei primi anni del Novecento la chiesa si rivela ormai insufficiente di fronte all'ingente flusso di fedeli, e con il teologo Don Giorgio Gioda si decide di prolungare l'edificio di due arcate. I nuovi lavori iniziano le 1907 e si concludono nel 1913 con la benedizione del cardinale Agostino Richelmy.\nChiesa di San Rocco.\nLa cappella di San Rocco sorge all'angolo fra viale Italia e via Bonis.\nIn origine era adibito a lazzaretto, per isolare i colpiti dall'epidemia di peste nel 1690 e nel 1695. Al termine dell'epidemia, nel 1703, venne deciso di elevare una cappella in ricordo di tutti i morti seppelliti nel lazzaretto.\nDue secoli dopo, per ricordare i caduti della Grande Guerra, il terreno circostante venne intitolato Parco della Rimembranza, con l'installazione di lapidi riportanti i nomi dei caduti.\nChiesa San Giovanni Battista.\nEdificio religioso inaugurato nel giugno 1647 con campanile dello stesso anno, in cui venne installato l'orologio nel 1740.\nAll'interno, la pala pittorica sull'altare maggiore raffigura il Battesimo di Ges\u00f9 ed \u00e8 datata 1665.\nSantuario della Beata Vergine delle Grazie.\nIl Santuario della \"Beata Vergine delle Grazie\" (chiesa vicina alla scuola elementare \"Anna Frank\"), gi\u00e0 Madonna del Sordomuto, per gli abitanti del luogo \"La Madonnina\", sorge a nord del paese, nel luogo dove la Vergine Maria apparve ad un sordomuto della famiglia Regina il 1\u00ba giugno 1630, donandogli una corona del Rosario ed annunciando la fine dell'epidemia di peste che sconvolgeva la zona.\nLa costruzione inizi\u00f2 da subito e l'edificio venne aperto al culto gi\u00e0 nel 1632.\nAll'interno \u00e8 collocata una grande Pala D'Altare risalente al 1634.\nEntrando, sopra l'entrata, \u00e8 visibile l'antico organo a canne risalente al 1844.\nOpera del costruttore di organi e cembali Luigi Alovisio.\nLo strumento \u00e8 stato interamente restaurato negli anni'90 del secolo scorso ed ora \u00e8 perfettamente funzionante.\nViene suonato ogni 15 agosto in occasione della celebrazione della Festa dell'Assunta. \nLa grande statua che rappresenta la scena dell'Apparizione risale al 1894.\nViene portata in processione, per le vie del paese, in occasione della celebrazione religiosa di Ferragosto.\nDiventato nel corso del tempo un luogo di pellegrinaggio, all'interno \u00e8 visibile una galleria che raccoglie i numerosissimi ex voto, circa 700, accumulatesi negli anni.Il pezzo pi\u00f9 antico \u00e8 del 1834.\n\u00c8 stato prodotto un libro a riguardo e lo si pu\u00f2 richiedere all'interno del Santuario. \nAdiacente alla galleria degli Ex-Voto, \u00e8 stata allestita una piccola esposizione di oggetti sacri antichi appartenuti al Santuario stessi.Accanto alla chiesa sorse un convento di suore che ora \u00e8 trasformato nella scuola elementare \"Anna Frank\".\nIl Convento si incominci\u00f2 a costruirlo nel 1951 entrando in funzione nel 1953.Rimase edificio religioso fino al 1973 per poi essere convertito in sede scolastica.\nScuola elementare Anna Frank.\nLa storia della scuola Anna Frank ha dei legami cattolici in quanto ex convento costruito da suore.\nMonumento agli Alpini\nNel 1972 il comune, nel centenario ricordo degli Alpini leinicesi, fece instaurare vicino la scuola elementare Anna Frank una statua in loro onore.\nCultura.\nBiblioteca.\nLa biblioteca civica \"Emilio Salgari\" \u00e8 contenuta nello stesso complesso in cui hanno sede l'archivio storico, la scuola materna e l'Unitre della citt\u00e0.\nSociet\u00e0.\nEvoluzione demografica.\nNegli ultimi cinquanta anni, per la forte immigrazione, la popolazione si \"\u00e8 quadruplicata\".\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 846 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nFrazioni.\nNel comune si trovano le frazioni di Fornacino e Tedeschi.\nTedeschi.\nA pochi chilometri da Lein\u00ec si trova la frazione Tedeschi, un piccolo borgo immerso nella natura.\nLa frazione ha una propria chiesa, dedicata alla B.V. Vergine Addolorata, costruita nel 1959, ed una propria scuola elementare, capace di accogliere circa 200 bambini.\nUna manifestazione molto conosciuta \u00e8 la tradizionale festa patronale dedicata alla B.V. Addolorata (per dieci giorni nel periodo tra fine agosto e inizio settembre), appuntamento a cui \u00e8 stata associata la fiera \"ExpoTedeschi\", evento capace di coniugare gli interessi della popolazione con i prodotti e servizi offerti dalle realt\u00e0 commerciali presenti, attirando, ogni anno, migliaia di visitatori i quali insieme all'aspetto fieristico possono godere della buona cucina (nelle aree ristorante e pizzeria) e grandi serate di musica (concerti e musica da ballo in aree distinte).\nIn frazione Tedeschi vi \u00e8 la sede di una realt\u00e0 spirituale internazionale che opera attivamente anche in campo umanitario: la Chiesa cristiana Anima Universale.\nFornacino.\nL'altra frezione presente sul territorio leinicese \u00e8 divisa a met\u00e0 con il comune di Settimo Torinese. \nCuriosa la modalit\u00e0 di suddivisione amministrativa della frazione: gli abitanti che dimorano sul lato sinistro della via principale (Via Reisera) sono cittadini leinicesi, al contrario sul lato destro invece sono settimesi. Oltre al Fornacino Club, fulcro della frazione, presente ormai dalla seconda met\u00e0 dello scorso secolo, sono presenti cascine dove si praticano allevamento e agricoltura.\nGrivetta.\nEsiste infine l'agglomerato urbano di Grivetta, composto da pochi edifici abitati, alcuni di recente costruzione, circondati da campagna e campi agricoli.\nEconomia.\nNel territorio comunale ha sede un'industria di rilevanza nazionale: la Seven.\nInfrastrutture e trasporti.\nI trasporti urbani e interurbani di Lein\u00ec vengono svolti con autoservizi di linea gestiti da GTT.\nFra il 1884 e il 1931 Lein\u00ec fu servita dalla la principale stazione intermedia della tranvia Torino-Volpiano.\nArtigianato.\nDi una certa importanza la produzione di strumenti musicali, come le fisarmoniche, gi\u00e0 presente verso la fine dell'Ottocento.\nAmministrazione.\nIl 23 marzo 2012 il comune di Lein\u00ec \u00e8 stato sciolto dal Consiglio dei Ministri per infiltrazioni mafiose della 'Ndrina.\nSport.\nHa sede nel comune la societ\u00e0 di calcio U.S. Lein\u00ec 1907, fondata nel 1907 e rifondata nel 2014, dopo fallimento, come A.S.D. Calcio Lein\u00ec. Ha disputato campionati dilettantistici regionali."}
{"id": "38241", "revid": "322321", "url": "https://it.wikipedia.org/wiki?curid=38241", "title": "Lemie", "text": "Lemie (\"Lemie\" in piemontese, \"Leimia\" in francoprovenzale) \u00e8 un comune italiano di 175 abitanti della citt\u00e0 metropolitana di Torino in Piemonte.\nGeografia fisica.\nLemie si trova nelle Valli di Lanzo (pi\u00f9 precisamente tra la Valle di Vi\u00f9 e la Vallorsera), sulla sinistra idrografica del torrente Stura di Vi\u00f9, a nord-ovest del capoluogo piemontese.\nOrigini del nome.\nIl nome del paese deriverebbe, secondo alcuni, dal latino \"lemiae\" (\"streghe\") oppure, secondo altri studiosi, dal termine \"limina\" (\"confine\").\nStoria.\nLemie fu un feudo dell'arcidiocesi di Torino fino all'XI secolo e divenne in seguito parte dei domini dei Visconti di Baratonia. Nel territorio comunale a partire dal XIV secolo vennero aperte alcune miniere di ferro e rame; i minerali contenenti i metalli venivano fatti fondere in frazione Forno. L'attivit\u00e0 metallurgica attir\u00f2 in zona l'immigrazione di manodopera specializzata proveniente dal Bergamasco e dalla Valsesia.\nNell'agosto 1465 un'alluvione devast\u00f2 completamente il paese, ricostruito con fatica negli anni successivi.\nSimboli.\nIl Comune era privo di emblemi e solo di recente, con D.P.R. del 12 settembre 2005, \u00e8 stato autorizzato ad utilizzare lo scudo di un'antica e nobile famiglia che viveva nel territorio comunale con la seguente descrizione araldica:\nSport.\nAll'interno del territorio comunale \u00e8 possibile praticare numerosi sport estivi all'aperto, grazie ad un'area sportiva comunale:\nInoltre, si snodano, sul territorio comunale, diversi sentieri per MTB\nSociet\u00e0.\nEvoluzione demografica.\nNel corso degli ultimo 150 anni il paese si \u00e8 spopolato in modo considerevole, raggiungendo un dodicesimo dei suoi abitanti originari.\nAmministrazione.\nAltre informazioni amministrative.\nIl comune fa parte dell'Unione dei Comuni montani delle Alpi Graie assieme ai comuni di Vi\u00f9, Usseglio (posti in Val di Vi\u00f9), Groscavallo (in Val Grande di Lanzo), Ceres, Rubiana (in Val di Susa); in tal modo risultano ora separati dagli altri comuni delle Valli di Lanzo che, fino al 2014, costituivano la dissolta Comunit\u00e0 montana Valli di Lanzo, Ceronda e Casternone."}
{"id": "38243", "revid": "125426804", "url": "https://it.wikipedia.org/wiki?curid=38243", "title": "Levone", "text": "Levone (\"Alvon\" in piemontese) \u00e8 un comune italiano di 434 abitanti della citt\u00e0 metropolitana di Torino in Piemonte, situato in Canavese a nord del capoluogo piemontese\nStoria.\nNei pressi della cappella di San Pietro Apostolo, in frazione Montiglio, sono state ritrovate lapidi ed iscrizioni risalenti al III-IV secolo che evidenziano la presenza di un \"exilium\" di epoca tardo-imperiale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Levone faceva parte della Comunit\u00e0 montana Alto Canavese."}
{"id": "38245", "revid": "2215742", "url": "https://it.wikipedia.org/wiki?curid=38245", "title": "Lombardore", "text": "Lombardore (\"Lombardor\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nMonumenti e luoghi d'interesse.\nIl comune di Lombardore \u00e8 noto per la presenza di un autodromo di importanza regionale, e di un'area demaniale del Ministero della difesa, un tempo adibita a poligono di tiro ed esercitazioni, ora totalmente compresa nella Riserva naturale orientata della Vauda.\nSulla piazza del Municipio prospettano, affacciati, due varchi dell'antica cinta medievale, realizzati in mattoni e dotati di arco a sesto acuto; quello a sud-ovest conserva la decorazione esterna e i merli a coda di rondine, oggi inclusi in strutture murarie pi\u00f9 recenti, mentre in quello a nord-est \u00e8 ancora ravvisabile la scanalatura nella quale probabilmente scorreva una robusta inferriata. Il retro del Municipio reca tracce cospicue della cinta muraria del borgo medievale, costruita in ciottoli di fiume.\nCultura.\nBiblioteca.\nDal 5 novembre 2008 a Lombardore \u00e8 presente una biblioteca comunale, gestita da volontari.\nSociet\u00e0.\nEvoluzione demografica.\nNegli ultimi cinquant'anni, a partire dal 1961, la popolazione residente \u00e8 raddoppiata."}
{"id": "38246", "revid": "125656910", "url": "https://it.wikipedia.org/wiki?curid=38246", "title": "Lombriasco", "text": "Lombriasco (\"Lombriasch\" in piemontese) \u00e8 un comune italiano di della citt\u00e0 metropolitana di Torino in Piemonte.\nGeografia.\nLombriasco si trova sulla sponda sinistra del Po, ma i suoi territori lo oltrepassano, esso congloba anche la confluenza del Maira nel Po, nel suo territorio comunale. I territori che possiede oltre Po, ovvero le omonime cascine e La Spina che li permettono per pochi metri anche confinare con Racconigi, passando in mezzo ai territori comunali di Carmagnola e Casalgrasso, evitando loro per pochi metri di confinare. Inoltre possiede un'exclave nel comune di Carignano e un'enclave di Carmagnola al suo interno.\nStoria.\nI primi documenti riguardano l'esistenza fin dal primo secolo d.C. di una fortificazione militare romana attorno alla quale si sarebbe insediato un primitivo borgo.\nRisale invece al sesto secolo la fondazione di una primitiva parrocchia dipendente dal vescovo insediato nell'attuale Cavour. Dopo le invasioni longobarda e franca, nel 1163 Federico Barbarossa affid\u00f2 il feudo ai marchesi di Romagnano. A quel tempo vi sorgeva un castello con tipico aspetto medioevale munito di roccaforte, mura e fossato ed affiancato da un tempio dedicato a santa Maria. Un importante passo nell'evoluzione del paese vi fu nel 1173 quando il marchese Manfredo II di Romagnano si spogliava di tutti i suoi averi per fondare una prevostura con la presenza stabile di almeno 12 monaci agostiniani; si fa risalire a quella data la nascita della prima vera parrocchia di Lombriasco. I monaci diedero il via all'agricoltura, costruirono un mulino ed un porto per attraversare il Fiume Po.\nNel XIII secolo il territorio lombriaschese fu \"rimbalzato\" nei possedimenti prima dei Savoia, poi degli Acaia. Nel 1418 con la morte di Ludovico d'Acaia i domini di famiglia, ivi compreso Lombriasco, vennero incorporati da Amedeo VIII di Savoia. Nel 1560 il sacerdote Giacomo Ponte iniziava la ricostruzione della chiesa parrocchiale che, dopo un periodo di splendore, era caduta in profonda rovina e che solo nel 1779 veniva riconsacrata nelle forme attuali. Secondo un passaparola si narra che nel 1796 Napoleone abbia dormito nel castello. Nel 1826 venne eretta l'attuale torre campanaria, nel 1850 mor\u00ec l'ultimo conte lombriaschese e nel 1894 il successore di don Bosco, Michele Rua, acquistava il castello in cui vi insediava una comunit\u00e0 salesiana.\nIl comune di Lombriasco, dopo circa 500 anni di esistenza documentata, nell'anno 1928, venne sciolto per volere del regime fascista e conglobato con Osasio e Virle nel comune di Pancalieri e soltanto nel 1947 riotteneva l'autonomia amministrativa. Fino alla met\u00e0 del XX secolo la popolazione lombriaschese nella sua quasi totalit\u00e0 era dedita all'agricoltura, oggi alcune piccole manifatture e microimprese sorgono sul suolo lombriaschese.\nCultura.\nEventi e sagre.\nLa festa patronale \u00e8 la prima settimana di ottobre durante la quale si svolge la sagra dell'anguilla. Nel mese di giugno, l'ultima settimana, viene organizzata la Festa del Po.\nBiblioteca.\nA Lombriasco \u00e8 presente la biblioteca comunale. Fondata il primo maggio 1977 come sede del Sistema Bibliotecario di Pinerolo, \u00e8 situata presso la Casa Didier dal 2005.\nInfrastrutture e trasporti.\nTra il 1881 e il 1950 il comune fu servito dalla tranvia Torino-Saluzzo. Attualmente vi transitano con fermate interno paese le linee BUS Company e Chiesa.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38247", "revid": "322321", "url": "https://it.wikipedia.org/wiki?curid=38247", "title": "Loranz\u00e8", "text": "Loranz\u00e8 (\"Lorans\u00e9\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. Secondo il notabile storico del Canavese Pietro Azario nel secolo XIV \"Laurenciacum\" o \"Lorenzato\" attuale Loranz\u00e8 fu antico possedimento della famiglia consortile Lorenzato dei conti di San Martino, Signori del Castello Lorenzato, \"Castrum Lorenzate\".\nAmministrazione.\nDurante il fascismo, con regio decreto del 28 febbraio 1929, i comuni di Loranz\u00e8, Colleretto Giacosa, Parella, Quagliuzzo e Strambinello vennero fusi in un unico comune denominato \"Pedanea\". Nel dopoguerra, il 23 agosto 1947, i cinque comuni recuperarono la propria autonomia.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38248", "revid": "120002478", "url": "https://it.wikipedia.org/wiki?curid=38248", "title": "Lugnacco", "text": "Lugnacco (\"Lugn\u00e9\" in piemontese) \u00e8 stato un comune italiano di 346 abitanti della citt\u00e0 metropolitana di Torino, in Piemonte. Dal 1\u00ba gennaio 2019 si \u00e8 fuso con i comuni di Alice Superiore e Pecco per dare vita al nuovo comune di Val di Chy.\nGeografia fisica.\nSi trova in Val Chiusella; \u00e8 situato nel vallone di Chy in un ambiente naturale ricco di pascoli, di boschi e di vigneti terrazzati che scendono verso Loranz\u00e8.\nIl nucleo dell'antico abitato con la \"Cappella del Carmine\" e la \"Torre Campanaria\" che si ergono a fianco di vetuste cascine, con ballatoi in legno ed archi in pietra intonacata, parla di un paese ricco di storia.\nContrastano con l'antico nucleo abitativo le case moderne e le rare costruzioni industriali sorte fuori dal paese.\nMemorie storiche.\nLa principale testimonianza storica, di una comunit\u00e0 che nel periodo medievale doveva rivestire una certa importanza, \u00e8 costituita dalla chiesa parrocchiale della \"Purificazione di Maria Vergine\", posta a breve distanza dall'abitato, quasi un avamposto nella direzione di Vistrorio.\nSi tratta del luogo di culto pi\u00f9 antico della Valchiusella, realizzato verosimilmente sui resti di un tempio pagano.Il campanile romanico in pietra, che sporge dalla superficie della facciata ed attraverso il quale \u2013con soluzione architettonica singolare, simile ai \"clochers-porche\" francesi - si incunea lo stretto portale che d\u00e0 accesso alla chiesa, risale all'XI secolo.\nLa presenza di preesistenti culti pagani \u00e8 stata confermata dalla identificazione, nei pressi del cimitero posto a ridosso dell'abside della antica parrocchiale, di un menhir risalente almeno all'et\u00e0 del bronzo.\nIl singolare monolite di gneiss (lungo 3,85 metri, per una circonferenza di base pari a 1,20 metri ed un peso di circa 1,8 tonnellate) \u00e8 segnato da regolari intagli longitudinali e la sua forma affusolata rivela la probabile connessione ad un qualche culto fallico ed a riti di propiziazione della fertilit\u00e0.\nEsso \u00e8 stato recentemente infitto verticalmente nel terreno di fronte al cimitero, in quella che fu verosimilmente la sua collocazione originaria.\nAmministrazione.\nIl 27 maggio 2018, gli abitanti di Alice Superiore, Pecco e Lugnacco son stati chiamati alle urne per votare la fusione dei tre comuni nel nuovo comune di Val di Chy . I \"S\u00ec\" hanno prevalso con oltre il 67% dei voti.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana."}
{"id": "38249", "revid": "125980317", "url": "https://it.wikipedia.org/wiki?curid=38249", "title": "Luserna San Giovanni", "text": "Luserna San Giovanni (\"Luserna e San Gioann\" in piemontese, \"Luzerna e San Jan\" in occitano) \u00e8 un comune italiano di abitanti della citt\u00e0 metropolitana di Torino in Piemonte, localizzato nel Piemonte occidentale, in Val Pellice, e precisamente in un piccolo tratto, a volte chiamato Val (di) Luserna, che si trova quasi alla confluenza tra i torrenti Pellice, Luserna e Angrogna; fa parte dell'Unione Montana del Pinerolese.\nGeografia fisica.\nClima.\nRelativamente umido e mite, di tipo mediterraneo, specialmente nei periodi estivi, con caratteristiche tipiche delle prealpi durante i mesi invernali.\nStoria.\nLuserna.\nCome gran parte del Piemonte centro-occidentale, la storia del territorio s'inizi\u00f2 con piccoli insediamenti territoriali di Taurini-celtoliguri provenienti dalla Gallia Transalpina, a partire, probabilmente, dal X secolo a.C., e scalzati poi dagli antichi romani Cozii del II secolo a.C., che vi instaurarono il piccolo agglomerato agricolo-rurale, gli \"Airali\", un antico nome ancor oggi mantenuto, che indicava un \"luogo di corte dove si batteva il grano\" (dal latino \"ajra\" o \"aia\").\nDopo le invasioni barbariche e i successivi longobardi, dal IX secolo il territorio, facente parte dell'antica Occitania occidentale, fu invaso dagli eserciti saraceni, fino all'avvento dei feudi carolingi.\nDall'antico paese vicino, Torre Pellice, essendo appunto provvisto di una torre luminosa, dovrebbe derivare il toponimo \"Luserna\", ossia \"lucerna\". Tuttavia, un'altra ipotesi potrebbe farlo derivare da \"l\u00f2sa\", in lingua piemontese, e anche \"lausa\" o \"lauza\" in antico occitano provenzale, nome dato alla nota pietra liscia e piatta e largamente estratta dalle montagne di questa zona.\nL'antica torre luminosa indicava la signoria dei possedimenti infeudati, direttamente ai nobili signori, rinominati, appunto di casata \"Luserna\" e composti principalmente dai rami Gosvino-\"Bigliatore\" (o \"Bigliore\") e \"Rorengo\", entrambi famiglie assoggettate conti Savoia dell'XI secolo,dove qui eressero un castello fortificato; in un documento del 1096, il luogo venne chiamato \"Castrum quod vocatur Lucerna\". Alla casata, vi si unirono, successivamente, i co-signori Manfredi.\nSan Giovanni.\nIl nome di \"San Giovanni\" deriva invece dall'adiacente localit\u00e0, a sinistra del torrente Pellice, originante da una \"pieve\" di alcuni canonici agostiniani del XII secolo, giunti da Sommariva Perno (da cui anche il nome di \"San Giovanni Perno\"), molto devoti al santo evangelista. Tuttavia, nel secolo successivo, fecero la loro comparsa i valdesi, cristiani protestanti calvinisti, che ivi diffusero i loro culti, sanciti definitivamente nella Pace di Cavour del 1561.\nIl cattolicesimo fece ritorno al \"San Giovanni\" dopo la soppressione degli stessi valdesi un secolo dopo, con le Pasque piemontesi del 1655. I valdesi, di fatto, furono isolati - se non ghettizzati - come comunit\u00e0 a parte, nel Comune autonomo detto \"San Giovanni Pellice\", che rimase distaccato dal centro di Luserna (gli \"Airali\") dal 1657 al 1872, anno di ri-accorpamento dei due Comuni, annettendo altre frazioni di \"Luserna Alta\" (altrimenti detta di \"San Giacomo\", come \"Ricoun\", \"Boer\", \"Jall\u00e0\", \"Malan\" e \"Saret\".\nRimase fuori dalla gestione amministrativa la localit\u00e0 detta \"Lusernete\", l'odierna \"Lusernetta\", a sud-est, che fece Comune a s\u00e9 gi\u00e0 a partire dal XVI secolo.\nStoria contemporanea.\nNel XVI secolo la comunit\u00e0 valdese di San Giovanni si rifugi\u00f2 presso localit\u00e0 Ciab\u00f2t, nella vicina Val d'Angrogna, per ritornare poi a Luserna grazie al generale benefattore e riformatore del valdismo Charles John Beckwith; la questione della libert\u00e0 di culto religioso nella valle fu definitivamente risolta grazie all'editto del re Carlo Alberto del 1848, che permise agli stessi valdesi sia di professare liberamente la loro confessione, sia di godere dei diritti politici e civili.\nNella Luserna San Giovanni del XX secolo, si assistette a un rapido sviluppo economico di tipo industriale, con la nascita di stabilimenti tessili, meccanici, dolciari (tra i pi\u00f9 noti Caffarel, I Tre Re Magi), e con lo sfruttamento delle note cave di pietra di Luserna, che gi\u00e0 anticamente vennero utilizzate per l'estrazione della famosa pietra liscia e piatta specialmente utilizzata per le coperture dei tetti nelle costruzioni edili.\nDi notevole rilievo economico divenne a partire dagli anni settanta l'attivit\u00e0 della societ\u00e0 Pontevecchio S.r.l. nel settore delle acque minerali, che imbottiglia e distribuisce acqua di sorgente, esportata anche all'estero..\nSimboli.\nLo stemma del Comune di Luserna San Giovanni \u00e8 stato riconosciuto con decreto del capo del governo del 19 marzo 1934.\nMonumenti e luoghi d'interesse.\nIl palazzo civico, sede del Municipio, presso Piazza dei Partigiani/Via Roma \u00e8 una costruzione suggestiva. Trattasi di un edificio porticato e dipinto con spiccate bande orizzontali gialle e rosse, che ricorda uno stile neogotico, tuttavia con dei finestroni ad archi a tutto sesto; l'edificio fu eretto nel 1872, l'anno dell'istituzione amministrativa e territoriale del Comune stesso.\nVista la vicinanza con la comunit\u00e0 valdese (il cui centro religioso di riferimento \u00e8 Torre Pellice, il paese confinante) in Luserna San Giovanni sono presenti sia chiese cattoliche che valdesi.\nDa citare \u00e8 il Seminario Missionario Diocesano Redemptoris Mater.\nIl tempio valdese detto dei \"Bellonatti\" possiede una facciata neoclassica ed una pianta ellittica, e fu costruito nel 1806.\nIn localit\u00e0 Brich del Colletto a Luserna San Giovanni \u00e8 attivo l'Osservatorio Astronomico.\nSociet\u00e0.\nTradizioni e folclore.\nLe principali festivit\u00e0 di Luserna San Giovanni, organizzate dal Comune e dai volontari locali della Pro Loco, sono la festa di San Giovanni (24 giugno, la durata varia da 3 a 5 giorni a seconda degli anni e degli spettacoli previsti) e la Fiera dei Santi, le cui origini risalgono al 1182. A partire dal 2001 la fiera dei Santi ha durata di due giorni, mentre i festeggiamenti si prolungano pi\u00f9 giorni con serate danzanti, eventi culturali, ludici, degustazioni, pranzi e cene, convegni, esposizioni.\nInfrastrutture e trasporti.\nOrmai servito unicamente dal trasporto stradale, fra il 1882 e il 2012 l'abitato era servito dalla stazione di Luserna San Giovanni, posta lungo la ferrovia Pinerolo-Torre Pellice.\nAmministrazione.\nAltre informazioni amministrative.\nLuserna fa parte dell'Unione Montana del Pinerolese.\nSport.\nCalcio.\nLa principale squadra di calcio della citt\u00e0 \u00e8 l'U.S.D. Luserna 1910 Calcio che milita in Prima Categoria, mentre la SSD San Bernardo Luserna CF e gi\u00e0 sezione femminile del Luserna 1910 che gioca nel campionato italiano di calcio femminile, nella stagione 2015-2016 milita in Serie A.\nPallamano.\nLa societ\u00e0 del 3S Luserna Pallamano nasce come sezione all'interno della societ\u00e0 sportiva del 3S Libertas Luserna nel 1989; la societ\u00e0 attuale ha per\u00f2 origine nel 1999. Puntando sempre sulla crescita dei ragazzi, ha conquistato numerosi titoli regionali partecipando diverse volte alle finali nazionali. La prima squadra seniores tocca l'apice nel 2012/2013 con la promozione nel campionato nazionale di Serie A2, diventando solamente la terza squadra piemontese a raggiungere tale traguardo.\nAtletica.\nL'Atletica ValPellice \u00e8 una squadra di atletica iscritta alla FIDAL Piemonte dall'anno della sua fondazione, avvenuto nel 2002; il direttivo si rinnova attualmente ogni 4 anni, alla presidenza sin dalla fondazione c'\u00e8 Daniele Catalin. Il nucleo della squadra si un\u00ec per\u00f2 sin dal 1977 attorno ad un gruppo di giovani appassionati di corsa in montagna (a tuttora una delle discipline pi\u00f9 amate e praticate dai suoi iscritti), noti come \"Polisportiva Villarese\", i quali sul finire degli anni 80 organizzarono alcune gare di corsa in montagna nella Valle omonima; negli anni Novanta il nucleo si spost\u00f2 verso il fondo valle, in prossimit\u00e0 di Luserna San Giovanni, dove inizi\u00f2 a collaborare con la locale AVIS. Sul finire degli anni Novanta, il gruppo Villarese si fuse con la sezione Atletica dello Sport Club Angrogna e vi si unirono numerosi atleti provenienti dall'appena disciolta Atletica Cavour. Al termine dell'anno 2015 conta 163 iscritti, provenienti dalla Val Pellice, Val Chisone e dalla pianura circostante. Sono numerosi i podi conquistati tra tutte le categorie, in particolare i regionali e nazionali di corsa in montagna delle categorie giovanili."}
{"id": "38250", "revid": "322321", "url": "https://it.wikipedia.org/wiki?curid=38250", "title": "Lusernetta", "text": "Lusernetta (\"Lusern\u00ebtta\" in piemontese, \"Luzerneta\" in occitano) \u00e8 un comune italiano di 494 abitanti della citt\u00e0 metropolitana di Torino in Piemonte.\nGeografia fisica.\nSi trova in Val Pellice, in destra idrografica dell'omonimo torrente.\nMonumenti d'interesse.\nPresso il cimitero di Lusernetta si trova la pregevole Cappella di San Bernardino.\nAmministrazione.\nAltre informazioni amministrative.\nLusernetta fa parte dell'Unione Montana del Pinerolese."}
{"id": "38251", "revid": "322321", "url": "https://it.wikipedia.org/wiki?curid=38251", "title": "Lusigli\u00e8", "text": "Lusigli\u00e8 (\"Lusi\u00e8\" in piemontese) \u00e8 un comune italiano di 547 abitanti della citt\u00e0 metropolitana di Torino in Piemonte. Situato nell'Alto Canavese, prima della costituzione della provincia torinese faceva invece parte della provincia di Aosta.\nGeografia fisica.\nTerritorio.\nLusigli\u00e8 si trova a circa 30\u00a0chilometri a nord da Torino e a 23\u00a0chilometri da Ivrea ed \u00e8 posto interamente nella pianura alluvionale del torrente Orco; all'interno del suo territorio racchiude una serie di canaletti irrigui alimentati da tale torrente. \nIl territorio \u00e8 caratterizzato dalla pianura alluvionale del torrente Orco, la quale si \u00e8 formata a partire dalla sedimentazione del materiale trasportato dai vari torrenti d'acqua che attraversano l'area (il torrente Orco, la Malesina e la Valassa).\nClima.\nCome gli altri paesi del Canavese, Lusigli\u00e8, secondo la classificazione dei climi di K\u00f6ppen, appartiene alla fascia Cfa (clima temperato, caratterizzato da estate molto calda ed inverni freddi ed asciutti). Le nevicate non sono infrequenti: al contrario, alcuni inverni hanno portato abbondanti nevicate sul paese (ad esempio, durante l'inverno 2008/2009 sono stati caduti complessivamente 75\u00a0cm di neve). Inoltre, non \u00e8 raro raggiungere temperature molto minori di 0\u00a0\u00b0C (l'inverno 2009-2010 ha portato a picchi di -15/-20\u00a0\u00b0C).\nL'area geografica \u00e8 talvolta soggetta a rischio idrogeologico (alluvioni): si ricordano, in particolare, le alluvioni del 1994 (durante la quale \u00e8 crollato il ponte tra Feletto e Lusigli\u00e8) e del 2002.\nLa stazione meteorologica pi\u00f9 vicina \u00e8 quella di Castellamonte (dalla quale dista 9,1\u00a0km). In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,7\u00a0\u00b0C; quella del mese pi\u00f9 caldo, luglio, \u00e8 di +22,3\u00a0\u00b0C.\nSismicit\u00e0.\nIl 30 settembre 2011, su proposta dell'assessore all'urbanistica Ugo Cavallera, \u00e8 avvenuta una riclassificazione dei comuni piemontesi; in particolare, Lusigli\u00e8, che precedentemente a tale data era considerata zona non sismica, \u00e8 stata classificata come zona 4 (a sismicit\u00e0 molto bassa); vedi http://www.edilportale.com/news/2011/02/normativa/piemonte-da-settembre-2011-la-nuova-classificazione-sismica_21574_15.html.\nOrigini del nome.\nVi sono varie teorie alla base dell'origine del toponimo. Esso, nella doppia versione, Lusiniacum o Lusignacum, svelerebbe l'origine antichissima del borgo: il suffisso -acum deriva dalla cultura celtica o celto-ligure che anticamente si stabil\u00ec in quest'area. La latinizzazione posteriore del toponimo proverebbe, anche, la discreta importanza del luogo all'epoca della romanizzazione (si rinvengono infatti tracce di centuriazione della zona).\nIl nome Lusiniacum potrebbe derivare da Luce di Agli\u00e8: anticamente, infatti, Agli\u00e8 veniva chiamato Macuniacum, dunque, per ellissi, potrebbe essere nato il termine Lux-niacum. \nAltra possibile origine del nome \u00e8 il verbo latino Lugere (ovverosia piangere), a causa dei danni provocati dalle numerose alluvioni dovute alle esondazioni del torrente Orco.\nIl primo documento nel quale vi \u00e8 traccia del toponimo risale al 1019 (si veda la sezione relativa al periodo medioevale).\nStoria.\nDalle origini alla conquista romana.\nI primi abitanti del luogo si ritiene siano stati i Ligures, trib\u00f9 celtiche che colonizzarono buona parte del Piemonte, stanziandosi prevalentemente a nord di Torino. Successivamente tali trib\u00f9 si sono integrate con altre popolazioni, sempre celtiche, scese dal Nord Europa: i principali gruppi etnici celtici piemontesi sono i Victimuli (Biella), i Salassi (Salassa) ed i Taurini (Torino).\nTali trib\u00f9 vennero sottomesse dai Romani nel 220 a.C., quando questi conquistarono il Piemonte. L'archeologo Plinio Fraccaro ha rinvenuto le tracce della centuriazione, a dimostrazione della discreta importanza rivestita da Lusigli\u00e8 come castrum romano. Inoltre, numerose sono le tombe e i manufatti che il Bertolotti ha rinvenuto nei dintorni, in quelle che \u00e8 solito chiamare \"Passeggiate nel Canavese\",\nEt\u00e0 medioevale.\nLe tracce archivistiche su Lusiniacum risalgono all'XI secolo. Il primo documento in cui si fa cenno esplicito al paese \u00e8 un diploma di Ottone Guglielmo, figlio di Adalberto II, marchese di Ivrea: costui si \u00e8 rifugiato in Borgogna dalla citt\u00e0 di Porto ed ha donato, nel 1019, alla Bad\u00eca di Fruttuaria tutti i possedimenti non ancora confiscati dalla Camera Imperiale e di cui disponeva in Italia.\nIn seguito, sono stati nominati feudatarie del luogo importanti famiglie, tra le quali i vescovi di Ivrea e, successivamente, i conti di Biandrate di San Giorgio.\nIntorno al XIV secolo il borgo \u00e8 al centro di violente dispute territoriali: prima i Biandrate si contrappongono ai marchesi del Monferrato (i quali li osteggiavano per il controllo di buona parte del Canavese), in seguito sia Feletto che San Giorgio cercarono di sottomettere la citt\u00e0 che dovette patire varie scorrerie e devastazioni.\nSul finire del Trecento Lusigli\u00e8 ottenne statuti propri. Dopo le contese territoriali, con la pace di Cherasco del 1631, il paese diventa terra sabauda e la giurisdizione passa direttamente ai Savoia.\nEt\u00e0 moderna.\nIl borgo viene devastato dalla discesa dei francesi, nel Settecento, in occasione della guerra di successione spagnola (- 1713/1714 1701 - 1713/1714): essi, venuti ad assediare Torino, devastarono il castello dei Biandrate, difeso da alte mura e dotato di un ponte levatoio a mezzogiorno calato su una profonda fossa difensiva. Successivamente, il governo francese vendette tale castello ad un capomastro, muratore locale, il quale lo smantell\u00f2 per ricavarne materiali; ci\u00f2 che rimaneva della fortificazione venne raso al suolo agli inizi dell'Ottocento, mentre i terreni vennero venduti.\nEt\u00e0 contemporanea.\nLusigli\u00e8, in seguito al Regio Decreto n. 1 del 2 gennaio 1927, venne a far parte della Provincia di Aosta, cos\u00ec come molti altri comuni del Canavese (tra cui la stessa Ivrea). Dopo la fine della seconda guerra mondiale, per\u00f2, tutto il Canavese venne attribuito alla Provincia di Torino e la ex Provincia di Aosta venne abolita.\nMonumenti e luoghi d'interesse.\nParrocchiale di San Giorgio\nAnticamente dipendente dalla pieve di Ozegna, dal 1368 incominciava ad essere sottoposta all'autorit\u00e0 del vescovo di Ivrea, a cui paga la decima. La struttura attuale \u00e8 ottocentesca. Vi si conservano alcuni manufatti di pregio, come il calice seicentesco di un anonimo Comes de Castro.\nAntichi lavatoi\nSul territorio comunale sono presenti lavatoi utilizzati nei tempi antichi, edifici molto caratteristici.\nSociet\u00e0.\nEvoluzione demografica.\nLusigli\u00e8, secondo i dati del censimento effettuato nel 2001, conta 536 abitanti (264 maschi e 272 femmine), per un totale di 233 famiglie e 236 abitazioni, e presenta una densit\u00e0 di 104.9 abitanti per km\u00b2. Vi \u00e8 un trend che mostra una crescita progressiva della popolazione del paese. Riguardo alla composizione etnica del paese, quasi tutti gli abitanti sono oriundi italiani, bench\u00e9 vi siano minoranze (pari a circa il 3% della popolazione totale) di origine straniera, perlopi\u00f9 provenienti da Romania e Marocco. Lusigli\u00e8 ospita anche una madrassa araba.\nCuriosit\u00e0.\nA causa della sua origine alluvionale, il terreno di Lusigli\u00e8 risulta essere naturalmente carente di iodio, elemento chimico necessario per la sintesi degli ormoni tiroidei tiroxina e triiodotironina; a causa di ci\u00f2, fino al XIX secolo, molti abitanti del luogo sviluppavano il cosiddetto \"gozzo endemico\": bassi livelli di tiroxina e triiodotironina stimolano l'ipofisi a rilasciare l'ormone tireostimolante o TSH (thyroid stimulating hormone) il quale normalmente ha la funzione di stimolare la produzione di tiroxina e triiodotiroxina, mentre in assenza di iodio causa la crescita smodata della ghiandola tiroidea come meccanismo di compensazione. Per questo motivo gli abitanti di Lusigli\u00e8, Ciconio ed Ozegna erano anticamente soprannominati \"gavasun\", ovvero \"gozzuti\", come testimonia persino lo storico Bertolotti nelle sue \"Passeggiate canavesane\". Con l'obbligo di iodare il sale, il problema si \u00e8 risolto e tale patologia \u00e8 scomparsa dal Canavese; \u00e8 proprio a causa del gozzo endemico che ancora oggi \u00e8 obbligatorio arricchire con iodio il sale.\nEconomia.\nLusigli\u00e8 si basa su un'economia quasi esclusivamente agricola (fino al 1900, tale localit\u00e0 rappresentava un centro totalmente agricolo) incentrata sulla coltivazione del mais. Sul territorio comunale sono presenti alcune piccole aziende di natura artigianale (tra le quali una conceria) ed un'industria metalmeccanica (le \"Officine Meccaniche Giordano\", dedite alla produzione di materiale automobilistico). Sempre nel territorio comunale \u00e8 dislocato un laghetto artificiale dedicato alla pesca sportiva.\nInfrastrutture e trasporti.\nPer quanto riguarda i trasporti, il paese dista 3\u00a0km dalla ferrovia di Feletto e 5\u00a0km dal casello di San Giorgio dell'autostrada Torino-Aosta."}
{"id": "38252", "revid": "322321", "url": "https://it.wikipedia.org/wiki?curid=38252", "title": "Macello (Italia)", "text": "Macello (\"Masel\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nIl nome potrebbe derivare dall'antica trib\u00f9 Ligure dei Magelli, anche se mancano prove definitive al riguardo.\nStoria.\nL'origine del paese \u00e8 incerta; la sua prima menzione sulle carte risale al 1026.\nNel XIII secolo, nei pressi del primitivo ricetto, Filippo Principe d'Acaja fece costruire il Castello di Macello. Nei decenni successivi il castello e il borgo cambiarono proprietario diverse volte, finch\u00e9 nel 1396 vennero acquisiti dai Solaro/Solari, famiglia nobile guelfa di Asti, che li conservarono fino all'avvento di Napoleone. \nAlla fine del XX secolo l'ultima proprietaria, una De Ferrari di Genova, lo cedette ad alcuni soci locali (Ambrosio, Forestiero) che l'hanno valorizzano come sede conviviale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38253", "revid": "848247", "url": "https://it.wikipedia.org/wiki?curid=38253", "title": "Maglione (Italia)", "text": "Maglione (\"Majon\" in piemontese) \u00e8 un comune italiano di 421 abitanti della citt\u00e0 metropolitana di Torino in Piemonte.\nGeografia fisica.\nIl paese \u00e8 situato nella parte esterna sud-orientale dell'anfiteatro morenico e confina con la provincia di Vercelli. Sotto l'altura su cui \u00e8 situato vi sono i laghetti morenici di Maglione e Moncrivello . Il toponimo risale al X secolo come \"Castro Malione\", ma sono conosciute delle varianti tra cui \"Maglonus\" del 1224 e \"Loco Mallioni\" del 1229. \nPer alcuni ricercatori deriva dalla parola maglio, dal latino \"Malleum\" ossia \"martello\". Secondo il Du Cange il nome deriverebbe da \"Malhones\", il cui significato \u00e8 \"vigne\", ancora oggi presenti e che producono il pregiato DOC bianco Erbaluce.\nStoria.\nLe prime notizie storiche risalgono al 999. In un atto di donazione dell'imperatore Ottone III al vescovo di Vercelli. Nel 1178 pass\u00f2 ai conti di Valperga, mentre nel 1229 prest\u00f2 fedelt\u00e0 al comune di Vercelli, reiterata nel 1231 e nel 1240. Nel 1444 l'autorit\u00e0 di Giacomo di Valperga con il titolo di Giacomo I dette origine alla seconda dinastia dei conti di Masino. Il paese sub\u00ec nel 1462 danni lievi a causa della spedizione delle truppe fedeli ai Savoia contro i Masino e molto pi\u00f9 gravi tra il 1648 e il 1657 quando gli spagnoli lo attaccarono e lo assediarono, mentre nel 1704 i francesi lo occuparono nella loro marcia verso Ivrea. Durante il periodo napoleonico fa parte del dipartimento della Doire. In seguito la sua storia si mescoler\u00e0 con quella di tutto il Canavese.\nMonumenti e luoghi d'interesse.\nNel 1650 venne distrutto il castello edificato dai Masino e di cui rimane solo la Torre quadrangolare che funge da campanile del cimitero attuale. Nel centro pi\u00f9 antico si possono ammirare alcune belle abitazioni patrizie, il Palazzo comunale e i loggiati della canonica.\nLa Parrocchiale di San Maurizio \u00e8 un ottimo esempio di architettura barocca, adornata all'interno di quattro altari, il maggiore dei quali, assieme alla balaustra \u00e8 in marmo. Interessanti sono la Chiesetta di San Grato e la Cappella di San Maurizio.\nSociet\u00e0.\nEvoluzione demografica.\nNegli ultimi cento anni, a partire dal 1911, la popolazione residente \"\u00e8 dimezzata\".\nTradizioni e folclore.\nIl 22 settembre si festeggia il patrono San Maurizio: al termine della messa dalla chiesa parte la processione con 8 ragazze portatrici di \"matarille\" e 8 ragazzi portatori di \"alabarde\".\nLa matarilla \u00e8 una struttura a forma di cono di 120\u00a0cm. posta sul capo di ogni ragazza: la matarilla sembra un alberello fiorito ed ha in s\u00e9 i simboli della fertilit\u00e0 della natura e della propiziazione dei raccolti.\nPer quanto riguarda l'origine del nome si pensa ad un'origine celtica: \"matara\" era una piccola lancia dei Galli citata da Giulio Cesare in De bello Gallico.\nSi chiama \"limbarda\" l'alabarda di Maglione ed \u00e8 composta da un'asta con una lama aguzza che sormonta da un lato una mezzaluna e dall'altro una punta: essa riproduce l'arma usata dalle antiche fanterie tedesche e svizzere.\nCultura.\nIl Museo d'Arte Contemporanea all'Aperto.\nIdeato nel 1985 dal regista Maurizio Corgnati (ex marito della cantante Milva), propose agli abitanti la possibilit\u00e0 di vedere e apprezzare opere d'arte contemporanea al di fuori dei soliti ambiti dei musei, senza vincoli di orario, biglietti, norme da osservare, semplicemente passeggiando per le vie del paese.\nNel corso degli anni, artisti italiani e stranieri delle tendenze artistiche pi\u00f9 diverse furono invitati ad affrescare esterni di edifici messi a disposizione dai proprietari o ad installare sculture in diverse piazze del paese: ne \u00e8 scaturito il connubio tra le opere tradizionali e le avanguardie.\nTra le opere d'arte pi\u00f9 interessanti si trovano le geometrie del \"Muro ad acqua\" di Roberto Caracciolo, i colori espressionisti di Bert van Zelm, le monocromie di Piero Ruggeri, i tratti di Francesco Tabusso e le pennellate di Ugo Nespolo.\nNell'anno 2017, le opere create sono ben 165: spicca fra le sculture il \"Monumento al contadino\" di Piero Gilardi costruito con l'aiuto degli anziani coltivatori di Maglione, utilizzando vecchi attrezzi della civilt\u00e0 contadina.\nDa altre opere emerge l'aspirazione e la speranza di pace come nelle \"sottili lastre di pietra\" dello scultore Klaus Munch.\nIn Piazza XX settembre \u00e8 presente una scultura di Gi\u00f2 Pomodoro.\nEconomia.\nL'agricoltura \u00e8 ed \u00e8 stata sempre la sola e unica risorsa principale. Nel paese si coltivano soprattutto cereali e foraggi e la viticoltura con l'Erbaluce, che assicurano un certo benessere economico. A queste colture principali si \u00e8 aggiunta recentemente la frutticoltura, in particolare i pescheti con un mercato permanente del frutto dal 15 maggio al 30 settembre e con la sagra delle pesche durante l'ultima domenica di luglio\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38254", "revid": "1652134", "url": "https://it.wikipedia.org/wiki?curid=38254", "title": "Marentino", "text": "Marentino (\"Marentin\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, distante circa 20 chilometri a est dal capoluogo e 8 chilometri dalla citt\u00e0 di Chieri.\nProdotto tipico del territorio di Marentino \u00e8 il miele, per il quale il comune \u00e8 inserito nel circuito \"Le citt\u00e0 del Miele\".\nIl paese \u00e8 costituito dai tre antichi borghi di Marentino, Avuglione e Vernone, per molto tempo indipendenti fra loro. Un regio decreto del 1927 li ha riuniti in un unico comune e Marentino \u00e8 stato scelto come capoluogo comunale.\nMonumenti e luoghi d'interesse.\nChiesa parrocchiale dell'Assunzione di Maria Vergine.\nUn decreto arcivescovile del 1\u00ba ottobre 1986 ha riunito le tre antiche parrocchie di Marentino, Avuglione e Vernone. La chiesa del capoluogo (Marentino) \u00e8 stata scelta come parrocchiale.\nMarentino sorse probabilmente, come molti altri paesi della zona, nell'ambito della campagna di ripopolamento delle colline del Po e del Monferrato promossa verso l'anno Mille dai vescovi di Torino e Asti. Il primo insediamento doveva trovarsi sulla collina (\"bric\") dell'antica chiesa di Maria Assunta (attuale chiesa cimiteriale di Santa Maria dei Morti), le cui parti pi\u00f9 antiche risalgono infatti all'XI secolo. Il toponimo \"Marentino\", forse di origine latina (diminutivo del nome proprio \"Emerentius\") suggerisce peraltro l'esistenza di un villaggio gi\u00e0 in epoca romana.\nIn epoca imprecisata l'abitato si \u00e8 trasferito sulla collina vicina, sovrastata dalla rocca del signore del luogo, all'interno del quale esisteva una cappella intitolata a San Bartolomeo. Fra Tre e Quattrocento quest'ultima da \u00abchiesa semplice\u00bb subentr\u00f2 per la comodit\u00e0 della popolazione all'antica pieve nelle funzioni di parrocchiale e nell'intitolazione all'Assunta.\nNon sappiamo come si presentasse la chiesa medievale di San Bartolomeo: probabilmente nel tempo era stata ampliata e rimaneggiata, e tuttavia nel Seicento minacciava rovina. Nel Settecento l'edificio fu completamente abbattuto e ricostruito. Risalgono a quell'epoca la facciata e la struttura attuale a croce latina con una navata e due profonde cappelle laterali. Agli inizi del XX sec. il parroco don Federico Leschiera promosse alcuni importanti lavori di ristrutturazione: il presbiterio fu completamente ricostruito e ingrandito; ai suoi fianchi furono edificati due bracci absidali e una nuova sacrestia.\nLa base del campanile \u00e8 tuttora costituita dall'antica torre difensiva del castello, sopraelevata nel 1764. Venne cinta negli anni '50 del Novecento da un sostegno in cemento armato, oggi rivestito da uno strato di mattoni a vista.\nLa facciata barocca della chiesa parrocchiale di Marentino, stretta fra il possente campanile e la canonica, risalta grazie al sapiente uso delle linee spezzate dei cornicioni e delle volute che avvolgono il livello superiore. Il portone \u00e8 sormontato dal cartiglio: \u00ab\"All'Assunta in cielo, Vergine e Madre di Dio, dolce pegno, venite adoriamo\"\u00bb. All'interno della chiesa, nel vano sottostante il campanile, \u00e8 sistemato un altare della Vergine di Lourdes. Un battistero ligneo circondato da una cancellata \u00e8 posto nel vano di fronte, a sinistra dell'ingresso. Nei suoi pressi \u00e8 collocata una lapide in ricordo di Ludovico Beccaria, signore di Marentino, che alla fine del Seicento don\u00f2 il suo palazzotto perch\u00e9 divenisse la nuova casa parrocchiale. La cappella laterale di destra ospita l'altare dedicato a san Giuseppe, con la tela raffigurante il suo pio transito, alcune urne reliquiarie, una statua di Ges\u00f9 fanciullo e l'icona della Consolata. La cappella laterale di sinistra ospita l'altare della Madonna del Rosario, ricostruito nel Novecento. La nicchia con la statua di Maria \u00e8 circondata da 15 formelle che raffigurano i misteri del Rosario. Appese ai quattro pilastri centrali della navata, che sostengono il tiburio, si notano le statue di Cristo Re, della Madonna di Fatima, di santa Rita e di santa Teresa di Lisieux. L'ampio presbiterio ospita l'altare-mensa e il tabernacolo, elementi superstiti del vecchio altar maggiore. L'abside \u00e8 caratterizzata dalla presenza di tre nicchie nella parte bassa, sovrastate dalle vetrate di san Bartolomeo e santa Cecilia e dalla grande pala d'altare, copia ottocentesca dell'Assunta di Guido Reni. Coronano le pareti del presbiterio due finti coretti e pregevoli tele raffiguranti i dodici Apostoli. Nel braccio absidale di destra \u00e8 conservata l'originaria pala d'altare con l'Assunta e il compatrono san Bartolomeo. Nel vano antistante la sacrestia \u00e8 esposto un crocifisso processionale del XVIII sec.\nDegna di nota la targa posta da don Leschiera nel 1936 nell'altare di San Giuseppe, in onore del generale Gaetano Giardino, Maresciallo d'Italia. Celebre comandante della IV Armata del Grappa nel 1918, fu molto legato a Marentino che frequent\u00f2 per tutta vita. La targa riporta un'effige del Generale (\"Qui dava esempio di fede e di piet\u00e0 cristiana il Vindice della grande mutilata del Grappa\") e l'icona della Madonnina del Monte Grappa.\nChiesa di Santa Maria Maddalena di Avuglione.\nLa chiesa barocca di Santa Maria Maddalena, gi\u00e0 parrocchiale di Avuglione, fu costruita fra il XVII e il XVIII secolo sul luogo in cui sorgeva gi\u00e0 un edificio sacro. In origine intitolata a san Bernardino, nel Settecento subentr\u00f2 definitivamente alla chiesa parrocchiale antica di santa Maria Maddalena presso il cimitero. Dal 1986 \u00e8 suffraganea della parrocchia marentinese.\nEsternamente presenta una facciata con stucchi ed \u00e8 affiancata da un campanile.\nLa chiesa \u00e8 a navata unica, con volta e pareti completamente affrescate. La cappella laterale di destra ospita l'altare settecentesco della Madonna del Rosario, riccamente decorato; quella sinistra, gi\u00e0 sotto il patronato dei conti Ripa di Chieri (poi Bigliani di Cantoira), contiene un altare neogotico d'inizio Novecento dedicato al Sacro Cuore di Ges\u00f9. Da notare il pulpito ligneo intarsiato che domina sulla navata.\nL'altare maggiore \u00e8 di legno dipinto. Nel coro \u00e8 presente una grande tela ovale raffigurante il \"Noli me tangere.\"\nVanto della chiesa \u00e8 l'organo, datato 1878, sistemato su una cantoria scolpita, sovrastante il portone d'ingresso. Si tratta di un piccolo ma pregevole strumento, costruito con il contributo dell'intera Comunit\u00e0 di Avuglione dall'organaro Pietro Barchietti di Torino. Fu restaurato nel 1997 dalla ditta Marin di Genova-Bolzaneto.\nL\u2019organo, dotato di 339 canne, \u00e8 composto da una tastiera cromatica di 54 tasti (DO1 - FA5) con i diatonici ricoperti in ebano (neri) e i cromatici in osso (bianchi), pedaliera a leggio di 12 pedali. La trasmissione \u00e8 meccanica, l\u2019azionamento del mantice oggi \u00e8 elettrificato. Il somiere in legno di noce, del tipo a tiro, presenta i seguenti registri:\nPrincipale\nOttava\nDecimaquinta\nDecimanona\nVigesimaseconda\nFlauto in ottava\nVoce Umana\nBassi al pedale\nChiesa di San Giorgio Martire di Vernone.\nLa chiesa di San Giorgio \u00e8 posta accanto all\u2019imponente castello di Vernone, alla cui storia \u00e8 fortemente legata.\nCome nel caso di Marentino ed Avuglione, anche a Vernone sorse in tempi remoti una prima chiesa, dedicata a San Giorgio martire, sul colle dell\u2019attuale cimitero. Si trattava probabilmente di un edificio di stile romanico, sostituito in epoca barocca dall\u2019attuale cappella cimiteriale. Gi\u00e0 sul finire del Cinquecento le funzioni di parrocchiale erano tuttavia svolte, per la comodit\u00e0 del popolo, dalla cappella di San Nicolao presso il castello.\nNel 1744 per volont\u00e0 del conte Giuseppe Gaspare Balbis, Signore di Vernone, venne demolita la chiesa di San Nicolao e ricostruita nella forma attuale sotto l\u2019intitolazione di San Giorgio con l\u2019intento di unirla, attraverso un arco, al castello. Sopra il cancello del maniero sono ancora visibili gli innesti in muratura della manica, mai realizzata, che avrebbe dovuto collegare i due edifici.\nLa piccola chiesa \u00e8 composta di un\u2019unica navata a pianta ovale.\nL\u2019interno, affrescato nel 1835 con eleganti motivi barocchi in tonalit\u00e0 di grigio chiaro, conserva tre altari. Il maggiore, ridecorato in marmo e benedetto dal card. Richelmy nel 1913, \u00e8 sovrastato da una grande pala che raffigura San Giorgio vincitore sul drago, donata dal prevosto Luigi Rossi intorno al 1820. Gli altari laterali, sovrastati anch\u2019essi da pregevoli tele, sono dedicati alla Madonna del Rosario e a Sant\u2019Agostino.\nIn uno dei quattro coretti che si aprono sulla navata \u00e8 posto l\u2019organo Collino, purtroppo oggi non funzionante. La chiesa ospita quattro confessionali di cui uno ad armadio, sormontato dal quadrante di una pendola. Al suo fianco \u00e8 collocato lo stendardo di San Giorgio, recato in processione nella festa patronale.\nAccanto alla chiesa si erge un piccolo campanile. Ospita una campana pi\u00f9 piccola, in Mi, che riporta la scritta \"Tomasina fece dono \u2013 1899\" ed una pi\u00f9 grande, in Si, che risale al 1849: \"Petrus Migliara a Taurini fecit\". Ferme e silenziose da decenni, le campane sono state riattivate nel 2018 per iniziativa dei parrocchiani, grazie al restauro del castello di supporto e l\u2019inserimento del sistema di funzionamento automatico.\nAll\u2019inizio del Novecento, per volont\u00e0 dei conti Ceriana-Mayneri, ultimi feudatari di Vernone, fu edificata la sacrestia sul retro della chiesa.\nChiesa cimiteriale di Santa Maria dei Morti, gi\u00e0 Santa Maria Assunta.\nInserita dal 1888 nell'albo dei monumenti nazionali, Santa Maria dei Morti \u00e8 nota agli studiosi come notevole esempio di stile romanico lombardo. \u00c8 l'edificio pi\u00f9 antico di Marentino, sorto probabilmente intorno all'anno Mille, come chiesa e abitazione del sacerdote \"pievano\". Attorno ad essa nacque probabilmente il primo nucleo del paese, che si spost\u00f2 tuttavia nei secoli successivi sulla vicina collina del castello feudale. Dapprima dedicata a Maria Assunta, cedette il titolo e la funzione di chiesa parrocchiale al nuovo tempio che stava sorgendo presso il castello. Da allora fu declassata a cappella cimiteriale e ribattezzata popolarmente come \"Santa Maria dei Morti\".\nLa porzione pi\u00f9 antica dell'edificio (abside in blocchi di arenaria) risale con ogni probabilit\u00e0 al Millecento. I muri della navata (in mattoni) sono stati in gran parte ricostruiti nel Quattrocento. La copertura dell'edificio \u00e8 lignea, con soffitto a cassettoni. La facciata presenta, oltre al sobrio portale, un'elegante e minuscola bifora. Varie monofore si aprono nei muri perimetrali e nell'abside semicircolare. Sia la facciata sia le pareti perimetrali all'esterno mostrano una teoria di archetti ciechi, ingentiliti alla base da sculture di volti enigmatici e grotteschi. I curiosi segni incisi all'esterno dell'abside sono graffiti popolari medievali.\nIl catino absidale \u00e8 in muratura arricchito, in due riprese, di un bellissimo ciclo pittorico su due livelli. Di stile bizantino la \"Madonna del latte\" e due santi non meglio identificati. Attribuiti invece a Guglielmetto Fantini (autore dei dipinti nel battistero del Duomo di Chieri, met\u00e0 '400) gli affreschi della Piet\u00e0 fra i santi Stefano e Lucia, i santi Cristoforo, Giacomo (o Rocco), Sebastiano, Valeriano.\nIn epoca barocca la chiesa fu totalmente restaurata secondo i canoni del nuovo stile. Fu realizzata una volta in muratura, i muri vennero intonacati, si aprirono grandi finestre a sud e vennero innalzati nuovi altari. Nella prima met\u00e0 del '900 il parroco don Federico Leschiera promosse una notevole campagna di restauro sotto la supervisione dell'architetto Vittorio Mesturino, che restitu\u00ec e in parte ricostru\u00ec lo stile romanico originario.\nSport.\nCalcio.\nLa squadra di calcio della citt\u00e0 \u00e8 l\"U.S.D. Marentinese\" che milita nel girone A torinese di 3\u00aa Categoria. \u00c8 nata nel 1980.\nNella stagione 2007/2008 ha militato in Promozione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38255", "revid": "322321", "url": "https://it.wikipedia.org/wiki?curid=38255", "title": "Massello (Italia)", "text": "Massello (\"Massel\" in piemontese, \"Masel\" in occitano) \u00e8 un comune italiano di 56 abitanti della citt\u00e0 metropolitana di Torino in Piemonte, che si trova nella Valle Germanasca, precedentemente parte della Comunit\u00e0 Montana Valli Chisone e Germanasca ora fa parte dell'Unione Montana dei Comuni Valli Chisone e Germanasca.\nGeografia fisica.\nMassello si trova in una valle laterale particolarmente stretta della valle Germanasca che prende il nome di \"Vallone di Massello\". A monte della sua frazione Balziglia (1.370 m), l'ultima alla testata della piccola valle, \u00e8 situata la maestosa cascata del Pis, di notevole bellezza paesaggistica e vero e proprio simbolo del paese. La cascata, sul sentiero che conduce al colle dell'Albergian, \u00e8 a quota circa 2.000 m, occupa il centro del vallone ed \u00e8 ben visibile dopo neanche 1 ora di cammino.\nIl punto pi\u00f9 elevato del territorio comunale \u00e8 costituito dalla vetta del Bric Ghinivert (3.037 m), raggiungibile sempre da Balziglia transitando per l'omonima bergeria e il colle del Ghinivert.\nStoria.\nLa frazione di Balziglia \u00e8 stata teatro di un'eroica resistenza negli anni 1689-1690 da parte dei Valdesi, assediati dall'esercito francese che tent\u00f2 vanamente di massacrarli dopo il loro rientro nelle valli a seguito del Glorioso rimpatrio. Per ricordare questo importante episodio e l'intera vicenda dei Valdesi \u00e8 stato eretto il Museo Storico della Balziglia.\nSociet\u00e0.\nEvoluzione demografica.\nLa popolazione \u00e8 in gran parte valdese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38256", "revid": "848247", "url": "https://it.wikipedia.org/wiki?curid=38256", "title": "Mathi", "text": "Mathi (\"Mati\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, situato 27\u00a0km a nordovest del capoluogo.\nOrigini del nome.\nNel 1939 la denominazione del comune venne italianizzata in \"Mati\"; riacquis\u00ec la denominazione originaria nel 1959.\nStoria.\nQuando il primo gruppo di monaci benedettini si stabil\u00ec a Mathi, il paese era solo un piccolo villaggio di contadini. I monaci vivevano dove ora si trovano la chiesa di San Mauro abate e l'oratorio San Raffaele. Essi costruirono una torre che si pu\u00f2 vedere ancora oggi dietro alla chiesa ed \u00e8 considerata il simbolo del paese assieme alla chiesa. All'epoca delle grandi conquiste territoriali dell'esercito romano, gli ex capi militari, gli abili politici e gli amministratori pubblici, venivano ingraziati per i loro servigi con la propriet\u00e0 di un terzo dei poderi espropriati durante la battaglia. Anche Mathi, che fino al XIII secolo, durante l'occupazione Longobarda di Fredegario si estendeva fino al culmine delle alpi Graie (Vallem detta Amathegis), nell'anno 584 fu ceduta per ottenere la pace e venne assegnata ad un romano di nome Mattius o Matticus, col significato di fondo appartenente alla famiglia dei Mattii.\nIn epoca medievale, fu elevato un castello, ora ne \u00e8 rimasta solo la torre (il Torrione), il quale era adibito a dimora del nuovo proprietario. Il 4 maggio 991 nel comune di Visone in provincia di Alessandria, Matingo (cos\u00ec come veniva chiamata Mathi ai tempi dei Longobardi), venne donata ed entr\u00f2 a far parte dei possedimenti dei benedettini dell'Abbazia di Pulcherada.\nParte della \"Carta del Piemonte Antico\" tracciata dall'Abate Lirelli (geografo della Reale Accademia delle Scienze di Torino), dove sono indicate le valli di Mathi (Vallem detta Amathegis).\nNell'anno 1785, con l'affievolirsi della presenza benedettina il paese venne a far parte della castellania di Balangero.\nDopo la perdita del feudo dei visconti di Balangero (i Baratonia) e dei loro vassali, il paese torn\u00f2 nelle mani dei Savoia che lo diedero in feudo a molte famiglie piemontesi, sar\u00e0 nuovamente coinvolto nelle vicende storiche dello stato sabaudo in particolare si ricordano i giorni 8-9 luglio 1705 durante il saccheggio del paese ad opera delle truppe francesi scese dalla valle di Susa per l'occupazione di Torino e dell'intero Piemonte.\nNei pressi della chiesa parrocchiale, costeggiando la bealera,o percorrendo la strada da via Rivera fino alla via Grosso, restano le deboli tracce di un antico ricetto. Il ricetto era una struttura difensiva della collettivit\u00e0, durante il medioevo la popolazione era soggetta a guerre locali, per il passaggio sul territorio di eserciti,i quali non esitavano a depredare e a saccheggiare.\nCos\u00ec per ordine del Principe Giacomo d'Acaia nel 1342 venne eretto un ricetto in cui riparare persone, animali e altre cose in pericolo di guerra. Il ricetto era costituito da una cinta di mura con fossati e due porte, all'interno era attraversato da una strada principale e la stessa veniva tagliata da altre tre strade traverse. Le mura cingevano uno spazio di circa 14.000 m\u00b2, all'interno, le celle abitative contenevano 75 fuochi, cio\u00e8 375 abitanti.\nTutte le abitazioni furono distrutte in un incendio nel 1391 e successivamente ricostruite nella stessa maniera.\nCome precedentemente detto, sull'etimologia del nome Mathi vi sono pareri discordanti. All'epoca di Fredegario, il luogo principale delle valli dette Amathegis, oggigiorno chiamato Mathi, si intendeva propriamente \"fuor de' monti\", che rinserrano quella valle, ma inverso la sua entrata e a due scarse miglia da Lanzo, che \u00e8 gi\u00e0 in monte...\nIl canonico Felice Assalto, si esprime mettendo in evidenza la posizione del borgo rispetto alle valli: \"esso \u00e8 posto verso est, cio\u00e8 a mattino\", termine poi semplificato in \"Matti\".\nMa non smentisce che possa essersi originato dal greco \"Mathet\u00e9s\", che significa \"scolaro, discepolo\", termine che deriva dal verbo 'Matheteuo', \"essere scolaro o al contrario essere ammaestrato\", in ragione probabilmente dell'istruzione benedettina. Con la soppressione della A iniziale del periodo bizantino e la modifica del suffisso barbarico (-ingo e -engo), si ebbe il Matingo, Mateis dei secoli XI e XII, latinizzati in Maty e Mati e stabilizzati definitivamente nell'attuale Mathi, in cui l'-h ricorda l'origine greca del nome che aveva il teta (q), quest'ultima lettera era normalmente trascritta nell'alfabeto latino con -th.\nIn sintesi si afferma che a causa della posizione geografica, Mathi ha dato il nome ad una vasta regione che, iniziando dalla pianura e legando una linea ideale la Vauda, Grosso, Villanova, Monasterolo, abbracciava il territorio alpino soprastante.\nGi\u00e0 fin dal 1700, Mathi \u00e8 protagonista di uno sviluppo industriale di notevole importanza con il succedersi di officine, filande, cartiere e manifatture tessili; tra le quali spicca il nome della Leuman che gi\u00e0 vantava un organico di 250 operai.\nLa produzione della carta risalente al 1836 per opera di Michele Antonio Varetto ha caratterizzato il campo pi\u00f9 importante per lo sviluppo dell'attivit\u00e0 Mathiese. Alla sua morte la vedova vendette la manifattura a don Giovanni Bosco per 100.000 lire il quale riusc\u00ec a rilanciarla in grande stile sul mercato.\nNel 1919 l'intero impianto pass\u00f2 a Giacomo Bosso, imprenditore che riusc\u00ec a trasformare la cartiera in un importante polo produttivo nel settore. Nel 1964 vide l'ingresso della multinazionale Ahlstr\u00f4m, attualmente unica proprietaria. Ancora oggi la cartiera \u00e8 la pi\u00f9 rilevante fonte di occupazione industriale di Mathi; ma non dimentichiamo tutte le piccole e medie imprese che hanno dato e continuano a dare un vero contributo all'economia del paese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa squadra di calcio di Mathi \u00e8 l'A.D.C. MathiLanzese, nata al termine della stagione calcistica 2008/2009 dalla fusione dell'U.S. Lanzese e dell'A.S.D.C. Mathi. La nuova societ\u00e0 milita nel campionato di Prima Categoria Piemontese. &lt;br&gt;\nLe due sedi della societ\u00e0 sono in viale dello Sport 6 a Lanzo e in Via Commendator Selva 25 a Mathi. &lt;br&gt;\nL'ex presidente dell'U.S. Lanzese \u00e8 diventato Responsabile del Settore Giovanile mentre l'ex presidente dell'A.S.D.C. Mathi \u00e8 diventato il presidente della nuova societ\u00e0."}
{"id": "38257", "revid": "322321", "url": "https://it.wikipedia.org/wiki?curid=38257", "title": "Mattie", "text": "Mattie (\"M\u00e0tie\" in piemontese, \"Mati\u00ebs\" in francoprovenzale) \u00e8 un comune italiano di 653 abitanti della citt\u00e0 metropolitana di Torino in Piemonte; si trova in Val di Susa.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 43 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nMattie faceva parte della Comunit\u00e0 Montana Valle Susa e Val Sangone."}
{"id": "38258", "revid": "322321", "url": "https://it.wikipedia.org/wiki?curid=38258", "title": "Mazz\u00e8", "text": "Mazz\u00e8 (\"Mass\u00e8\" in piemontese, anche noto come \"Mazz\u00e8 Canavese\") \u00e8 un comune italiano di abitanti della citt\u00e0 metropolitana di Torino in Piemonte, attraversato dal fiume Dora Baltea.\nCentro noto per l'antico castello situato su Colle San Michele e affacciato sull'ampia ansa della Dora Baltea che scorre ai piedi della rupe. Comprende le frazioni Barengo, Casale e Tonengo. Il territorio \u00e8 suddiviso in due parrocchie della diocesi di Ivrea: SS. Gervasio e Protasio (Mazz\u00e8 capoluogo e frazione Barengo per un totale di circa 1.800 parrocchiani) e S. Francesco d'Assisi (frazioni Tonengo e Casale per un totale di circa 2.400 parrocchiani).\nEtimologia.\nIl toponimo della localit\u00e0 posta ai confini occidentali del Canavese ha origini ancora da chiarire; due sono al momento le possibili ipotesi:\nGiandomenico Serra insigne studioso di cultura e tradizioni canavesane nonch\u00e9 glottologo nel suo libro \"Contributo toponomastico alla Descrizione delle Vie Romane e Romee nel Canavese\" confermerebbe questa teoria, facendo derivare il termine da Mattiaca, la divinit\u00e0 celtica della guerra e dell'oltretomba e signora dei guadi, nota in Irlanda con l'appellativo di M\u00f3rr\u00edgan (nome a noi noto nella traduzione di \"Morgana\"). \nA sostenere tale teoria vi \u00e8 anche il fatto che a Mazz\u00e8 vi era in antico l'unico guado praticabile sulla Dora Baltea verso la pianura vercellese, a meno di non voler transitare da Ivrea proseguendo poi verso il Lago di Viverone.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38259", "revid": "1154737", "url": "https://it.wikipedia.org/wiki?curid=38259", "title": "Meana di Susa", "text": "Meana di Susa (\"Meana\" in piemontese e in francoprovenzale, \"M\u00e9ans\" in francese) \u00e8 un comune italiano di 801 abitanti della citt\u00e0 metropolitana di Torino in Piemonte.\nStoria.\nSul territorio di Bassa Meana \u00e8 stata rinvenuta una necropoli del I-II secolo d.C., legata all'abitato della \"Segusium\" romana. Le comunit\u00e0 religiose meanesi di San Costanzo (martire della legione tebea) e di Santa Maria sono citate per la prima volta nel 1065 nella bolla del vescovo Cuniberto, che riconosce la giurisdizione della Prevostura di San Lorenzo di Oulx sulla chiesa segusina di Santa Maria Maggiore e sulle chiese ad essa afferenti, tra le quali le chiese di Meana.\nLa devozione a San Costanzo \u00e8 tuttora viva come lo fu nei secoli passati, tanto che nei secoli XVII e XVIII veniva messa in scena una sacra rappresentazione che durava due giorni e coinvolgeva 118 personaggi, e alla quale assistevano migliaia di persone dai paesi vicini. Sopravvive anche un altro rito dedicato a San Costanzo, il \"ballo dei branch\" (che si svolge nel mese di settembre, durante la giornata della festa patronale. Per quasi tutto il XX secolo la festivit\u00e0 era stata spostata alla prima domenica del mese di maggio).\nTra il XIV ed il XVIII secolo risiede a Meana una nutrita comunit\u00e0 valdese. La parrocchiale di Santa Maria Assunta, invece, \u00e8 del XVIII secolo ma conserva l'antico campanile romanico preesistente.\nLa \"borgata Suffis\" \u00e8 considerata la pi\u00f9 antica, sede probabilmente dei marchesi di Ripa, feudatari di Meana, che dal 1630 presero il nome dalla localit\u00e0, del cui nome si fregiano tuttora.\nEsiste poi una \"Torre delle Combe\", dall'aspetto militare, ma che probabilmente pi\u00f9 che a scopo difensivo fu costruita a scopo di comunicazione luminosa tramite fal\u00f2.\nGeografia fisica.\nIl comune di Meana di Susa \u00e8 situato in bassa Val di Susa e fa parte della Comunit\u00e0 Montana Valle Susa e Val Sangone.\nHa una superficie di ed \u00e8 suddiviso in 21 caratteristiche borgate. Nel paese passa la strada del Colle delle Finestre () che collega la Valle di Susa con la Val Chisone; dal paese parte anche la strada per il \"Pian del Frais\", nel comune di Chiomonte, piccola stazione sciistica.\n\u00c8 situato a da Susa ed a 54 dal capoluogo Torino.\nLa sua stazione \u00e8 situata sulla linea ferroviaria Torino-Modane: \u00e8 stata riaperta nell'ambito della linea SFM3 del sistema metropolitano di Torino.\nPer raggiungere l'abitato con mezzi propri, dall'Autostrada A32 bisogna uscire a Susa e proseguire sulla Strada statale 24 del Monginevro fino al bivio per il paese.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 34 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone."}
{"id": "38260", "revid": "322321", "url": "https://it.wikipedia.org/wiki?curid=38260", "title": "Mercenasco", "text": "Mercenasco (\"Mersnasch\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nIl comune si trova a a nord del capoluogo piemontese.\nOrigini del nome.\nIl suo nome deriva dal nome latino di persona \"Martianus\", con l'aggiunta del suffisso -ascus.\nStoria.\nSimboli.\nLo stemma del comune di Mercenasco \u00e8 stato concesso con decreto del presidente della Repubblica del 30 ottobre 2008.\nSociet\u00e0.\nEvoluzione demografica.\nNegli ultimi cento anni, a partire dal 1911, si \u00e8 assistito ad una riduzione della popolazione residente pari al 44%."}
{"id": "38261", "revid": "767487", "url": "https://it.wikipedia.org/wiki?curid=38261", "title": "Meugliano", "text": "Meugliano (\"Muvian\" in piemontese) \u00e8 stato un comune italiano della citt\u00e0 metropolitana di Torino, in Piemonte. Dal 1\u00ba gennaio 2019 si \u00e8 fuso con i comuni di Trausella e Vico Canavese per dare vita al nuovo comune di Valchiusa.\nStoria.\nDi interesse storico l'ottocentesco palazzo Gattino Ricardi di Netro, oggi di propriet\u00e0 della Piccola casa della Divina Provvidenza di Torino, che fu residenza signorile degli industriali Gattino, imparentatisi con i nobili biellesi conti Ricardi, e la cappella di San Bartolomeo Apostolo (edificata tra il 1818 e il 1820) che domina la piazza principale. Notevoli anche alcuni edifici settecenteschi con arcate canavesane.\nGeografia fisica.\nIl territorio \u00e8 situato in Valchiusella tra i 627 e i 2.009 metri sul livello del mare e faceva parte della soppressa Comunit\u00e0 Montana Valchiusella, Valle Sacra e Dora Baltea Canavesana.\nIl lago di Meugliano.\nIl lago costituisce un residuo intramorenico dell'Era Glaciale e occupa una conca del Monte Pianure, a quota 750 m, attorniata da boschi di conifere (per lo pi\u00f9 larici, abeti rossi e pini silvestri). Nei dintorni vi \u00e8 un consistente gruppo di betulle introdotto negli anni '30, mentre nella parte settentrionale del lago si ravvisa un accenno di giuncheto.\nIl lungolago misura 690 metri, la profondit\u00e0 delle acque non supera invece gli 11 metri: tale caratteristica favorisce il congelamento nella stagione invernale.\nSociet\u00e0.\nEvoluzione demografica.\nLo spopolamento del comune ha portato ad una diminuzione della popolazione residente \"di due terzi\" rispetto ai dati del 1911.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38264", "revid": "322321", "url": "https://it.wikipedia.org/wiki?curid=38264", "title": "Mombello di Torino", "text": "Mombello di Torino (\"Mombel\" in piemontese) \u00e8 un comune italiano di 394 abitanti della citt\u00e0 metropolitana di Torino in Piemonte."}
{"id": "38265", "revid": "322321", "url": "https://it.wikipedia.org/wiki?curid=38265", "title": "Mompantero", "text": "Mompantero (\"Mompant\u00e8\" in piemontese, \"Monpantier\" in francese, \"Moumpant\u00eca\" in franco-provenzale) \u00e8 un comune della Valle di Susa di 635 abitanti che, con i suoi 30,10\u00a0km\u00b2 adagiati ai piedi del monte Rocciamelone, risulta essere uno dei comuni pi\u00f9 estesi della Valle.\nL\u2019agglomerato si compone di numerose frazioni. Alcune di esse sono distribuite lungo la sponda sinistra del torrente Cenischia: si tratta di San Giuseppe, Marzano, Trinit\u00e0 e Pietrastretta. Le frazioni Urbiano e Seghino, invece, sono collocate direttamente alle pendici della montagna, lungo la strada carrozzabile che con i suoi stretti tornanti e prolungati rettilinei conduce ad oltre trenta borgate montane dotate di un meraviglioso paesaggio alpino, quello della conca del Rocciamelone.\nDisseminate lungo il versante della montagna, come detto, vi sono molte borgate e case sparse che si popolano essenzialmente nei mesi estivi, come ad esempio le borgate del Tour, Trucco, Chiamberlando, Cugno e la Braida. In tutte queste borgate sono presenti cappelle e piloni votivi risalenti al XV ed al XVII secolo, che testimoniano il ruolo centrale delle borgate nei secoli scorsi, quando in particolar modo d\u2019estate, potevano contare su una grossa popolazione. Tra le cappelle montate di assoluto rilievo si deve menzionare la Cappella della Braida, che presenta al suo interno affreschi di straordinaria fattura.\nAd accogliere i turisti e gli escursionisti che si avventurano sulle montagne di Mompantero, vi sono diverse strutture ricettive: il Rifugio di \u201cCa\u2019 d\u2019Asti\u201d collocato a 2.854 metri, il Rifugio \u201cLa Riposa\u201d collocato a 2.205 metri, l\u2019Agriturismo \u201cLa Darbunera\u201d collocato a 1.900 metri ed infine il Rifugio \u201cIl Trucco\u201d collocato a 1.706 metri. A fondo valle \u00e8 inoltre presente il Ristorante Da Camillo in Fraz. Marzano Grangia.\nNon vanno poi dimenticati i numerosi alpeggi presenti sul territorio, Arcella, Costa Rossa, Pra Riondetto, Tour e Grange Vottero che permettono al visitatore di acquistare prodotti di primissima qualit\u00e0.\nStoria.\nLa presenza sul territorio di incisioni rupestri e di graffiti, rinvenute lungo la strada carrozzabile che conduce al Rocciamelone, dai 718 metri della Chiesa della Madonna dell\u2019Ecova, ai 1.275 metri di Chiamberlando, testimoniano con certezza l\u2019insediamento sul territorio di antiche popolazioni pre-romane, quasi sicuramente di ceppo celtico.\nSul territorio sono presenti molti siti storici, che ci conducono dall\u2019epoca romana con l\u2019Acquedotto presente in Frazione Urbiano (recentemente restaurato), ai resti della Fortificazione del Pampal\u00f9 risalente al finire del XIX secolo, passando per i numerosi affreschi presenti sul territorio risalenti al XV ed al XVII secolo e per i ruderi della Casaforte presente in Frazione Trinit\u00e0, simbolo del Comune.\nNon mancano, infine, segni e testimonianze di una storia ben pi\u00f9 recente. Il Comune di Mompantero \u00e8 infatti strettamente legato alle vicende della Resistenza. Tra tutti gli avvenimenti, \u00e8 sicuramente da ricordare la battaglia svoltasi presso la borgata delle Grange Sevine il 26 agosto 1944 tra la Divisione partigiana \u201cStellina\u201d, capeggiata dal Comandante \u201cAldo Laghi\u201d Giulio Bolaffi ed i nazi-fascisti, per la quale \u00e8 stato installato un cippo commemorativo a quota 1.960 m. Al fine di ricordare tale avvenimento, a partire dal 1988 si tiene sui sentieri partigiani la gara internazionale di corsa in montagna denominata \u201cMemorial Partigiani Stellina\u201d, giunta ormai alla XXX edizione.\nMa non vi \u00e8 solamente l\u2019episodio della battaglia delle Grange Sevine; a questo riguardo \u00e8 possibile visitare presso la sede comunale il Museo della Resistenza che, attraverso la raccolta di un elevato numero di materiale, testimonia il sacrificio partigiano nella lotta per la libert\u00e0 ed evidenzia la necessit\u00e0 di non dimenticare.\nMompantero \u00e8 un comune che guarda al futuro, senza tralasciare le proprie tradizioni. La pi\u00f9 importante \u00e8 sicuramente quella legata alla \u201cFesta dell\u2019Orso\u201d, che si celebra il primo week-end di febbraio presso la Frazione Urbiano. Le origini di questa festa si perdono nella notte dei tempi e sono ad oggi ancora parzialmente ignote. Vi sono per\u00f2 numerose ipotesi circa le origini di questa festa, che \u00e8 sicuramente unica nel suo genere. Una leggenda, forse la pi\u00f9 suggestiva, afferma che un barbaro era giunto alle pendici del Rocciamelone ed aveva terrorizzato le popolazioni locali; si trattava di un soggetto che non parlava la lingua del posto e che era totalmente ricoperto di peli. Una volta catturato veniva reso mansueto con del vino rosso ed il ballo con la ragazza pi\u00f9 bella del paese; in questo modo riusciva ad integrarsi con la popolazione locale. Vi sono poi altre chiavi di lettura, una delle quali affida alla cattura dell\u2019orso un valore altamente simbolico, essendo la cattura nient\u2019altro che la cacciata dell\u2019inverno in favore della bella stagione.\nMa la ricchezza principale di Mompantero \u00e8 sicuramente l\u2019essere un paese di montagna in grado di offrire ai visitatori straordinari momenti di tradizione e di cultura, alternando alla bellezza della natura la semplicit\u00e0 del vivere.\nLa montagna di Mompantero \u00e8 in grado di offrire al visitatore uno straordinario patrimonio naturalistico. Sul territorio sono presenti due S.I.C.: l\u2019oasi xero-termiche e le praterie del Rocciamelone. Si tratta di una montagna non ancora troppo \u201cturisticizzata\u201d, il che permette al turista di assaporare in pieno la natura ed ogni sfaccettatura legata alla vita montana, permettendo al visitatore di vivere un\u2019esperienza di montagna reale.\n\u00c8 possibile effettuare escursioni in un ambiente ancora gradevolmente naturale, in grado di offrire al visitatore degli scenari mozzafiato. L\u2019escursione per eccellenza \u00e8 sicuramente l\u2019ascesa al Rocciamelone, cima pi\u00f9 elevata della Valle di Susa con i suoi 3.538 metri. La vetta del Rocciamelone \u00e8 anche un importante meta di pellegrinaggio, essendo presente sulla cima la statua delle Madonna delle Nevi, condotta in cima dagli alpini nel 1899. La vetta del Rocciamelone \u00e8 meta di pellegrinaggio sin dal 1358 quando Bonifacio Rotario d\u2019Asti, per adempiere ad un voto, port\u00f2 sulla vetta della montagna un trittico bronzeo raffigurante la Vergine con il Bambino, ora conservato presso il Museo Diocesano di Susa.\nDedicato alla Madonna del Rocciamelone, vi \u00e8 poi il Santuario in Frazione Pietrastretta, edificato oltre 50 anni fa all\u2019inizio della mulattiera che conduce la vetta. Il Santuario della Madonna del Rocciamelone \u00e8 teatro ogni 5 agosto dello svolgimento delle celebrazioni della Madonna, santo patrono del Comune di Mompantero.\nTra le altre escursioni di notevole rilevanza che possono essere effettuate sul territorio di Mompantero vi sono quelle che conducono sul percorso GTA, sul Sentiero dei Monaci e sul Sentiero 2000. Non va infine dimenticato il Sentiero dei Partigiani, dove si corre il gi\u00e0 citato \u201cMemorial Stellina\u201d, gara internazionale di corsa in montagna.\nSociet\u00e0.\nTradizioni e folclore.\nFESTA DELL\u2019ORSO\nIl primo week-end del mese di febbraio si svolge in Frazione Urbiano quella che \u00e8 considerata per eccellenza la festa tradizionale di Mompantero, ossia \u201cIl Ballo dell\u2019Orso\u201d o \u201cFora l\u2019Ours\u201d.\nSi tratta di una festa ricca di significati allegorici, unica nel suo genere in tutto il panorama alpino, dove la figura dell\u2019orso ricopre un ruolo assolutamente predominante all\u2019interno della manifestazione.\nLe origini di questa festa si perdono nella notte dei tempi, tant\u2019\u00e8 che non vi sono elementi per poter stabilire esattamente quando questa sia iniziata. Le origini, pertanto, sono ad oggi parzialmente ignote, ma sono molteplici le ipotesi circa la sua genesi.\nUna leggenda, forse la pi\u00f9 suggestiva, afferma che un barbaro era giunto alle pendici del Rocciamelone ed aveva terrorizzato le popolazioni locali; si trattava di un soggetto che non parlava la lingua del posto e che era totalmente ricoperto di peli. Una volta catturato veniva reso mansueto con del vino rosso ed il ballo con la ragazza pi\u00f9 bella del paese; in questo modo riusciva ad integrarsi con la popolazione locale.\nPoi vi sono chiavi di lettura religiose. La festa, infatti, si svolge la prima domenica di febbraio in occasione della festa di Santa Brigida, Santa Patrona della Frazione Urbiano ed \u00e8 legata alla celebrazione cristiana della Candelora, dove tradizionalmente si procedeva con la benedizione delle candele simbolo di Cristo. A questa interpretazione cristiana della festa, si sovrappone una chiave di lettura celtica, secondo la quale la festa deriva dalle celebrazioni in onore di una divinit\u00e0 pre-cristiana di origini irlandesi, Brigit, alla quale \u00e8 poi succeduta la cristiana Santa Brigida.\nVi sono poi interpretazioni legate all\u2019astrologia ed alla meteorologia. Secondo dei proverbi tramandati di generazione in generazione ad Urbiano, parrebbe infatti che esistano interpretazioni della festa legate all\u2019arrivo della primavera. Un proverbio popolare afferma che \u201cse l\u2019orso fa seccare la sua paglia, non esce pi\u00f9 per 40 giorni\u201d. Ci\u00f2 vorrebbe dire che se il giorno della festa fa bel tempo, il rigido inverno si protrarr\u00e0 per altri 40 giorni, mentre se il giorno della festa fa brutto tempo e quindi la paglia non \u201csecca\u201d, la bella stagione \u00e8 alle porte.\nI festeggiamenti iniziano il sabato sera con la \u201ccaccia all\u2019orso\u201d da parte dei cacciatori. La Pro Loco ed il Comune di Mompantero organizzano per il sabato sera un percorso eno-gastronomico per le vie di Urbiano chiamato \u201cMingia e Beiva\u201d. In questa serata i cacciatori si rifocillano per poi partire nella notte alla ricerca dell\u2019orso.\nLa giornata della domenica si caratterizza invece per una prima parte legata alle celebrazioni religiose nella cappella di Urbiano (dedicata proprio a Santa Brigida), con la benedizione e la distribuzione del pane.\nNel pomeriggio la festa entra nel vivo con il ballo dell\u2019orso. L\u2019orso, oramai catturato e reso mansueto con grosse dosi di vino rosso, viene condotto nella piazza principale di Urbiano dai cacciatori. Giunto in piazza l\u2019orso viene fatto ballare con la pi\u00f9 bella ragazza del paese. Reso del tutto inerme, l\u2019orso non incute pi\u00f9 timore nella popolazione, fino a poco tempo prima terrorizzata.\nAll\u2019interno dello svolgimento della festa, assume un ruolo fondamentale la figura del \u201ccacciatore\u201d. Tale figura \u00e8 essenziale non solo per garantire il rispetto delle tradizioni, ma anche per dettare i tempi del ballo della domenica pomeriggio oltre che per compiere la delicata e complicata fase della vestizione dell\u2019orso.\nPer tale ragione nel 2011 si \u00e8 costituito il \u201cComitato dei Cacciatori dell\u2019Orso\u201d. Si tratta di un\u2019associazione avente la finalit\u00e0 di garantire il regolare svolgimento della festa e di preservare la tradizione, tramandando di generazione in generazione la fondamentale figura del cacciatore.\nEvoluzione demografica.\nLo spopolamento progressivo della montagna ha portato al dimezzamento degli abitanti negli ultimi cent'anni.\nEtnie e minoranze straniere.\nSecondo i dati ISTAT al 31 dicembre 2009, la popolazione straniera residente era di 28 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nA luglio 2009 \u00e8 stato adottato il servizio di raccolta dei rifiuti \"Porta a porta\" e ci\u00f2 rende Mompantero il primo comune italiano con meno di mille abitanti ad averlo adottato. Il comune faceva parte della Comunit\u00e0 Montana Valle Susa e Val Sangone."}
{"id": "38266", "revid": "322321", "url": "https://it.wikipedia.org/wiki?curid=38266", "title": "Monastero di Lanzo", "text": "Monastero di Lanzo (\"Monast\u00e9 'd Lans\" in piemontese, \"Moutier\" in francoprovenzale) \u00e8 un comune italiano di 332 abitanti della citt\u00e0 metropolitana di Torino in Piemonte.&lt;br&gt;\nSi trova nelle Valli di Lanzo ed \u00e8 un tranquillo luogo di villeggiatura.\nStoria.\nSicuramente piccoli insediamenti umani erano gi\u00e0 presenti in epoca preromana, come testimoniato dalla toponomastica e dalle incisioni rupestri. Sempre la toponomastica evidenzia l'utilizzo del territorio in epoca romana e poi in epoca longobarda. \u00c8 per\u00f2 intorno all'anno Mille che si ha un maggiore sviluppo dei centri abitati che formano il borgo con la fondazione nel 991 di un piccolo priorato femminile di monache benedettine. Proprio a questo monastero, dedicato a Santa Anastasia, dipendente dall'abbazia di San Mauro di Pulcherada che il luogo deve il nome. I benedettini daranno impulso alle coltivazioni ed allo sfruttamento delle risorse esistenti anche con la costruzione di muri a secco per terrazzare i pendii, con la creazione di una rete di sentieri che univa i centri abitati con i pascoli di alta quota. A testimonianza della presenza benedettina resta il bel campanile romanico (XII secolo) della parrocchiale di Monastero Capoluogo.\nNel Medioevo Monastero ha sempre seguito le sorti della Castellania di Lanzo, alla quale apparteneva. In quel periodo numerose furono le liti con i paesi confinanti, talvolta sfociate in vere e proprie battaglie, per il possesso dei territori degli alpeggi di alta quota, da sempre principale fonte di reddito per il comune. A partire dal XIII secolo circa, la \"Comunit\u00e0 di Monastero\" \u00e8 menzionata in documenti sia civili che religiosi. Nel 1724 viene eretto in feudo, col titolo di Contea, a favore dei Giriodi, Signori di Costigliole Saluzzo. Nel 1769, su istanza dei Baroni Chionio Signori del luogo, viene eretta a Chiaves la Parrocchia di San Giovanni Evangelista. Il toponimo Chiaves sembra derivare dal ruolo riconosciuto alla zona quale \"chiave del Canavese\". Nel 1862 Monastero assunse l'attributo \"di Lanzo\" per evitare omonimie. A partire dal 1880 si \u00e8 verificato un progressivo spopolamento legato all'impoverirsi di un'economia locale basta prevalentemente sull'agricoltura, ma che negli ulltimi anni ha potuto anche trovare un'importante risorsa nel turismo estivo.\nAmministrazione.\nAltre informazioni amministrative.\nIl comune di Monastero di Lanzo fa parte dell'Unione dei Comuni montani delle Valli di Lanzo, Ceronda e Casternone, ex Comunit\u00e0 montana Valli di Lanzo, Ceronda e Casternone."}
{"id": "38268", "revid": "1862310", "url": "https://it.wikipedia.org/wiki?curid=38268", "title": "Moncenisio (Italia)", "text": "Moncenisio (\"Monsnis\" in piemontese, \"Moueini\" in francoprovenzale) \u00e8 un comune italiano di 41 abitanti della Val Cenischia, collaterale della Valle di Susa nella citt\u00e0 metropolitana di Torino (Piemonte), sviluppatosi lungo la Via Francigena nei pressi del Colle del Moncenisio. \u00c8 il quarto comune meno popoloso d'Italia.\nFino a prima della seconda guerra mondiale il comune aveva il nome di Ferrera Cenisio (\"Frere Moueini\" in francoprovenzale); il nome venne cambiato in polemica con la Francia nel 1940, quando la sede municipale venne spostata al colle dal podest\u00e0 fascista dell'epoca.\nGeografia fisica.\nTerritorio.\nIl paese \u00e8 situato in val Cenischia (Val di Susa) a circa 70\u00a0chilometri a nord-ovest da Torino, sul percorso dell'antica strada per il Colle del Moncenisio che mette in comunicazione la Moriana (o valle dell'Arc) con la valle di Susa. Il territorio comunale fa parte della Comunit\u00e0 Montana Valle Susa e Val Sangone.\nStoria.\nLe prime testimonianze sono legate alla storia del valico del Moncenisio che divenne nel XVI secolo una via di primaria importanza per i rapporti commerciali fra Italia e Francia, conosciuto oggi con il nome di Via Francigena, della quale si conservano lunghi tratti dell'antica mulattiera. Il percorso dei viandanti prevedeva lo smontaggio delle carrozze a Novalesa in modo da proseguire il cammino per la ripida mulattiera che, attraverso Ferrera, portava al valico e di qui si poteva poi scendere verso Lanslebourg-Mont-Cenis, al di l\u00e0 delle Alpi.\nPer lungo tempo si \u00e8 pensato all'origine del paese come legata al transito del valico (Ferrera dal lat. \"ferre\", portare), ma una parola definitiva \u00e8 stata data dagli studi di Luca Patria, che nel 1999 ha pubblicato uno studio su di un documento che attesta la fondazione di un primo borgo per lo sfruttamento minerario della zona (Ferrera deriverebbe perci\u00f2 dal minerale \"ferro\"). \nNello studio si spiega che nel 1224 alcuni borghesi della Val di Susa e della Maurienne si accordano con l'Abbazia di Novalesa, proprietaria della zona, per la coltivazione delle miniere, anche con l'impiego di maestranze bergamasche. Si tratta di una \"carta di popolamento\" che dettaglia nei particolari il nuovo abitato. Inoltre, inizialmente il paese, afferma lo studioso, sarebbe stato traslato in tre diverse zone, l'ultima delle quali \u00e8 quella che ancora occupa oggi. Nel corso del Trecento il progressivo esaurimento delle miniere di ferro determina infatti la riconversione del borgo in punto di ospitalit\u00e0 della Via Francigena del Moncenisio (Luca Patria parla di \"Via Mediolanensium\"), attestato anche dalle ricognizioni che narrano di case porticate.\nIl periodo di massimo sviluppo si ha tra 1600 e 1800 e vede la presenza sul territorio del comune di quattro alberghi (\"Sant'Antonio\", \"dell'Angelo\", \"della Croce Bianca\" e \"del Montone\"). Gi\u00e0 da secoli per\u00f2 la maggior parte dei suoi abitanti si occupava di far da guida ai viandanti od offriva il trasporto mediante muli o con l'ausilio di portantine chiamate \"ramasses\", perch\u00e9 costruite con un semplice fascio di rami, i cui portatori erano chiamati \"marrons\". La popolazione raggiunse circa 300 abitanti.\nNel periodo 1803 - 1811 venne costruita, per ordine di Napoleone I Bonaparte, la \"strada napoleonica\" (l'attuale SS25) che tagli\u00f2 fuori il paese e soprattutto rese praticamente inutile il servizio offerto dalle guide e dai portatori. All'inizio gli abitanti furono impiegati nella costruzione della strada stessa ma, una volta terminata, non rimase che la pastorizia o l'emigrazione verso i paesi della bassa valle.\nCome per la vicina Novalesa, tuttavia, la creazione del nuovo itinerario, e il relativo crollo economico della comunit\u00e0, e l'assenza di ogni attivit\u00e0 di rinnovo, ha contribuito a preservare il paese nella sua forma pi\u00f9 antica.\nMonumenti e luoghi d'interesse.\nIl paese si sviluppa prevalentemente lungo il corso del torrente Cenischia e nei pressi si trovano due piccoli laghi alpini naturali.\n\u00c8 sede dell'Ecomuseo delle Terre al Confine, dedicato ai mestieri della montagna (la lavorazione del latte, la fienagione, l'attivit\u00e0 di guide): nell'edificio dell'Ecomuseo ha sede la Biblioteca Comunale che aderisce al Sistema Bibliotecario del Pinerolese.\nSono attive l'associazione Pro-Loco, l'Associazione Culturale \"Lou Faroulhien\" e la Soci\u00e9t\u00e9 Ethnobotanique Alpine, di rilevanza internazionale e l'Associazione San Giors per la difesa del territorio e della cultura locale.\nParticolarmente interessanti i dintorni ricchi di endemismi botanici e rarit\u00e0 (quali la Viola Cenisia) e scrigno di una biodiversit\u00e0 ancora ben preservata.\nNel piccolo piazzale tra l'antica chiesa di San Giorgio (la cui effigie si ritrova su alcuni portoni e in diversi affreschi) e il torrente vi \u00e8 un frassino plurisecolare che ha pi\u00f9 di 300 anni. Caratteristica del borgo \u00e8 la presenza di numerose meridiane con scritte in lingua francoprovenzale, nonch\u00e9 le numerose case che presentano caratteristiche costruttive tipiche dell'Alta Moriana (come ad esempio Aussois), con cui condivide storia e cultura.\nEdifici rilevanti si ritrovano infatti su terreni come quello della Piana di San Nicolao, che \u00e8 territorio francese dal 1947, ma che appartenne al comune di Moncenisio, dove si trova l'antico Ospedale fondato dai Malabaila di Asti nel XIV secolo per l'assistenza ai viaggiatori e l'attigua cappella in stile romanico risalente al XII secolo. L'edificio dell'ex ospedale \u00e8 di propriet\u00e0 del comune e in via di ristrutturazione a scopi turistici e di valorizzazione delle attivit\u00e0 del territorio.\nNella stessa piana si trovano ruderi di varie installazioni militari risalenti agli anni trenta del Novecento, e facenti parte del Vallo alpino: tra di esse particolarmente interessante, all'imbocco del pianoro, l'opera difensiva in caverna artificiale (visibile solo se muniti di attrezzature idonee, caschi, lampade e calzature da alta montagna).Poco prima si incontra un tunnel superstite della Ferrovia Fell, in funzione dal 1867 al 1870, in ottimo stato di conservazione e percorribile senza attrezzature particolari. Pi\u00f9 a monte, interessanti resti di installazioni militari e di una cava di pietra, la medesima che \u00e8 stata impiegata per la realizzazione della fontana antistante l'edificio sede del comune e di alcuni particolari costruttivi. La zona, trascurata dal turismo di massa, presenta interessanti e rare fioriture estive ed \u00e8 uno dei punti di partenza per la salita al lac Roterel (o lac de l'Arpon).\nIl capoluogo \u00e8 punto di partenza per interessanti escursioni sui numerosi sentieri che attraversano le montagne, sia d'estate, sia d'inverno con le racchette da neve. In tutte le stagioni si pu\u00f2 ripercorrere con una bella escursione l'antica Via Francigena, localmente identificata dalla segnaletica come \"Strada Reale\", sia a monte del paese in direzione del valico, sia a valle verso Novalesa.\nEconomia.\nMoncenisio \u00e8 uno dei tanti borghi montani che si ripopolano durante l'estate per via delle persone che vi trascorrono un periodo di villeggiatura. Rispetto alla tabella sopra riportata, la popolazione \u00e8 nuovamente scesa a 37 residenti ufficiali, che si riducono a poco pi\u00f9 di una decina da settembre a giugno. Nei periodi di massima presenza non si superano comunque mai le settanta unit\u00e0.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone.\nCollegamenti esterni.\n Video sul Comune di Moncenisio"}
{"id": "38269", "revid": "322321", "url": "https://it.wikipedia.org/wiki?curid=38269", "title": "Montaldo Torinese", "text": "Montaldo Torinese (\"Mont\u00e0ud\" in piemontese) \u00e8 un comune italiano di 731 abitanti della citt\u00e0 metropolitana di Torino in Piemonte, che si trova a circa 18\u00a0chilometri ad est del capoluogo.\nOrigini del nome.\nLo storico Olivieri ritiene che il toponimo Montaldo abbia avuto origine dal nome di persona germanico Aldo, mentre, in realt\u00e0, \u00e8 da collegare alla posizione geografica: il nome del paese deriva infatti da mons altus, \"monte alto\".\nStoria.\nLa pi\u00f9 antica citazione del comune si ha in un \"diploma\" del Barbarossa e risale al 1159, dove \"Curtem de monte alto\" viene assegnata in feudo alla Chiesa di Torino.\nL'anno 1394 vide l'intervento di Facino Cane, un capitano di ventura, che si impadron\u00ec del paese dopo pesanti saccheggi. A tale evento seguirono molti anni di lotte interne. Successivamente Montaldo divenne feudo dei Simone Balbo, nobili chieresi, poi pass\u00f2 ai Ferrero di Ormea, quindi ai Cassuli di Carmagnola.\nEdifici e luoghi di interesse.\nIl castello.\nNel paese, in cima alla collina, domina il castello di origini antiche, che ha subito molte trasformazioni nel corso degli anni. La prima menzione del castello \u00e8 del 1187 in un documento nel quale il vescovo di Torino investiva di prerogative alcuni signori locali, a condizione che questi circondassero di mura almeno la met\u00e0 del castello. Questo \u00e8 un atto molto importante, in quanto costituisce un vero e proprio \"Statuto comunale\", dove in breve sono definite norme di diritto civile, militare e penale.&lt;br&gt;Dopo molti anni di abbandono l'imponente edificio ospita attualmente un hotel di lusso.\nLa parrocchia dei Santi Vittore e Corona.\nLa parrocchia dei Santi Vittore e Corona, che sorge pi\u00f9 in basso rispetto al castello, \u00e8 una costruzione risalente al Settecento (venne costruita tra il 1723 e il 1724): l'edificio \u00e8 a navata unica con l'abside semicircolare ed \u00e8 dotato, sulla sinistra, di campanile. \nIntorno all'antica parrocchiale \u00e8 sorto un cimitero e la chiesa \u00e8 stata trasformata in cappella cimiteriale.\nEconomia.\nLe colline sulle quali si estende il comune sono molto fertili, con produzioni notevoli di uve e cereali.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38272", "revid": "322321", "url": "https://it.wikipedia.org/wiki?curid=38272", "title": "Monteu da Po", "text": "Monteu da Po (\"Mont\u00e8u\" in piemontese) \u00e8 un comune italiano di 841 abitanti della citt\u00e0 metropolitana di Torino in Piemonte, situato a circa 40 chilometri a est da Torino, lungo la strada provinciale n. 590.\nEtimologia del nome.\nL'origine del nome Monteu \u00e8 controversa. Il nome potrebbe derivare dal latino \"\"Monticolus\" o dal pi\u00f9 recente \"Monsacutus\". Si noti che, nella lingua piemontese, \"mont\u00e9 da P\u00f2\" significa \"salire \"(\"risalire\")\" dal Po\".\nGeografia fisica.\nIl comune \u00e8 incastonato tra le colline del Monferrato settentrionale, e ha un territorio prevalentemente collinare. \u00c8 bagnato dal Po, che fa anche da confine comunale con Verolengo. Vi sono diverse frazioni:\nSociet\u00e0.\nEvoluzione demografica.\nNella seconda met\u00e0 dell'Ottocento, Monteu aveva poco meno di 1.300 abitanti. Nel Novecento si \u00e8 assistito allo sfoltimento della popolazione, arrivando ai 900 abitanti attuali.\nInfrastrutture e trasporti.\nLa fermata di Monteu da Po, attiva fra il 1912 e il 2011, era posta lungo la non pi\u00f9 esercita ferrovia Chivasso-Asti.\nTra il 1883 e il 1949 il comune ospit\u00f2, altres\u00ec, una fermata della tranvia Torino-Chivasso/Brusasco.\nStoria.\nEt\u00e0 romana (I secolo d.C.-V secolo).\nNel territorio comunale di Monteu da Po sono state trovate le rovine della colonia romana di Industria-Bodincomacus. Il sito, localizzato nella frazione di San Giovanni, comprende un foro romano, un tempio dedicato a Iside, e resti di botteghe. Le rovine venute alla luce non sono che una piccola parte della grande citt\u00e0 di Industria, citata per la prima volta da Plinio il Vecchio, che la descrive come importante porto sul fiume Po. Un'invasione unna pose fine all'attivit\u00e0 commerciale del fiorente porto di Industria, dando fuoco al centro abitato.\nEt\u00e0 medievale (X secolo-XIV secolo).\nDella cittadina romana non si hanno pi\u00f9 notizie fino al 996, quando l'imperatore Ottone III concesse il feudo di Industria al Vescovo di Vercelli.\nNel 1186, in una bolla di papa Urbano III, Mounteu da Po viene identificato nelle due pievi di \"Plebem Monticali\" (probabilmente l'odierno centro) e \"Plebem Dustriam\"\" (l'odierna localit\u00e0 San Giovanni).\nNel 1224, il feudo di \"Allustria\" venne compreso nella descrizione del Monferrato di Guglielmo VI, data all'imperatore Federico II. In quel documento si diceva che il feudo di Allustria era compreso tra quello di Cavagnolo, di Piazzo e di Lauriano.\nTra il 1224 e il 1359, il feudo di Allustria pass\u00f2 nelle mani di diverse famiglie nobili. Fu feudo dei Signori di Cocconato, dei Signori di Tonengo, dei Marchesi del Monferrato. Verso la met\u00e0 del XIV secolo, fu retto dai Signori locali, i Gays di Monteu\nNel 1359, il Vescovo di Vercelli lo assegn\u00f2 ai Signori di Cavagnolo con il nome di \"Plebum Dustriae\".\nDal XVII secolo a oggi.\nCon la pace di Cherasco, Monteu da Po venne inglobato nel Ducato di Savoia, e dato ai Conti di Brusasco. Dalla met\u00e0 del XVII secolo iniziarono gli scavi archeologici che riportarono alla luce Industria.\nDurante il regime fascista fu unito al comune di Lauriano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38273", "revid": "322321", "url": "https://it.wikipedia.org/wiki?curid=38273", "title": "Moriondo Torinese", "text": "Moriondo Torinese (\"Moriond\" in piemontese) \u00e8 un comune italiano di 844 abitanti della citt\u00e0 metropolitana di Torino in Piemonte.\nMonumenti e luoghi d'interesse.\nIl castello, oggi propriet\u00e0 privata di una famiglia di industriali di Castelnuovo Don Bosco, fu fatto costruire nell'XI secolo da Landolfo (vescovo di Torino) a scopi di difesa dal vicino marchesato del Monferrato. Esso domina dall'alto l'abitato del paese ed \u00e8 dotato di un parco che si estende su un rilievo collinare. Del castello \u00e8 stato proprietario l'industriale Virginio Bruni Tedeschi, nonno dell'ex topmodel Carla Bruni, che fu anche sindaco del comune per quasi un trentennio (1946-1974).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38274", "revid": "3115", "url": "https://it.wikipedia.org/wiki?curid=38274", "title": "Nichelino", "text": "Nichelino (\"\u00cbl Niclin\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, situato nell'area metropolitana di Torino a circa 5\u00a0km a sud dal capoluogo piemontese. Il 17 gennaio 2000 un decreto del Presidente della Repubblica Carlo Azeglio Ciampi ha assegnato ufficialmente a Nichelino il titolo di Citt\u00e0.\nGeografia fisica.\nTerritorio.\nSituato alle porte meridionali di Torino, Nichelino \u00e8 separato dal capoluogo piemontese a nord (quartiere Mirafiori Sud) grazie al percorso del torrente Sangone. La superficie del Comune \u00e8 di circa 20,64\u00a0km\u00b2 con costituzione geologica uniforme, di natura alluvionale. Nichelino infatti, si trova in un territorio totalmente pianeggiante, in prossimit\u00e0 delle confluenze dei torrenti Chisola e Sangone nel fiume Po, presso la vicina Moncalieri, a est del comune. A ovest invece, confina con frazione Borgaretto di Beinasco, attraverso la prestigiosa Palazzina di caccia di Stupinigi, mentre a sud confina con frazione Garino di Vinovo. Il centro abitato \u00e8 attraversato dal 45\u00ba Parallelo, la linea equidistante fra il Polo Nord e l'Equatore.\nStoria.\nFino al XVI secolo.\nIn epoca romana la zona \u00e8 un punto di passaggio sulla via delle Alpi e della Francia, poi le prime fonti storiche certe citano Nichelino come borgo della vicina Moncalieri. Carte antiche registrano le terre lungo il Sangone tra i possedimenti della potente vicina di casa e le citazioni ricorrono fino al Seicento quando la famiglia Occelli pone le basi per costruire il proprio prestigio e riscattare la futura citt\u00e0. Intanto la peste \u00e8 la sciagurata protagonista delle cronache alla fine del 1500. Il primo caso documentato \u00e8 registrato nel 1586 nel Palazzo Darmelli e proprio la borgata Palazzo \u00e8 bollata come epicentro dell'epidemia. Furono venti i sospetti untori imprigionati e condannati a morte, giustiziati in piazza Castello a Torino. Il morbo impera e sar\u00e0 debellato solo alla fine del 1600. \nXVII secolo.\nLa famiglia Occelli, di origine cuneesi, compare sulle scene torinesi nella seconda met\u00e0 del Cinquecento. La prima data certa che li lega a Nichelino risale all'acquisto del castello. \u00c8 il 22 giugno 1694 quando Vittorio Amedeo II concede la Regia Patente al conte Niccol\u00f2 Manfredo Occelli e ai suoi eredi, portando alla nascita del \"Feudo di Nichilino\". Per fregiarsi del titolo di Conti di Nicolino gli Occelli versano alle casse reali \"lire dieci milla\". Il feudo, il titolo nobiliare, l'amministrazione della giustizia, i diritti in tema di caccia e pesca del Sangone, l'organizzazione delle attivit\u00e0 agricole, la definizione di pedaggi sono i privilegi conquistati grazie alla posizione finanziaria della famiglia. L'infeudazione ufficiale risale al 21 agosto dello stesso anno. Il 14 luglio 1705, mentre imperversa la guerra contro la Francia, con un versamento di \"lire mille\" alle Regie Casse il conte si vede riconoscere il diritto di nomina dei sindaci. L'epoca d'oro dei rapporti con gli Occelli e Nichelino per\u00f2 tramonta con il conte Niccol\u00f2 Manfredo. Alla sua morte il legame si sfilaccia e all'orizzonte si affaccia la supremazia degli Umoglio, conti della Vernea e di Pramollo. \nXVIII - XIX secolo.\nLa morte di Niccol\u00f2 Manfredo Occelli spiana agli Umoglio, la famiglia rivale, la strada delle cariche pubbliche, che i signori della Vernea gestiranno nei primi decenni dell'Ottocento. Il secolo che vede gli Umoglio al potere tramonta, a Nichelino come in tutto il Piemonte, tra echi francesi. L'annessione alla Francia porta nelle pubbliche amministrazioni usi e costumi francesi. Le alterne vicende storiche che legano il territorio sabaudo ai francesi non inficiano il potere locale degli Umoglio e, nel 1833, la carica di sindaco \u00e8 in mano loro. Nel 1824 s'insedia nel territorio nichelinese l'Arma dei Carabinieri, istituita da Vittorio Emanuele I il 13 luglio 1814. Quanto al resto, delle vicende ottocentesche nichelinesi restano labili tracce confuse negli avvenimenti torinesi. Tra i fatti che i documenti tramandano c'\u00e8 la nuova dislocazione del cimitero, che nel 1836 \u00e8 spostato dall'attuale centro citt\u00e0 al rond\u00f2 tra Via della Rimembranza e Via Pateri. Degne di nota il debutto sulla scena cittadina delle maestre donne, che nel 1854 affiancano i sacerdoti cui era tradizionalmente affidato l'insegnamento. Il 27 luglio 1854 Nichelino saluta il passaggio del primo treno sulla linea ferroviaria Torino - Pinerolo.\nXX secolo.\nLe due guerre mondiali.\nIl novecento \u00e8 tristemente caratterizzato dall'\"escalation\" di fatti che culminano in due guerre mondiali che non danno tregua all'Europa. Nella Nichelino, a forte vocazione agricola, la vita scorre come riflesso di quanto avviene nel resto d'Italia e del primo conflitto non restano tante testimonianze. \nIl 15 maggio 1939, quando gi\u00e0 incombe la seconda guerra mondiale, Benito Mussolini in visita a Torino attraversa Nichelino. I sospetti antifascisti, fin dal giorno prima, vengono preventivamente incarcerati per due notti. Intanto i drammatici episodi dello scontro mondiale non risparmiano la citt\u00e0: bombardamenti, rastrellamenti ed eccidi sono all'ordine del giorno, mentre lievitano i fermenti che porteranno anche qui alla Resistenza. \nIl 30 novembre 1942 un bombardiere inglese precipita sul centro della citt\u00e0, distruggendo un intero palazzo, con un bilancio di venti vittime civili pi\u00f9 gli otto aviatori rimasti intrappolati nelle lamiere: una lapide in via S. Francesco d'Assisi ricorda il tragico episodio. \nLa fine della guerra vede la nomina a sindaco di Rodolfo Camandona, prima fascia tricolore della Nichelino liberata, nominato dal Comitato di Liberazione Nazionale nel 1945.\nImmigrazione e lotte operaie.\nArchiviata la seconda guerra mondiale, si fa strada il boom economico e, anche se la citt\u00e0 non si distingue per le cronache, il suo destino e la sua futura reputazione ne sono fortemente influenzati. \nCitt\u00e0 \"satellite\" di Torino, il territorio esplode sotto la spinta della massiccia immigrazione attirata dalla FIAT che \u00e8 una potente calamita per chi cerca lavoro. L'etichetta di \"dormitorio operaio\" affonda qui le sue radici e la citt\u00e0 sar\u00e0 costretta a confrontarsi con questo marchio fino alla fine del secolo. \nNel corso di 10 anni, dal 1950 al 1960, le statistiche della popolazione registrano un incremento significativo e i residenti passano dai 7.257 del 1951 a 14.907 del 1961, ma la vera impennata va dagli anni sessanta ai settanta con 44.837 residenti nel 1971 e il picco nel 1974 quando l'esplosione demografica porta la popolazione alle soglie delle 50.000 persone. \nL'impegno degli anni a venire \u00e8 dedicato a dotare il territorio dei servizi necessari per trasformare l'antico paese in moderna cittadina. La richiesta da parte della gente \u00e8 pressante. \nIl 12 giugno 1969 operai, studenti e associazioni di inquilini firmano un volantino per sostenere la formazione di comitati nati per rifiutare gli aumenti degli affitti, sostenere la discussione nelle fabbriche e formare comitati di lotta. \u00c8 la legittimazione di un malcontento destinato a sfociare in una protesta che far\u00e0 da apripista in tutta Italia. Prende corpo a Nichelino la battaglia per la casa che si amplificher\u00e0 fino a portare all'approvazione degli affitti ad equo canone. \nLa richiesta di case \u00e8 pressante, altrettanto incombente \u00e8 il potere di chi ne possiede e pu\u00f2 minacciare sfratti. Venerd\u00ec 13 giugno 1969 viene occupata la sala del Consiglio del Municipio cittadino e i manifestanti tengono il presidio per 13 giorni. Il \"colpo di mano\" indetto dal movimento studentesco e dai rappresentanti locali del Partito Comunista, mira a ottenere il blocco degli affitti. Infine, il comune di Nichelino annuncia la costituzione di un servizio di assistenza gratuito agli inquilini e s'impegna a realizzare abitazioni popolari.\nSociet\u00e0.\nEvoluzione demografica.\nNel 1855 il comune aveva una popolazione di 905 persone, che formavano 188 famiglie.\nLe forti ondate immigratorie del dopoguerra hanno determinato un raddoppio della popolazione tra gli anni 1951 e 1961 e hanno successivamente triplicato i residenti in un solo decennio, dal 1961 al 1971.\nCultura.\nScuole.\nNel comune di Nichelino hanno sede otto scuole primarie, quattro scuole secondarie di primo grado, due scuole secondarie di secondo grado (liceo \"Erasmo da Rotterdam\" e liceo \"J.C. Maxwell\") e due scuole professionali (Enaip Piemonte ed Engim).\nDal 1989 \u00e8 presente l'Universit\u00e0 della Terza Et\u00e0, conosciuta come UNITRE.\nBiblioteca.\nLa Biblioteca civica \"Giovanni Arpino\" membro del progetto SBAM (Sistema Bibliotecario Area Metropolitana) venne fondata nel 1971, dal 1993 ha sede nel nuovo edificio di 1500\u00a0m\u00b2 in Via Turati. All'interno si trova la Ludoteca Comunale \"La Bottega dei Sogni\" nata nel 1994 che collabora con le scuole e organizza laboratori.\nLibrerie.\nLa libreria Il Cammello\", \"aperta nel 2011, \u00e8 gestita interamente da volontari e organizza eventi culturali di vario genere.\nCentro culturale giovanile.\nInaugurato il 25 aprile del 2014, chiamato \"Open Factory\" ed intitolato a Marco Fiorindo, giovane musicista nichelinese prematuramente scomparso. Il centro propone varie attivit\u00e0 in ambito culturale di cooperazione sociale e aggregative.\nTeatri.\nIl \"Cinema-Teatro Superga\" fu chiuso alla fine degli anni settanta dopo alterne vicende, anche a seguito delle norme di sicurezza imposte successivamente al drammatico incendio del Cinema Statuto di Torino. Ristrutturata e riconvertita in teatro (498 posti con platea pi\u00f9 galleria ed il palcoscenico di 150\u00a0m\u00b2) la struttura venne inaugurata nel 1999, prendendo il nome di Teatro Superga.\nMedia.\nGiornali.\nNichelino Comunit\u00e0,nasce nel 1977 (reg. Tribunale di Torino n. 2689/77). Mensile di informazione della comunit\u00e0 cristiana, tiratura 20.000 copie, diretto (dalla nascita a tutt'oggi) dal giornalista Mario Costantino.\nNichelino citt\u00e0, nasce nel 1997 (reg. Tribunale di Torino n. 5032/97). Mensile di informazione della Giunta Comunale, tiratura 24.000 copie, diretto (dalla nascita fino all'inizio del 2020) dal giornalista e scrittore Antonio Infuso, a cui \u00e8 succeduto il giornalista Gianni Giacobino.\nRadio.\nRadio Nichelino Comunit\u00e0 nasce il 15 marzo 1978 su volere del consiglio pastorale della SS. Trinit\u00e0 per raggiungere coloro che non potevano comunicare direttamente con la comunit\u00e0. \u00c8 una delle radio pi\u00f9 vecchie del Piemonte e copre con le sue frequenze le province di Torino (FM 107,400), Asti e Cuneo.\nGeografia antropica.\nSuddivisioni amministrative.\nLa Citt\u00e0 \u00e8 suddivisa come organizzazione territoriale in sette quartieri (tra parentesi l'anno di fondazione):\nInfrastrutture e trasporti.\nLa citt\u00e0 \u00e8 servita dalla Tangenziale Sud di Torino attraverso due svincoli:\nLa stazione di Nichelino \u00e8 posta sulla linea ferroviaria Torino-Pinerolo, che ferma sul territorio comunale nella stazione lungo la strada per Candiolo.\nLa vicina Moncalieri, al di l\u00e0 della ferrovia, \u00e8 accessibile dalla sopraelevata di zona \"Mongina\" o dal sottopasso di Via Pastrengo.\nPer la linea autobus, la citt\u00e0 \u00e8 servita sia dalla rete suburbana di Torino con le linee 35, 35N, 1 (Urbana di Nichelino), 14, 96 e 39, sia dalla Sadem con le corriere provinciali.\nAmministrazione.\nPatti di amicizia.\nNichelino ha costituito patti di amicizia con:\nSport.\nCalcio e Calcio a 5.\nLa societ\u00e0 calcistica A.S.D. Onnisport Club 1972 fondata nel 1972, partecipa con quattro squadre a campionati dilettantistici regionali.\nNel comune aveva sede la societ\u00e0 di calcio U.S. Nichelino 1929 fondata nel 1929 e rimasta in attivit\u00e0 fino al 2012, \u00e8 stata assorbita dalla Societ\u00e0 A.S.D. Nichelino Hesperia 1996.\nLa squadra di calcio a 5 locale \u00e8 l'A.S.D. Uniconet Gems Nichelino, fondata nel 2010, partecipa a campionati dilettantistici.\nNel comune \u00e8 presente una sezione dell'Associazione Italiana Arbitri \"Antonio Pairetto\".\nNuoto.\nPer il nuoto ha sede nella localit\u00e0 la societ\u00e0 A.S.D. Centro Nuoto Nichelino, nata nel 1982."}
{"id": "38275", "revid": "322321", "url": "https://it.wikipedia.org/wiki?curid=38275", "title": "Noasca", "text": "Noasca (\"Noasca\" in piemontese, \"Novaska\" in francoprovenzale) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nNoasca si trova in Valle dell'Orco e il territorio comunale \u00e8 in parte situato nel Parco nazionale del Gran Paradiso. Il centro comunale si trova in sinistra idrografica dell'Orco, poco a valle della confluenza del torrente Noaschetta.\nIl comune \u00e8 situato sul versante meridionale della montagna del Gran Paradiso, e il territorio comunale giunge oltre quota 4.000 metri sul livello del mare in corrispondenza del Roc, a breve distanza dalla vetta pi\u00f9 alta del massiccio. Noasca \u00e8 anche uno dei comuni italiani a pi\u00f9 elevata escursione altimetrica (altitudine minima 841 m, altitudine massima 4.026 m), la pi\u00f9 alta di tutti i comuni della citt\u00e0 metropolitana torinese.\nStoria.\nNoasca dipendeva in epoca feudale dalla contea dei Valperga. Oltre all'agricoltura (basata in particolare sulla produzione di cereali montani come orzo e segale, di fieno e di patate) e all'allevamento in passato gli abitanti di Noasca erano dediti al commercio del bestiame, in particolare con i paesi allo sbocco della vallata come Cuorgn\u00e8. Erano inoltre noti come spazzacamini itineranti. Gli abitanti erano considerati di \"indicibile robustezza e di alta statura\", oltre che di indole \"assai buona\".\nLa popolazione era un tempo diffusa tra molte frazioni, oggi quasi tutte abbandonate a causa dell'emigrazione, in particolare verso i centri della pianura canavesana.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Orco e Soana."}
{"id": "38277", "revid": "322321", "url": "https://it.wikipedia.org/wiki?curid=38277", "title": "Nomaglio", "text": "Nomaglio (\"Nomaj\" in piemontese) \u00e8 un comune italiano di 281 abitanti della citt\u00e0 metropolitana di Torino in Piemonte.\nStoria.\nQui ebbero la propria sede gli antichi signori di Settimo Vittone gli (H)Enrico, feudatari di molti luoghi circostanti. Uno dei loro rami furono gli (H)Enrico di Giampietro soprannominati Giampietri o i Giampietro, conti di Montestrutto, Quincinetto, Tavagnasco e di Nomaglio, che si estinsero nel Settecento nei Mola di Beinasco, carignanesi, discendenti da Giacomo Mola, signore di Carmagnola (XII secolo), poi denominatosi Mola di Nomaglio.\nEcomuseo della Castagna.\nL'ecomuseo dispone di un antico Mulino ad energia idraulica, tuttora funzionante, utilizzato per la macina delle castagne da cui si ottiene la farina utilizzata per la produzione di prodotti gastronomici. Il sistema ecomuseale \u00e8 completato da un percorso esterno segnalato che, partendo dalla piazza centrale del paese, sale ai castagneti da frutto dove \u00e8 possibile vedere: castagni centenari, le antiche casette (benne) in cui si ritiravano le foglie, le ricciaie dove si smaltiscono i ricci vuoti e gli essiccatoi in campo, dove si trasformavano le castagne fresche in prodotto secco. Aderisce al progetto \"Rete Museale AMI\" () che prevede una valorizzazione e promozione del patrimonio museale dell'Anfiteatro Morenico d'Ivrea.\nEconomia.\nCentro agricolo del Canavese, posto in posizione panoramica, sulle pendici della Serra morenica di Ivrea, una collina morenica, domina la Valle della Dora Baltea. Il territorio \u00e8 ricco di castagneti, la coltivazione dei quali costituisce tuttora una risorsa economica rilevante a livello locale. \nDalle castagne di Nomaglio e dalla loro farina (frutto della macinazione in un antico mulino locale), si ricavano vari prodotti squisiti e naturali; assai noti a livello locale sono le spugnole dei boschi di Nomaglio, i canestrelli di Nomaglio alla castagna, e i \"Nomaj\u00f2t\", cioccolatini a forma e ripieni di castagna. Ai castagneti si affiancano, scendendo verso il fondovalle boschi cedui, pascoli (erano celebri, un tempo, i formaggi nomagliesi che su questi pascoli si producevano, seppur in piccole quantit\u00e0) e frutteti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana."}
{"id": "38279", "revid": "322321", "url": "https://it.wikipedia.org/wiki?curid=38279", "title": "Novalesa", "text": "Novalesa (\"Noval\u00e8isa\" in piemontese, \"Nonal\u00e9sa\" in francoprovenzale, \"Novalaise\" in francese) \u00e8 un comune italiano di 523 abitanti della citt\u00e0 metropolitana di Torino in Piemonte, sede dell'omonima abbazia benedettina fondata nel 726. Si trova in val Cenischia, valle tributaria in sinistra della val di Susa, ai piedi del Colle del Moncenisio.\nStoria.\nAncora oggi il paese \u00e8 costruito di fronte all'abbazia di Novalesa, che nel suo splendido isolamento in mezzo ai prati del versante ovest della Val Cenischia, per tredici secoli \u00e8 stata il cardine della vita del paese.\nUn borgo di strada.\nCon la sua tipica architettura alpina, Novalesa \u00e8 un borgo di strada costruito attorno alla Via Maestra, parte della strada antica di Francia che dal Medioevo (con la fondazione dell'abbazia di Novalesa da parte dei Franchi nel 726) al XIX secolo conduceva al Colle del Moncenisio. Il passaggio della strada internazionale faceva del paese di Novalesa e delle sue locande un posto tappa fondamentale ai piedi del valico, decretandone la fortuna economica e lasciando in loco pregevoli opere d'arte alpina.\nPi\u00e8 del Monte.\nTra XII e XIII secolo, sulla frequentata Via Francigena, alla base del valico alpino del Moncenisio un edificio ecclesiastico preesistente alla chiesa parrocchiale e ora sconsacrato veniva gi\u00e0 indicato come \"S. Maria ad Pedem Montis Cenisii\", o \"S. Maria de Pedemontio\".\nMonumenti e luoghi d'interesse.\nDiversi i luoghi interessanti in questo paese della val Cenischia.\nAbbazia di Novalesa.\nFra i prati di fronte all'abitato spicca l'abbazia della Novalesa, risalente al 726 d.C. e attorniata da antichissime cappelle poste fra i prati. Fondata dai Franchi ai piedi del Colle del Moncenisio a servizio della Via Francigena, \u00e8 stata da poco restaurata e ospita, oltre alla pregevole cappella affrescata di S. Eldrado (XI secolo, con un doppio ciclo su Eldrado e su San Nicola di Bari, uno dei primi esempi in Europa occidentale), nota a livello internazionale, un museo archeologico e un museo di restauro del libro.Presso l'abbazia \u00e8 stata rinvenuta la sepoltura di un uomo corredata da una conchiglia, probabilmente un pellegrino di ritorno da Santiago di Compostela.\nChiesa parrocchiale di Santo Stefano.\nLa chiesa parrocchiale di Santo Stefano in centro paese con il museo diocesano d'arte sacra ospita opere dall'VIII secolo al XVIII secolo, in parte provenienti dalla soppressione dell'abbazia di Novalesa.\nMuseo etnografico.\nIl piccolo museo etnografico locale \u00e8 situato lungo la Via Maestra anticamente percorsa dai pellegrini della Via Francigena e dai mercanti. Conserva al suo interno oggetti e ambienti tipici della civilt\u00e0 rurale che ha contraddistinto il borgo sino a tutto il XX secolo.\nIncisioni rupestri.\nA testimonianza dell'antichissima frequentazione del luogo e dei suoi pascoli alpini, si trovano in loco numerose incisioni rupestri.\nLocanda medioevale \"Casa degli affreschi\".\nLa \"Casa degli affreschi\" recentemente recuperata dal comune che l'ha acquisita al patrimonio municipale, \u00e8 un'ex locanda medioevale con un doppio ambiente interno ben conservato. Si conosce un solo altro caso nelle Alpi di ambiente di questo tipo conservatosi, in Val Pusteria, oltre ad uno cittadino a Moncalieri. Probabilmente da identificare con la \"Locanda della Croce Bianca\" citata nei documenti a partire dal XIV secolo, presenta in facciata affreschi con gli stemmi delle regioni europee di provenienza e di destinazione degli avventori della locanda, punto tappa della Via Francigena, variante del Moncenisio e che sfruttava la collocazione del paese alla base del Colle del Moncenisio. Internamente, la Casa presenta decorazioni geometriche a fresco con scritte lasciate dagli avventori nel corso del tempo. Durante i restauri \u00e8 stata rinvenuta la scritta di un pellegrino di origine polacca.\nPaesaggio e cascate.\nTutto intorno a Novalesa vi sono le alte cime delle Alpi Graie: significativo il dislivello tra le cime soprastanti l'abitato, poste tra i 3400 e i 3500 metri s.l.m, e il paese, a 828 metri s.l.m.; oltre a definire un paesaggio molto caratteristico, gli scoscesi versanti contribuiscono alla formazione di cascate piuttosto alte, almeno sei delle quali sono sempre visibili, arrivando a pi\u00f9 di una decina in periodi particolarmente piovosi. Rilevanti sono le cascate incise dal rio Claretto e dal torrente Marderello (entrambi affluenti del Cenischia) che d'estate sono utilizzate da chi pratica il torrentismo e d'inverno dagli arrampicatori su ghiaccio. Data la quota non molto elevata di questi salti d'acqua (attorno ai mille metri) il ghiaccio si forma solo nei periodi pi\u00f9 freddi dell'inverno. Le difficolt\u00e0 tecniche dell'arrampicata non sono particolarmente elevate tranne che nel caso della cascata detta \"Fungo magico\". Da menzionare per la bellezza in particolari periodi dell'anno anche la cascata Coda di Cavallo nei pressi dell'Abbazia di Novalesa.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 12 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Novalesa faceva parte della Comunit\u00e0 Montana Valle Susa e Val Sangone."}
{"id": "38280", "revid": "322321", "url": "https://it.wikipedia.org/wiki?curid=38280", "title": "Oglianico", "text": "Oglianico (\"Ojani\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nStoria.\nOglianico \u00e8 un comune canavesano di probabile origine celtica, la cui onomastica potrebbe derivare da \"Uliaco\", in seguito \"Ulianico\". Altra teoria ne fa derivare il nome dal gentilizio romano \"Ulius\", da cui \"fundus ullianus\", che successivamente d\u00e0 luogo a \"Ulianicus\".\nLe prime notizie certe risalgono al secolo XII e precisamente al 1110, quando l'imperatore Enrico IV, nel confermare numerosi feudi ai suoi fratelli, Guido e Ottone, conti del Canavese, nomin\u00f2 anche Oglianico. Per tutto il Medioevo, le sorti di Oglianico furono legate a quelle del vicino borgo di Rivarolo, sede di castellania sabauda dalla quale dipendeva; mentre Favria, confinante, soggiaceva all'influenza dei Marchesi di Monferrato.\nLe contese fra i signori canavesani, i Conti di Valperga e di San Martino, per il possesso del territorio, rispecchiavano le antiche lotte tra guelfi e ghibellini.\nIl borgo di Oglianico si trovava in strategica posizione di transito e di confine, causa di continue guerre. La necessit\u00e0 di difendere la popolazione, raccolti e bestiame, indusse gli abitanti di Oglianico a costruire uno dei pi\u00f9 importanti ricetti del Canavese protetto da una imponente torre-porta, tipico esempio di torre medioevale a tre lati, con il quarto lato aperto verso l'interno. \u00c8 una torre tanto ben conservata e significativa dal punto di vista architettonico da essere fedelmente riprodotta da Alfredo D'Andrade nel Borgo Medioevale del Valentino a Torino, in occasione dell'Esposizione Generale Italiana del 1884.\nIl legame e la fedelt\u00e0 dimostrata da Oglianico nei confronti della signoria sabauda trovarono riconoscimento nel diritto a legiferare in forma autonoma. Risalgono al 1352 i primi statuti - \"Statuta Comunitatis et Hominum Loci Oglianici\"- poi confermati da Ibleto di Challant, Capitano generale del Piemonte, nel 1372.\nDa allora, la storia di Oglianico segu\u00ec le sorti della dinastia sabauda e dei suoi feudatari fino alla conquista della piena autonomia comunale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38281", "revid": "83531", "url": "https://it.wikipedia.org/wiki?curid=38281", "title": "Orbassano", "text": "Orbassano (\"Orbassan\" in piemontese, pronuncia ) \u00e8 un comune italiano di abitanti, appartenente alla prima cintura dell'area metropolitana di Torino, in Piemonte.\nIl torrente Sangone divide in due il territorio comunale. Il centro abitato \u00e8 interamente a sud, ormai aggregato alla localit\u00e0 Pasta di Rivalta, mentre a Nord del torrente si trova l'Abbadia di Gonzole, le cui giornate di terra lasciarono spazio negli anni sessanta del Novecento al Sanatorio San Luigi, ora Azienda Ospedaliera, nonch\u00e9 all'Interporto ferroviario di Torino Si.To. In localit\u00e0 Cascina Mellano \u00e8 sorto negli anni settanta il Centro Ricerche Fiat.\nFatta eccezione per le cascine e le aree industriali, la sola frazione di Orbassano fuori dal centro abitato \u00e8 Tetti Valfr\u00e9, sulla strada che conduce alla Palazzina di Caccia di Stupinigi.\nGeografia fisica.\nIl centro abitato \u00e8 attraversato a sud dal 45\u00ba parallelo, la linea equidistante fra il Polo nord e l'Equatore.\nStoria.\nL'etimologia toponomastica del centro abitato non \u00e8 chiara, ma molto probabilmente deriverebbe dal latino \"Urbis Sanus\", ovvero \"citt\u00e0 salubre\", come a indicare un luogo adatto al sorgere di un centro abitato; tale dicitura appare tuttora nel gonfalone della citt\u00e0 come proprio motto.\nSecondo altre fonti storiche il termine toponomastico potrebbe derivare anche dal nome di persona \"Urbicius\", un legionario romano\ninsediatosi nel territorio al termine della sua carriera militare e a cui furono assegnate alcune centurie di terreno, come era consuetudine nella societ\u00e0 romana. Le testimonianze di disboscamenti, suddivisioni in centuriazioni e coltivazioni sono documentate da due reperti epigrafici di epoca imperiale, rinvenuti nel territorio comunale nella seconda met\u00e0 del XIX secolo.\nLa toponomastica vari\u00f2 poi in \"Vicus Urbanicum\" e in \"Orbacianum\" intorno all'anno mille, quando l'area entr\u00f2 a far parte dei territori appartenenti ai Marchesi di Susa, ma venne poi ceduta nel 1029 all'abbazia di San Giusto di Susa, da Olderico Manfredi.\nDopo il 1035 la met\u00e0 dei territori divennero possedimenti della diocesi torinese, tuttavia nel XII secolo pass\u00f2 sotto la guida della famiglia degli Orsini, Signori di Rivalta, il paese con cui Orbassano condivide il confine settentrionale, . \u00c8 in questo periodo che inizi\u00f2 a svilupparsi la piccola borgata di \"Cascinette\". La piazza principale era l'attuale piazza del borgo e un piccolo castello sorgeva un po' fuori, sull'attuale via Castellazzo, al posto dell'attuale Palazzo Vaudagnotto.\nDurante tutto il XII secolo si susseguirono i contrasti tra la famiglia Orsini e i Vescovi di Torino per il possesso di questi territori, fino all'accordo del 1253. Nel 1327 Orbassano fu infeudata ai Savoia, che ne assegnarono nuovamente il possesso ai Signori di Rivalta. Alla morte di Risbaldo Orsini (\"Risbaud Orsin\"), nel 1341, la famiglia si divise in due rami: i Signori del Castello superiore di Rivalta e del Castello inferiore di Orbassano.\nA partire dai primi anni del Cinquecento i territori divennero noti come \"Orbazan\", per poi trasformarsi definitivamente in \"Orbassano\" e vedere il declino dei signori di Rivalta, fino a quando le due dinastie si estinsero alla met\u00e0 del Settecento, dopo che l'eredit\u00e0 era passata ad Isabella, sposa del marchese Palavicini. In questo periodo il villaggio di Orbassano divenne sede di villeggiatura per signori e vennero edificate alcune prestigiose residenze fra Seicento e Settecento: Villa Gaj di Quarti e Villa Palma Nota.\nIl territorio di Orbassano \u00e8 anche noto per la \"Battaglia della Marsaglia\", che vide schierarsi da una parte le truppe del Re di Francia Luigi XIV e dall'altra quelle di Vittorio Amedeo II, guidate dal generale Nicola Catinat. \u00c8 bene ricordare per\u00f2 che tale battaglia non interess\u00f2 in realt\u00e0 i territori di Orbassano ma la fascia che circonda il Monte San Giorgio e quindi i comuni di Bruino, Piossasco e Volvera. Gli storici che ai primi del Novecento analizzarono i documenti citarono Orbassano in quanto centro urbano maggiormente sviluppato rispetto ai comuni interessati dallo scontro. Orbassano sub\u00ec invece la ferocia delle armate francesi durante l'Assedio di Torino del 1706: il borgo venne dato alle fiamme e completamente incenerito.\nGi\u00e0 a partire dall'800 Orbassano inizia a trasformarsi: la personalit\u00e0 di Orbassano pi\u00f9 rilevante dell'Ottocento \u00e8 stata Leandro Quenda, sindaco di Orbassano per oltre vent'anni, eletto nell'allora Regno di Sardegna e deposto a Italia gi\u00e0 unificata. Sotto il suo lungo mandato a Orbassano sono stati aperti l'ospedale San Giuseppe, la scuola Don Giordano, tessiture, opifici, strade, ed \u00e8 stato lui a proporre e a coinvolgere gli altri sindaci della Val Sangone e del Pinerolese per l'apertura delle linee ferroviarie lungo l'asse Orbassano-Giaveno e Orbassano-Pinerolo.\nIn principio Orbassano fu sede di un'azienda tessile di medie dimensioni, la Depetris, e questo rappresent\u00f2 il primo settore sviluppatosi in loco e pi\u00f9 generalmente nell'intera Italia Settentrionale all'epoca. Da ricordare \u00e8 anche la breve esperienza aeronautica orbassanese con l'A.E.R.. Nel 1969 nella vicina Tetti Francesi (frazione di Rivalta) apr\u00ec lo stabilimento Fiat Rivalta con conseguente flusso di immigrati dalle campagne e dal meridione.\nA partire dagli anni settanta del Novecento, con l'insediamento nel territorio della Fiat e di tutto l'indotto che ne \u00e8 conseguito, c'\u00e8 stato un forte aumento della popolazione, che \u00e8 passata in breve tempo da 6.000 abitanti a 16.000.&lt;/br&gt; \u00c8 stato quindi stabilito un nuovo piano regolatore per organizzare le aree residenziali, quelle commerciali e industriali, le zone destinate ad area agricola e quelle riservate ai servizi. Questo piano regolatore, tuttavia, non ha evitato speculazioni edilizie.\nLa Giunta Regionale del Piemonte, nel febbraio 2010, ha modificato la categoria sismica di Orbassano, elevandola da 4 (rischio minimo) a 3, facendola cos\u00ec rientrare nei comuni in cui \u00e8 necessario seguire la normativa antisismica per le costruzioni.\nMonumenti e luoghi d'interesse.\nSimboli.\nLo stemma della Citt\u00e0 di Orbassano \u00e8 stato concesso con decreto del presidente della Repubblica del 13 febbraio 2006.\nCultura.\nBiblioteca.\nA Orbassano \u00e8 presente la biblioteca civica a pi\u00f9 piani Carlo Maria Martini.\nInfrastrutture e trasporti.\nOrbassano \u00e8 servita dalle linee 5, OB1, RV2, 43 e 48, grazie al trasporto pubblico cittadino svolto tramite anche altre autolinee gestite da GTT.\nDal 1881 al 1958 Orbassano fu servita dalla tranvia Torino-Orbassano-Giaveno.\nA partire dal 2022 sono previsti i sondaggi preliminari per la Linea 2 della metropolitana, che in futuro collegher\u00e0 Orbassano con il centro di Torino, attraversando gli abitati di Pasta di Rivalta e Beinasco."}
{"id": "38282", "revid": "1363832", "url": "https://it.wikipedia.org/wiki?curid=38282", "title": "Orio Canavese", "text": "Orio Canavese (\"\u00d2r\" in piemontese) \u00e8 un comune italiano di 751 abitanti della citt\u00e0 metropolitana di Torino in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38283", "revid": "322321", "url": "https://it.wikipedia.org/wiki?curid=38283", "title": "Osasco (Italia)", "text": "Osasco (\"Osasch\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nInfrastrutture e trasporti.\nTra il 1882 e il 1935 il comune fu servito dalla tranvia Saluzzo-Pinerolo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38284", "revid": "36426", "url": "https://it.wikipedia.org/wiki?curid=38284", "title": "Osasio", "text": "Osasio (\"Osas\" in piemontese) \u00e8 un comune italiano di 934 abitanti della citt\u00e0 metropolitana di Torino in Piemonte, che dista dal capoluogo circa 30 chilometri a sud.Ha una superficie di 4,5 chilometri quadrati per una densit\u00e0 abitativa di 193,3 abitanti per chilometro quadrato e sorge a 241 metri sopra il livello del mare.\nStoria.\nLe notizie pi\u00f9 antiche riguardanti Osasio, in origine noto come Olsazio, risalgono ai secoli XI e XII, quando fu feudo della Sacra di San Michele in Val di Susa. Si trova pressoch\u00e9 al confine tra le province di Torino e di Cuneo: allora era collocato al margine tra i possedimenti dei Conti di Savoia e il Marchesato di Saluzzo. Il Po rappresentava la linea di demarcazione tra i due stati.\nIntorno alla met\u00e0 del Duecento, quando il Conte di Savoia fu feudatario del comune di Asti per i territori in prossimit\u00e0 del Po compresi tra Vigone e Carignano, Osasio appartenne alla famiglia astigiana dei Bolla. In questo periodo i passaggi di propriet\u00e0 del territorio osasiese si inseriscono nel quadro delle lotte tra i Savoia e il comune di Asti. Probabilmente, fu in seguito alla pace stipulata nel 1265 fra il conte Pietro II e gli astigiani, quando Carignano ritorn\u00f2 sabauda, che Osasio divent\u00f2 feudo della famiglia carignanese dei Provana, fedeli vassalli di casa Savoia. Dal 1295, Osasio fu parte del Feudo di Filippo di Savoia, futuro Principe d'Acaja, che comprendeva una vasta zona del Piemonte a sud di Torino e alla sinistra del Po.Nella prima met\u00e0 del XV secolo il territorio osasiese era ancora prevalentemente paludoso e Ludovico d'Acaja, divenutone tenutario, affid\u00f2 i terreni a ventiquattro famiglie con l'obbligo di bonificarle e di sfruttarne il raccolto in cambio di 300 ducati d'oro. Tale contratto, ancora conservato nell'archivio comunale, risale al 17 marzo 1440 ed \u00e8 considerato l'atto di nascita del comune di Osasio. Tra gli assegnatari di appezzamenti si trovano i nomi di Michele Serassio, Giovanni Accastello, Amedeo Oberto, Giovanni Grella, Giovanni Vaudagna, Antonio Lezardi, Giovanni Ferrero, Antonio Cerutti, Giovanni Rossi, famiglie i cui discendenti ancora oggi vivono nel paese.\nVerso la fine de XVI fu signore di Osasio anche Pietro Granetto Signore di Costigliole Saluzzo.\nNel corso dell'Ottocento, il territorio osasiese pass\u00f2 per via di discendenza femminile ai conti Verrua, dai quali lo acquistarono in seguito i marchesi Amoretti di Envie.A partire dal 1928, per diciotto anni durante il regime fascista, Osasio dipese dal vicino comune di Pancalieri; dal 1946 \u00e8 tornato ad essere un comune autonomo.\nIl territorio.\nLe fertili terre che circondano Osasio sono percorse da due corsi d'acqua, le \"bealere\" Angiale o Gitana e Chisone. L'Angiale, le cui sorgenti sono site nella zona a sud di Vigone, nel territorio di Carignano prender\u00e0 il nome di Rivo Vuotasacca e sfocer\u00e0 nel Po, cos\u00ec come il Chisone. Nel 1455, durante le opere di bonifica del territorio, Ludovico d'Acaja fece scavare il canale della Pancalera, alimentato dalle acque dell'Angiale. Queste canalizzazioni sono ancora fornite di interessanti opere idrauliche, che regolano il deflusso delle acque, realizzate con elementi in pietra e in muratura: chiuse (\"saraie\") e partitori (\"spartiai\"). L'Angiale, viene chiamato dagli osasiesi \"Bialera del Mulin\", poich\u00e9 la sua acqua era sfruttata per il funzionamento di un mulino sito in localit\u00e0 Borgonuovo e attivo fino alla met\u00e0 degli anni '50.\nIl centro del paese \u00e8 costituito dall'elegante piazza Castello, cos\u00ec denominata perch\u00e9, secondo una tradizione orale non comprovata da notizie documentarie certe, sul suo sito sorgeva il distrutto castello degli Acaia. In quanto fulcro della vita comunitaria del paese, presenta un aspetto alquanto anomalo, raramente riscontrabile in altri centri urbani: \u00e8 una vasta area verde, circondata da tigli. Tuttavia, proprio questo carattere peculiare ne costituisce il pregio. Intorno ad essa e nelle vie adiacenti, si possono trovare diverse ville sei-settecentesche perfettamente restaurate. Alcune tra le principali vie del paese portano i nomi delle famiglie che hanno scritto la storia di Osasio, quali i Breme, i conti Verrua e i principi D'Acaja. Nei primi anni del XXI secolo \u00e8 stata intitolata una nuova via a don Bartolomeo Sandri, che per cinquant'anni ha prestato servizio nella locale chiesa parrocchiale.\nMonumenti storici.\n\"Chiesa parrocchiale della Santissima Trinit\u00e0\".\nFu eretta nel corso del XIV secolo sul sito di una preesistente cappella risalente al Quattrocento. Il nuovo edificio, coincidente pressappoco con l'attuale navata, fu in seguito ampliato con la costruzione dell'abside e successivamente delle sacrestie, probabilmente intorno al 1730. Il campanile fu edificato negli stessi anni; si tramanda che sia stato costruito con i mattoni del distrutto castello medievale.\n\u00c8 stata alterata nel 1940 dal pittore Antonio Nicola con la sovrapposizione di una nuova figura di Madonna, la Consolata. Nel 2008 si sono conclusi importanti lavori di restauro che hanno riportato l'interno dell'edificio all'aspetto originario, recuperando i colori originali che erano stati ricoperti da interventi successivi. Durante tale intervento \u00e8 stata creata anche una cappella nella quale vengono celebrare alcune funzioni religiose ed \u00e8 stato installato un nuovo altare in muratura realizzato secondo moderne linee architettoniche.\nL'esterno, in mattoni a vista, colpisce l'occhio del visitatore per l'equilibrio e la linearit\u00e0 della facciata; all'interno, a navata unica, degni di nota sono la tela di San Chiantore raffigurante la Trinit\u00e0 (1855) e la decorazione della cupola sovrastante il presbiterio (1858).\nLa parrocchia ha rappresentato da sempre il centro della vita della locale comunit\u00e0, fin da quando fu un priorato dipendente dall'abate della Sacra di San Michele. Successivamente fu affidata ai Monaci Benedettini e poi a un sacerdote secolare. I registri parrocchiali riportano l'elenco dei parroci (i primi furono chiamati curati, successivamente assunsero il nome di arciprete) dal 1649. \n\"Chiesa dei Battuti\".\nVenne edificata intorno al 1730 sotto il patrocinio della locale Confraternita dello Spirito Santo (comunemente detta dei \"Battuti bianchi\"), nata in Osasio nel 1661. La sobria facciata tardobarocca, in mattoni a vista come quella parrocchiale, \u00e8 sormontata da un particolare frontone di forma semiellittica.\n\"Cappella di San Rocco\".\nL'esistenza di questa cappella, posta al bivio fra due strade, \u00e8 documentata a partire dal 1533, mentre la dedicazione a san Rocco \u00e8 forse successiva alla peste del 1630. Fu ampliata e restaurata nel 1830 a cura della famiglia Ferrero, cui ancor oggi appartiene. Sulla facciata sono visibili due affreschi di fine Ottocento raffiguranti san Rocco e Maria Ausiliatrice. In anni recenti \u00e8 stata nuovamente restaurata e affrescata.\n\"Cappella della Madonna dei Sette Dolori\".\nCappella quattrocentesca situata all'interno del cimitero, \u00e8 dedicata alla Madonna Addolorata. L'interno \u00e8 impreziosito da alcuni affreschi, i pi\u00f9 antichi dei quali databili all'inizio del Cinquecento e in parte deteriorati. Raffigurano la Visitazione di Maria Elisabetta e le sante Agata e Apollonia. Appartiene inoltre alla comunit\u00e0 osasiese una pregevole tavola con l'Annunciazione, della quale nella chiesa parrocchiale \u00e8 custodita una copia fotografica.\n\"Il Mulino di Borgonuovo\".\nAntico e caratteristico mulino ad acqua, situato in frazione Borgonuovo, in un pittoresco angolo naturale, venne utilizzato fino agli anni Cinquanta sfruttando l'energia motrice della bealera Angiale. L'edificio originario \u00e8 antecedente alla met\u00e0 del Settecento. Il complesso \u00e8 funzionante, anche se inutilizzato da anni, e perfettamente conservato\nDati occupazionali.\nSul territorio del comune risultano operanti 26 attivit\u00e0 industriali con 155 addetti pari al 67,39% della forza lavoro occupata, 18 attivit\u00e0 di servizio con 28 addetti pari al 12,17% della forza lavoro occupata, altre 9 attivit\u00e0 di servizio con 24 addetti pari al 10,43% della forza lavoro occupata e 4 attivit\u00e0 amministrative con 23 addetti pari al 10,00% della forza lavoro occupata.\nLe strutture scolastiche.\nIn paese sono presenti un nido, una scuola dell'infanzia e una scuola elementare.\nL'edificio scolastico, situato nel centro del paese, appena dietro la chiesa parrocchiale, risale alla seconda met\u00e0 dell'800; in origine era un caseggiato ad uso privato. All'inizio del XX secolo i locali furono adibiti a scuola, gestita da personale religioso che, contemporaneamente, si occupava anche dell'asilo poco distante. Durante la seconda Guerra Mondiale l'edificio non sub\u00ec danni; negli anni '60 la scuola venne ristrutturata, ridimensionando lo spazio ricreativo e dotandola di servizi interni. In tempi recenti l'edificio \u00e8 stato completamente riammodernato attraverso il rinnovo delle strutture esistenti e la costruzione di nuove aule destinate alla didattica e ad attivit\u00e0 di laboratorio.\nPer i pi\u00f9 piccoli \u00e8 presente una scuola dell'infanzia, ricavata nei locali storici del vecchio asilo. Quest'ultimo, fondato nei primi anni del Novecento e dedicato al suo fondatore Michele Peyretti, fu gestito fino a met\u00e0 degli anni sessanta da un gruppo di suore, successivamente fu affidato a un'insegnante laica fino alla chiusura del 1985 causata dal calo demografico. La sua riapertura \u00e8 avvenuta nel 2006 a seguito di un nuovo aumento della popolazione; i locali, pur rispettando lo stile originario, sono stati completamente ammodernati ricavando un ampio salone polivalente, la mensa e un locale per il riposo, all'esterno, inoltre, \u00e8 disponibile un ampio giardino.\nA partire dall'anno 2008/09 \u00e8 anche disponibile un nuovo nido, costruito proprio di fronte alla scuola dell'infanzia.\nCultura.\nBiblioteca.\nA Osasio \u00e8 presente una biblioteca civica da novembre 2009. Essa \u00e8 situata nel Centro Polifunzionale, assieme ad altri servizi pubblici e culturali.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune dal 1985 ad oggi.\nIl comune di Osasio ha fatto registrare nel censimento del 1991 una popolazione pari a 593 abitanti. Nel censimento del 2001 si \u00e8 registrato un aumento sensibile degli abitanti arrivati a 738 unit\u00e0, saliti ulteriormente nel 2006 a quota 827, mostrando quindi negli ultimi quindici anni un aumento percentuale di abitanti pari al 39,5%.\nGli abitanti (431 maschi e 396 femmine) sono distribuiti in 330 nuclei familiari con una media per nucleo familiare di 2,5 componenti."}
{"id": "38286", "revid": "322321", "url": "https://it.wikipedia.org/wiki?curid=38286", "title": "Ozegna", "text": "Ozegna (\"Usenia\" in piemontese, pronuncia IPA [\u028a'ze\u014ba]) \u00e8 un comune italiano di abitanti della citt\u00e0 metropolitana di Torino in Piemonte.\nStoria.\nLe origini.\nLe origini di Ozegna sono avvolte dalla leggenda; probabilmente esisteva gi\u00e0 un piccolo villaggio in epoca tardo romana.\nAntonino Bertolotti, nel suo \"Passeggiate nel Canavese\" del 1874, affermava che il villaggio originario era stato fondato, in una zona posta in direzione sud\u2013est, a poco pi\u00f9 di un chilometro dall'attuale centro abitato, nel IV secolo dopo Cristo, dal rettore di origine gallica Eugenio, da cui prese il nome di Eugenia.\nLa moderna storiografia ritiene il riferimento al personaggio citato non attendibile; quello che invece risulta reale \u00e8 la dislocazione come attesta il ritrovamento, nel perimetro attorno alla cappella (ora considerata campestre) dedicata a San Besso (soldato romano cristiano martirizzato in Val Soana, dove si era rifugiato per sfuggire alle persecuzioni), di resti di sepolture e nei terreni circostanti, monete, embrici, anche in quantit\u00e0 notevole e sparsi su ampie zone, fusaiole di terracotta, resti di muri, probabilmente basamenti perimetrali di abitazioni e che farebbero riferimento al periodo di transizione tra la fine dell\u2019Impero Romano e gli inizi del Medio Evo.\nAnche da un documento cartaceo si deduce l\u2019esistenza di un centro abitato riferito a quello precedentemente indicato: \u00e8 la relazione della visita pastorale effettuata dal vescovo di Ivrea nel 1329, depositata presso la biblioteca Capitolare di Ivrea e, come copia, presso l\u2019archivio parrocchiale di Ozegna\nLe ipotesi attuali sulle origini di Ozegna possono essere cos\u00ec sintetizzate:\nIl medioevo.\nI primi documenti storici ufficiali che fanno riferimento al borgo di Ozegna (segnata come Ozena) risalgono al 1094 e sono quelli relativi ad una donazione, fatta da Umberto di Borgogna alla chiesa di Santa Maria di Yporegia, di varie localit\u00e0 tra cui Ozegna.\nPer circa due secoli, il territorio ozegnese venne amministrato da vescovi-conti fino a quando la chiesa di Ivrea lo don\u00f2 come feudo a Oberto di Rivarolo dei Conti di San Martino (1259) e pass\u00f2 sotto il controllo di questi feudatari che esercitavano la loro influenza principalmente nella zona est del Canavese.\nPer tutto l\u2019Alto Medio Evo, la popolazione continu\u00f2 a vivere nel villaggio originario che si era notevolmente ingrandito tanto da avere, nel suo interno, almeno due chiese oltre a quella di san Besso (non pi\u00f9 esistenti se non a livello di toponomastica).\nUna di queste, dedicata a Santa Maria, era la chiesa parrocchiale insignita del grado di \u201cplebania\u201d e avente sotto la sua giurisdizione almeno una decina di chiese dell\u2019area canavesana orientale.\nNel frattempo, come in altri centri della zona, era stato costruito, a circa un chilometro a nord ovest (dove sorge l\u2019attuale centro abitato), un ricetto dove ricoverare i raccolti e gli animali in caso di pericolo.\nPer motivi di salubrit\u00e0, (essendo la zona molto umida e soggetta, in seguito alla modificazione del corso del torrente Orco, alle esondazioni di quest\u2019ultimo) e per motivi di sicurezza poich\u00e9 spesso i villaggi erano assaliti da bande di briganti, i \u201cberrovieri\u201d, gradatamente la popolazione si spost\u00f2 dal villaggio originario all'interno del ricetto, sotto la tutela della famiglia San Martino, che possedeva in loco una \u201ccasaforte\u201d.\nUn\u2019ulteriore spinta in questa direzione la diede la \u201cguerra del Canavese\u201d, scoppiata tra le due grandi famiglie feudatarie canavesane, i San Martino e i Valperga, iniziata nel 1390 e durata diversi anni con conseguenze disastrose per tutto il territorio.\nVerso gli inizi del 1400, la maggior parte degli Ozegnesi si era trasferita in modo permanente nel ricetto anche se il vecchio villaggio non era ancora completamente disabitato.\nIl ricetto, pur non subendo modificazioni nella planimetria, venne trasformato in un villaggio vero e proprio; i magazzini furono adattati ad abitazione e si costru\u00ec anche una chiesa all\u2019interno del villaggio stesso che risultava difeso da una cinta muraria entro la quale si entrava attraverso una torre-porta munita di ponte levatoio; infatti, come si evince dal \u201cCorpus Statutorum Canavisii (vol. III)\u201d e da documenti dell\u2019Archivio storico comunale, l\u2019intero sito era circondato da un fossato di difesa.\nMancando eredi maschi diretti nella famiglia San Martino, per diritti di parentela, il feudo ozegnese venne assegnato, successivamente e in modo alternativo, ai Valperga, ai Biandrate (che vantavano diritti sul feudo fin dal 1224), di nuovo ai San Martino e nuovamente ai Valperga.\nNel 1432, gli abitanti di Ozegna, stanchi di essere coinvolti nelle dispute tra i San Martino e i Valperga, inoltrarono la richiesta ai Conti Biandrate di San Giorgio per avere la loro protezione. Questa venne concessa a patto che la casa-forte venisse trasformata in un vero e proprio \u201cfortilizio cinto da valide mura\u201d inglobato nel perimetro del ricetto.\nVerso la prima met\u00e0 del XV secolo, scoppi\u00f2 una guerra tra Filippo Maria Visconti e il Marchese di Monferrato che aveva tra gli alleati anche i Conti di Biandrate. Venne chiesto l\u2019aiuto anche al duca di Savoia Amedeo VIII, che lo concesse. Il suo aiuto fu determinante per vincere la guerra. Come compenso richiese di potere esercitare il proprio controllo su 28 Comuni tra i quali vi era anche Ozegna. Il Biandrate non accett\u00f2 e scoppi\u00f2 un nuovo conflitto tra quest\u2019ultimo e il Duca di Savoia. Il Conte di Biandrate venne a patti con Amedeo VIII, cedette i comuni ma Ozegna non accett\u00f2 questa situazione e continu\u00f2 nella sua azione di ribellione. Il Duca invi\u00f2 una spedizione militare, guidata da Teobaldo d\u2019Avanchier, contro il borgo di Ozegna che venne espugnato.\nIl feudo ozegnese fu quindi assegnato a Teobaldo d\u2019Avanchier che fece stilare la prima copia degli Statuti per regolamentare la vita del Comune.\nAlla sua morte il feudo fu rivenduto, dai figli, ai San Martino di Agli\u00e9. Dopo diversi passaggi alle famiglie feudatarie gi\u00e0 citate, o come intero feudo o come porzioni, Ozegna e il suo territorio ritornarono definitivamente, nel 1505, ai San Martino.\nEra moderna.\nNel 1525, Ozegna, con altri centri del Ducato di Savoia, si trov\u00f2 coinvolta nella guerra tra Francesco I di Francia e Carlo V d\u2019Asburgo, per la nomina a imperatore, e combattuta essenzialmente in Italia. Essendo i Savoia, alleati sia per motivi politici che parentali con Carlo d\u2019Asburgo, chiesero ai vari feudatari di frenare la discesa delle truppe francesi. Anche il feudatario di Ozegna tent\u00f2 di opporsi ai Francesi ma ottenne solamente il risultato di vedere il castello e il centro abitato danneggiati.\nVerso la fine del 1500, il conte Bonifacio di San Martino di Agli\u00e9, gi\u00e0 ambasciatore dei Savoia prima presso il Vaticano e poi alla corte di Francia, come ricompensa, ricevette il titolo di Conte di Ozegna; effettu\u00f2 migliorie nel castello trasformandolo non pi\u00f9 in un luogo di difesa ma (soprattutto negli interni) in una residenza sul modello dei castelli francesi e increment\u00f2 l\u2019economia del paese.\nIl 21 giugno 1623, un fatto straordinario sconvolse, positivamente, la vita del paese (e degli altri del circondario). Un ragazzo di nome Guglielmo Petro, affetto da una grave forma di afasia che praticamente lo rendeva muto (forse causata da un\u2019asma bronchiale particolarmente grave), mentre effettuava lavori di fienagione in un prato nelle campagne a sud ovest del centro abitato, con lo zio e altre persone conoscenti, riprese la facolt\u00e0 di parlare dopo aver avuto la visione della Madonna sostenuta da due angeli.\nDopo che la gerarchia ecclesiastica interrog\u00f2 pi\u00f9 volte il ragazzo, i suoi parenti e conoscenti, fino ad arrivare al castellano di Ozegna, per appurare che effettivamente il Petro, in passato non fosse in grado di parlare, avall\u00f2 il fatto prodigioso e permise la costruzione di un santuario, sul luogo dell\u2019apparizione. A questo edificio venne aggiunto un convento che venne affidato ai Frati Minori Francescani affinch\u00e9 ne diventassero i custodi e i curatori.\nNegli anni successivi, Ozegna venne colpita, come moltissimi centri dell\u2019Italia del Nord Ovest dall\u2019epidemia di peste che dur\u00f2 circa due anni (dal 1628 al 1630).\nAgli inizi del 1700, il paese dovette subire spoliazioni e disturbi da parte delle truppe francesi che miravano ad indebolire lo Stato Sabaudo, attaccando varie zone del suo territorio, mentre il grosso dell\u2019esercito metteva sotto assedio Torino; gli attacchi finirono con la vittoria dei Piemontesi nel 1706.\nDopo la conquista napoleonica, anche Ozegna entr\u00f2 a far parte dell\u2019Impero Francese dovendone accettare le nuove imposizioni: uso della lingua francese negli uffici pubblici e negli atti, assunzione del calendario rivoluzionario, coscrizione obbligatoria nella Grand Arme\u00e9, soppressione degli ordini religiosi e alienazione dei loro beni. Quest\u2019ultima legge port\u00f2, nel 1802, alla chiusura del santuario mariano e del convento, all\u2019allontanamento dei frati e alla vendita a privati dell\u2019intero complesso.\nOzegna bas\u00f2 la sua economia, per diversi secoli, quasi esclusivamente sull\u2019agricoltura; un aspetto particolare di questa attivit\u00e0 fu la coltivazione e la lavorazione della canapa.\nIn Ozegna, la presenza di corsi d\u2019acqua e di risorgive rendeva il terreno adatto alla coltivazione di questo vegetale e soprattutto facilitava la prima fase della lavorazione per la quale era necessario creare pozze, pi\u00f9 o meno ampie e profonde e colme d\u2019acqua, entro cui far macerare i fusti della canapa, in modo da poter ottenere, con le successive fasi di lavorazione, le fibre tessili.\nLa canapa risult\u00f2 importante per l\u2019economia ozegnese non solo per il lavoro agricolo ma anche nel settore artigianale preindustriale essendo stato costruito, fin dal Medio Evo, un \u201cbattitoio\u201d, in cui si eseguivano i vari lavori di raffinatura, che costituiva uno dei beni immobili, prima del feudo e poi del comune.\nAnche se ignorato da molti, il ricordo della lavorazione della canapa \u00e8 rimasto a lungo (e in parte ancora rimane) nella toponomastica e nel linguaggio di Ozegna: la \"\u201cpista\u201d\" per indicare il luogo dove sorgeva il battitoio (ora segheria Merlo); il rione \u201c\"Patandero\"\u201d dal termine \u201c\"batandero\"\u201d, nome con il quale si indicava il battitoio e, per traslazione, tutta la zona circostante; la \u201c\"G\u00f2ja\"\u201d per indicare la zona ad ovest di Ozegna, adiacente alla roggia di San Giorgio proveniente dall\u2019Orco, dove erano state scavate numerose pozze per la macerazione della canapa (alcune visibili fino a met\u00e0 degli anni \u201950, ora scomparse); \u201c\"s\u00e8ch me \u2018n canaveuid\"\u201d \u201csecco come una canna spoglia della canapa\u201d per indicare qualcosa di molto secco o, scherzosamente, qualcuno molto magro.\nAlla fine del 1800, nell\u2019area canavesana nord occidentale, inizi\u00f2 la grande fase dell\u2019industrializzazione che pur non annullando l\u2019attivit\u00e0 agricola, che rimase la principale fonte dell\u2019economia, cambi\u00f2 notevolmente la struttura economica e sociale dell\u2019intera zona. Ozegna, tuttavia ne fu toccata solo parzialmente e di conseguenza vennero a mancare nel suo territorio i grandi siti industriali che invece caratterizzarono i centri pi\u00f9 grandi del circondario.\nLa costruzione della tratta Rivarolo \u2013 Castellamonte sulla linea ferroviaria Torino Nord tocc\u00f2 anche Ozegna e favor\u00ec l\u2019insediamento della fabbrica di colle e concimi Biglia che ebbe una buona affermazione sul mercato sia nazionale che estero.\nVennero potenziati i piccoli impianti gi\u00e0 esistenti, magari modificando il tipo di lavorazione, come il batandero per la pesta della canapa che divent\u00f2, prima, fabbrica del ghiaccio e poi trasformato in segheria (tuttora funzionante) da Domenico Chiono per poi passare alla famiglia Marchetti e successivamente alla famiglia Merlo che ancora la gestisce.\nIl fatto che diversi cittadini di Ozegna lavorassero non solo nei campi ma anche nell\u2019industria, e quindi a contatto con esponenti sindacali, port\u00f2 alla presa di coscienza dei diritti di base e della mancanza di servizi sociali o assistenziali gestiti da un Ente pubblico. Questo spinse a seguire i modelli che gi\u00e0 si erano diffusi in altri centri del Piemonte nella formazione di \u201cSociet\u00e0\u201d che raggruppavano lavoratori di diverso genere per garantire, previo pagamento di una quota mensile, un\u2019assistenza economica e servizi in caso in cui una malattia, un infortunio o, nel peggiore dei casi, la morte avesse compromesso la gestione quotidiana della vita di un lavoratore o di un nucleo famigliare. La Societ\u00e0 Agricola Operaia di Mutuo Soccorso di Ozegna fu fondata nel 1872 ed \u00e8 ancora operante sia pure con caratteristiche parzialmente diverse da quelle iniziali.\nNella prima met\u00e0 del XIX secolo venne aperta una scuola pubblica, prima solo per i maschi e, qualche anno pi\u00f9 tardi, anche per le bambine, su sollecitazione della regina Maria Cristina. Nel 1850 si miglior\u00f2 la scuola comunale gi\u00e0 esistente e, verso la fine del 1800, si aument\u00f2 il numero delle classi. Il primo Asilo Infantile fu realizzato nel 1883 per opera del parroco don Lorenzo Coriasso che ricompr\u00f2 anche dai privati il Santuario della Madonna del Bosco e lo riapr\u00ec al culto.\nIl XX secolo.\nDurante la prima guerra mondiale, un centinaio circa di giovani ozegnesi partirono per il fronte. 31 di essi morirono in combattimento o in prigionia o per malattie contratte al fronte.\nLa forte crisi economica e politica che invest\u00ec tutto il Paese nel primo dopoguerra coinvolse, ovviamente, anche Ozegna. Nei primi anni \u201920 chiuse la fabbrica di colle e concimi. Le elezioni amministrative del 1920 si svolsero in un clima di forte conflittualit\u00e0. Verso la met\u00e0 degli anni \u201920, dopo la presa di potere del Partito Fascista, venne promulgata una legge che favoriva le grandi citt\u00e0 e per questo si dovevano unire in uno solo diversi piccoli comuni autonomi che, all\u2019atto dell\u2019annessione, diventavano automaticamente frazioni di quello pi\u00f9 grande.\nNel 1927, mor\u00ec improvvisamente il podest\u00e0 di Ozegna; a questo fatto segu\u00ec una crisi amministrativa che ebbe come conseguenza, l\u2019annessione di Ozegna ad Agli\u00e8, e il declassamento a frazione, non ostante le disponibilit\u00e0 patrimoniali.\nBasandosi su un decreto mussoliniano che autorizzava i comuni a vendere i beni ritenuti improduttivi, vennero vendute a privati le ex propriet\u00e0 comunali di Ozegna che fino ad allora avevano garantito un\u2019entrata sicura alle casse del Comune permettendo agli Ozegnesi di essere esonerati dal pagamento della tassa di famiglia.\nI primi anni della Seconda Guerra mondiale furono relativamente tranquilli. A partire dal 1942, arrivarono famiglie di sfollati da Torino, per sfuggire ai bombardamenti; anche in zona ci furono bombardamenti delle Forze Alleate, mirati a colpire insediamenti industriali o la linea ferroviaria.\nLa situazione cominci\u00f2 a peggiorare dal 1943. Le ristrettezze alimentari aumentarono anche a causa di annate meteorologicamente negative. La presenza in zona di reparti della Repubblica di Sal\u00f2 e di gruppi partigiani potenzi\u00f2 il rischio di essere coinvolti in azioni di guerriglia o di prelevamenti forzati di beni (farina, animali da cortile o da stalla).\nL'8 luglio 1944 la piazza di Ozegna fu teatro di uno scontro a fuoco tra partigiani della brigata Matteotti e militi della X\u00aa Flottiglia MAS in cui morirono undici soldati dell'esercito della RSI, tra cui il Comandante Umberto Bardelli, sette partigiani e un civile. Lo scontro fu causato dai partigiani, che aspettando di essere in superiorit\u00e0 numerica aprirono il fuoco contro i soldati della X\u00aa MAS in parte disarmati. Al comandante Bardelli furono strappati anche due denti d'oro.\nDalla sede del comando fascista di zona ad Agli\u00e9, il giorno successivo, furono sparati su Ozegna diversi colpi di mortaio che raggiunsero solo la parte periferica del paese; vennero effettuati rastrellamenti e diversi Ozegnesi furono rinchiusi nella varie prigioni della zona; nella piazza del paese furono sistemate cariche esplosive in modo da appiccare incendi che avrebbero dovuto propagarsi in tutto il centro abitato. Solo un lungo lavoro diplomatico del parroco don Bacchio (che venne anche preso come ostaggio) riusc\u00ec a far desistere il comando fascista dal mettere in atto il proposito. Continuarono per\u00f2 i rastrellamenti anche se poi tutte le persone imprigionate vennero gradatamente rilasciate.\nTra l\u2019estate del 1944 e il maggio del 1945, nel territorio ozegnese furono uccise, da parte di militari tedeschi o repubblicani, diverse persone accusate di far parte o di appoggiare il movimento di Resistenza. Gli ultimi furono i fratelli Berra, partigiani molto giovani, catturati dalle truppe tedesche, gi\u00e0 ufficialmente vinte ma non ancora arrese, che arrivarono nel paese, occupandone il centro abitato e imponendo la loro volont\u00e0 insediandosi in numerose abitazioni. L\u2019evacuazione e la successiva resa avvenne con l\u2019arrivo delle truppe Alleate.\nNell\u2019estate del 1945 si inizi\u00f2 la procedura per riottenere l\u2019autonomia politica e amministrativa. Si form\u00f2 un gruppo composto da Ozegnesi esponenti dei partiti politici facenti parte del governo provvisorio: Salvatore Capasso (DC), Besso Ceretto (PCI), Isidoro Alberto (PLI), Natale Nigra (PSI), Giacomo Ruspino (Partito d\u2019Azione). Si dovettero superare le resistenze del comune di Agli\u00e9, dimostrare di avere una autosufficienza economica, stilare un documento riportante i dati della separazione patrimoniale all\u2019atto del distacco della frazione dal comune di Agli\u00e8 e i titoli nominativi di rendita pubblica. L\u2019iter burocratico, tra alterne vicende, dur\u00f2 per tutto il 1946. Ozegna ridivenne comune autonomo nel maggio del 1947.\nInfrastrutture e trasporti.\nFra il 1887 e il 1986 Ozegna era servita da una stazione ferroviaria, posta lungo la ferrovia Rivarolo-Castellamonte, caratterizzata da una pensilina in ghisa e di una saletta di attesa soprannominata \"reale\" realizzate in origine a beneficio dei Duchi di Genova per recarsi nel proprio castello ducale di Agli\u00e8.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune dalla rinnovata autonomia."}
{"id": "38287", "revid": "322321", "url": "https://it.wikipedia.org/wiki?curid=38287", "title": "Palazzo Canavese", "text": "Palazzo Canavese (\"Palass\" in piemontese) \u00e8 un comune italiano di 835 abitanti della citt\u00e0 metropolitana di Torino in Piemonte.\n\u00c8 situato ai piedi della collina morenica denominata La Serra, a circa 5\u00a0chilometri dal lago di Viverone. Paese di tradizioni rurali, conserva tuttora numerosi vitigni lungo i pendii della collina, nonch\u00e9 campi di grano, soia e mais.\nStoria.\nDa Palazzo Canavese, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nVia Francigena.\nIl comune e l'abitato si trovano sul tracciato della Via Francigena, variante canavesana, proveniente da Bollengo e che si dirige successivamente verso Piverone.\nLa Banda Musicale Municipale.\nNonostante le sue esigue dimensioni, Palazzo Canavese pu\u00f2 vantare una solida tradizione musicale e un apparato bandistico considerevole. Fondata ufficialmente nel 1822, la banda musicale accompagna la cittadinanza durante le ricorrenze civili e religiose da quasi 200 anni.\nGli appuntamenti musicali pi\u00f9 apprezzati sono rispettivamente il Concerto di Primavera, generalmente a cavallo tra Aprile e Maggio, e il Concerto di Santa Cecilia, nel mese di Dicembre.\nIl Santo Patrono.\nLa comunit\u00e0 palazzese venera come santo protettore San Genesio, mimo, attore e martire romano del III secolo. Una parte delle sue reliquie - probabilmente giunte in Canavese grazie alla devozione dei pellegrini che percorrevano la via Francigena - sono custodite nella chiesa del paese e condotte in processione la domenica dell'ultima settimana di Agosto.\nInfrastrutture e trasporti.\nTra il 1882 e il 1933 il comune fu servito dalla tranvia Ivrea-Santhi\u00e0. Attualmente Palazzo giace lungo la tratta Atap che collega Ivrea a Vercelli.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38288", "revid": "2215742", "url": "https://it.wikipedia.org/wiki?curid=38288", "title": "Pancalieri", "text": "Pancalieri (\"Pancal\u00e9\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. Si trova nella pianura a sud di Torino (circa 31 chilometri) e dista da Pinerolo e da Carmagnola.\n\u00c8 un centro prevalentemente agricolo posto sulla sponda sinistra del Po. \u00c8 soprannominato il \"paese della menta\" in quanto nel suo territorio si produce quasi il 50% di tutte le piante officinali in Italia, tra le quali spicca la menta piperita. I raccolti di questa pianta vengono portati a distillare a Pancalieri nei \"lambicc\" (termine piemontese in uso, per l'italiano \"alambicchi\"), ovvero attrezzature per distillare la menta.\nSono diverse le opinioni degli studiosi a proposito dell'origine del nome, ma la pi\u00f9 attendibile \u00e8 sicuramente la conformazione del suo territorio definito \"piano calante\" (verso il fiume Po).\nGeografia fisica.\nIl territorio comunale \u00e8 attraversato dal Fiume Po, dal Torrente Pellice e dal Canale Angiale. In particolare il Canale Angiale passa proprio in mezzo al paese e lungo il suo corso sorgevano vari mulini.\nLa presenza di questi corsi d'acqua rende il terreno particolarmente fertile. Anche per tale motivo, da pi\u00f9 di cento anni nel territorio di Pancalieri si \u00e8 diffusa la coltivazione della menta e di altre piante officinali.\nCultura.\nInfrastrutture e trasporti.\nPancalieri \u00e8 collegata a Torino, Carmagnola e Pinerolo attraverso la SP129 che diventa nel territorio cuneese del limitrofo comune di Casalgrasso, SP30 che a sua volta s'immette nella SP663. Pancalieri \u00e8 collegata alla provincia di Cuneo precisamente col Comune di Faule attraverso la SP149 che attraversa il ponte sul Po.\nVi sono inoltre ancora due alternative per andare a Torino dal paese di Pancalieri: la prima \u00e8 passare dalla \"Pancalera\", una strada secondaria che si immette nella provinciale di Saluzzo nei pressi del comune di Carignano o la seconda quella di collegamento al vicino comune di Virle Piemonte, detta anche \"La Via del Sale\" che attraversa l'ovest del Torinese.\nPer i trasporti invece \u00e8 collegato a Carmagnola, None, Savigliano, Saluzzo, Torino con dei pullman di linea\nAvvenimenti importanti storici.\nAttorno al 1533 a Pancalieri nacque Davide Rizzio, musicista e segretario di Maria Stuarda, regina di Scozia.\nNel 1884 Pancalieri venne attaccata da un'epidemia di colera che caus\u00f2 la morte a molte persone.\nBiblioteca.\nLa biblioteca comunale di Pancalieri, stabilita per decreto comunale dal 1975, \u00e8 situata nella ristrutturata ex Casa della Societ\u00e0 Operaia dal 2007. Nello stesso edificio \u00e8 situato anche il Museo della Menta.\nEconomia.\nL'economia di Pancalieri \u00e8 per larga parte di tipo agricolo.\nDi particolare rilievo \u00e8 la coltivazione delle piante officinali e tra queste eccelle la coltivazione della menta piperita. La coltivazione della menta \u00e8 stata introdotta a Pancalieri fin dal 1862 dal farmacista di allora, Chiaffredo Gamba.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38289", "revid": "322321", "url": "https://it.wikipedia.org/wiki?curid=38289", "title": "Parella", "text": "Parella (\"Parela\" in piemontese) \u00e8 un comune italiano di 416 abitanti della citt\u00e0 metropolitana di Torino in Piemonte.\nFa parte del territorio del Canavese e il castello che ospita \u00e8 inserito nel circuito dei castelli canavesani.\nAmministrazione.\nDurante il fascismo, con regio decreto del 28 febbraio 1929, i comuni di Loranz\u00e8, Colleretto Giacosa, Parella, Quagliuzzo e Strambinello vennero fusi in un unico comune denominato \"Pedanea\". Nel dopoguerra, il 23 agosto 1947, i cinque comuni recuperarono la propria autonomia.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38290", "revid": "322321", "url": "https://it.wikipedia.org/wiki?curid=38290", "title": "Pavarolo", "text": "Pavarolo (\"Pavareul\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. Il comune \u00e8 situato sul versante sud delle colline del Po, al di sopra di un complesso di rocce sedimentarie risalenti al periodo terziario, dai 55 ai 5 milioni di anni fa. Il territorio del comune \u00e8 prevalentemente boscoso ed \u00e8 attraversato dai torrenti Bossola, Boie e Morto, in secca per diversi mesi all'anno.\nIl toponimo viene indicato in diversi modi: \"Pavairolus\", \"Pavairolius\", \"Pavarolius\"; secondo l'opinione di alcuni studiosi deriva dalla voce dialettale paver, ovvero giunco, il cui uso non \u00e8 per\u00f2 documentato in Piemonte.\nStoria.\nLa prima menzione del luogo, del suo castello e della Cappella di San Secondo risale a un diploma imperiale del 1047 di Enrico III. In esso l'imperatore confermava ai canonici torinesi di San Salvatore molti dei possedimenti situati in terra chierese.\nLa localit\u00e0 venne assegnata nel 1164 da Federico Barbarossa ai Marchesi del Monferrato e di fatto dipese sempre dal comune di Chieri che, nel 1235, riconobbe \"cittadini e confederati\" i suoi signori. Pavarolo segu\u00ec le sorti del suo alleato pi\u00f9 potente quando Chieri si sottomise ai Savoia nel 1347. Verso la fine del XIV secolo, durante il conflitto che vide contrapposti i Savoia e i Monferrato, fu assediata e conquistata dalle milizie di Facino Cane al servizio dei Marchesi del Monferrato e solo nel maggio del 1400 fu liberata dai chieresi.\nDalla successiva e definitiva pace, siglata nel 1411, gli eventi esterni la sfiorarono marginalmente. Durante la guerra di successione spagnola fu conquistata dai francesi, ma solo per breve tempo, con Bardassano e Sciolze.\nI monumenti.\nIl castello domina la collina di Pavarolo ed \u00e8 una costruzione imponente risalente al XIV secolo, modificata nel corso dei secoli da fortificazione ad abitazione residenziale. Vennero tolte le merlature e le antiche aperture ad arco acuto, di cui \u00e8 ancora rilevabile qualche traccia, furono sostituite da una serie di finestre rettangolari. Il castello mostra nella bertesca la torretta pensile a forma di cilindro munita di feritoie che domina uno spigolo del castello.\nAi piedi del castello si innalza, isolata dagli edifici adiacenti, la torre, simbolo del paese, rappresentata anche nello stemma del comune. L'edificio, che presenta alla base un'apertura dalla quale svetta una scalinata, ha dato adito a diverse ipotesi circa la sua origine e la sua funzione: torre di difesa, porta d'accesso al recinto che circondava il borgo. Sicuramente, nel XVIII secolo, fu trasformato in campanile e dotato di un orologio.\nA poca distanza dalla torre si trova la parrocchiale di Santa Maria dell'Olmo. La costruzione barocca a tre navate sorge molto probabilmente nel sito della primitiva parrocchiale di San Secondo. Il santo \u00e8 rappresentato in un affresco dipinto sulla volta della navata centrale, che presenta sullo sfondo lo stesso comune, riconoscibile per i suoi monumenti caratteristici (castello, chiesa, torre). La Vergine dell'Olmo invece \u00e8 raffigurata in un quadro posto dietro l'altare maggiore.\nNel territorio sono anche presenti, oltre a un cospicuo numero di piloni votivi, la cappella di San Defendente, costruita verso la met\u00e0 del Seicento, con il campanile eretto nel secolo successivo e la cappella interna alla chiesa contenente vari quadri votivi storici, la cappella di San Grato, meta un tempo di grande devozione, ed infine la cappella di San Sebastiano che conserva all'interno un Cristo crocefisso in ferro, opera dello scultore Romano Campagnoli.\nEconomia e popolazione.\nLa popolazione di Pavarolo, cos\u00ec come per i comuni limitrofi, ha subito fino al 1970 un calo notevole a causa dell'emigrazione e dell'inurbamento verso la citt\u00e0 di Torino. Negli anni recenti ha conosciuto un vertiginoso aumento, collegato ad una notevole espansione edilizia favorita dalla fuga di molti torinesi dalla citt\u00e0.\nIl settore produttivo principale \u00e8 l'agricoltura, che grazie alla crescente industrializzazione occupa solo un terzo della popolazione e quella meno giovane. Buona la produzione orticola e cerelicola, mentre \u00e8 in aumento la coltivazione vitivinicola. Inoltre si allevano suini per produzioni industriali e sono presenti anche imprese artigiane e commerciali.\nIl luogo \u00e8 particolare per la sua bellezza e per il panorama, caratterizzato da campi coltivati a vigneto, boschi di latifoglie, prati.\nCuriosit\u00e0.\n\u00c8 stato scelto come luogo di soggiorno da molti pittori: \u00e8 celebre soprattutto perch\u00e9 vi dimor\u00f2, in un villino situato in Via Maestra 31, e vi lavor\u00f2 Felice Casorati, uno dei pi\u00f9 famosi pittori del Novecento.\nUn suo dipinto denominato \"\"Ragazza di Pavarolo\" (1937)\" \u00e8 presente alla Galleria civica d'arte moderna e contemporanea di Torino.\nL'allieva, poi moglie Daphne Maugham (1897-1982), anch'ella pittrice, dipinse molti quadri con sfondo il paese, tra cui \"Giardino di Pavarolo\" (1940) e \"Finestra a Pavarolo\", sempre dell'anno 1940.\nEntrambi sono sepolti nel cimitero comunale, situato appena fuori dal paese.\nSport.\nCalcio.\nLa principale squadra di calcio della citt\u00e0 \u00e8 l'A.S.D. Pavarolo Calcio che milita nel campionato di Terza Categoria torinese. I colori sociali sono bianco e rosso e la sua tifoseria \u00e8 costituita dagli Ultras Pavarolo gemellati con Curva Sud Beinasco."}
{"id": "38291", "revid": "322321", "url": "https://it.wikipedia.org/wiki?curid=38291", "title": "Pavone Canavese", "text": "Pavone Canavese (\"Pavon\" in piemontese) \u00e8 un comune italiano di abitanti della citt\u00e0 metropolitana di Torino in Piemonte."}
{"id": "38292", "revid": "120002455", "url": "https://it.wikipedia.org/wiki?curid=38292", "title": "Pecco", "text": "Pecco (\"Pech\" in piemontese) \u00e8 stato un comune italiano di 232 abitanti della citt\u00e0 metropolitana di Torino, in Piemonte. Dal 1\u00ba gennaio 2019 si \u00e8 fuso con i comuni di Alice Superiore e Lugnacco per dare vita al nuovo comune di Val di Chy, del quale \u00e8 capoluogo.\nGeografia fisica.\nPecco era il comune avente la minor estensione comunale della provincia, mentre a livello regionale si attestava al secondo posto dopo Miagliano; a livello nazionale risultava essere il 13\u00ba territorio comunale avente minor superficie.\nSi trova in Val Chiusella sulla sinistra idrografica della valle.\nAmministrazione.\nAltre informazioni amministrative.\nIl comune di Pecco fa parte della Comunit\u00e0 Montana Valchiusella, Valle Sacra e Dora Baltea Canavesana.\nIl 27 maggio 2018, gli abitanti di Alice Superiore, Pecco e Lugnacco son stati chiamati alle urne per votare la fusione dei tre comuni nel nuovo comune di Val di Chy. I \"S\u00ec\" hanno prevalso con oltre il 67% dei voti."}
{"id": "38293", "revid": "322321", "url": "https://it.wikipedia.org/wiki?curid=38293", "title": "Pecetto Torinese", "text": "Pecetto Torinese (\"Ps\u00e8\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia e territorio.\nIl comune, situato su un declivio delle colline a sud-est di Torino, gode di un clima mite. \u00c8 celebre per la produzione delle ciliegie. \nNegli ultimi decenni si \u00e8 avuta una tendenza all'uso abitativo e residenziale per i torinesi che lavorano nell'area metropolitana, tanto che la sua popolazione a partire dal 1968 \u00e8 quasi raddoppiata.\nIl suo territorio \u00e8 formato da una striscia lunga cinque km e larga poco meno di due, che digrada dal Colle della Maddalena (situato ad un'altezza di 715\u00a0m) e dal monte Capra, al borgo San Pietro ai confini con Trofarello. Idrograficamente appartiene al bacino del Tepice e viene attraversato per tutta la sua lunghezza da tre piccoli corsi d'acqua che nascono a nord nella zona dell'Eremo e scendono verso Cambiano e Trofarello: il rio Costo, che prende il nome di torrente Gariglia, nel territorio della regione Garia; il rio Pontetto, che sgorga nella regione Fontanone, percorre la zona ovest del comune e cambia nome in rio Valle San Pietro, nelle vicinanze dell'omonima frazione e in rivo Crosso, in prossimit\u00e0 di Trofarello; infine il rio Martello che nasce nella omonima regione per mutare in torrente Canape, nelle vicinanze della Valle Canape e proseguire verso sud con il nome di rio Vajors, il cui nome deriverebbe da \"Ij ri dj'\u00f2ss\", che in piemontese significa \"rio delle ossa\", dal gran numero di soldati angioini che caddero vicino al fiume durante la battaglia di Gamenario del 1345, combattuta tra il Marchese del Monferrato e Roberto d'Angi\u00f2.\nIl centro del paese sorge su di un poggio a 400\u00a0m s.l.m., in una posizione isolata rispetto all'Eremo e alla Maddalena.\nStoria.\nLa storia antica e il toponimo.\nUno dei pi\u00f9 interessanti ritrovamenti archeologici del luogo \u00e8 un muro di laterizio risalente all'epoca romana nella valle di Canape. Vicino a Pecetto sorgeva poi la pieve di \"Covacium\", una localit\u00e0 non pi\u00f9 esistente, dove sono stati dissepolti, anche qui, resti risalenti all'epoca romana. L'antico toponimo compare per la prima volta nel 1152 in alcuni documenti: \"Picetum\" e la sua variante \"Pecieto\", sui quali sono state formulate alcune ipotesi: lo storico Giovanni Flechia lo fece derivare da \"picea\", il cui significato \u00e8 abete, albero molto diffuso anticamente nelle colline circostanti il borgo, e suffragato dalla presenza di un pino verde, in un campo d'argento, nello stemma del comune. Un altro storico, il Serra d\u00e0 un significato diverso indicando nella parola \"pecia\" l'origine del nome: \"pezza di terra\" in latino medioevale e per estensione: \"complesso di pecie o particelle di territorio distribuite a sorte\".\nLa fondazione.\nLa fondazione ufficiale del borgo risale al XIII secolo, come emanazione del comune di Chieri, ma il ritrovamento di un \"picinum\" in un documento del 1040, relativo alla donazione di alcune terre eseguita dal marchese di Romagnano al monastero di San Silano di Romagnano ha fatto ipotizzare che possa essere esistito un precedente insediamento. La studiosa medievista Montanari Pesando ha escluso questa possibilit\u00e0; secondo la sua ipotesi, il toponimo non poteva essere altro che \"Picetum\" in relazione alla ricchezza di alberi di pino storicamente presenti nel territorio.\nIl dominio di Chieri.\nLe ipotesi di un insediamento precedente sono ancora da provare, ma sappiamo con certezza che la nascita del paese risale tra il 1224 e il 1227, quando gli abitanti di \"Covacium\" divennero cittadini chieresi a tutti gli effetti. Gli abitanti, esattamente 73, giurarono di offrire a Chieri prestazioni militari, la manutenzione dei fossati e il pagamento di una tassa annuale (la \"taglia\") nel caso lo reclamasse il comune; vi era anche il curioso diritto di obbligare il trasferimento della residenza altrove, mentre il comune di Chieri si impegnava a comprare il luogo di trasferimento prescelto. Dovevano anche mantenere i loro obblighi nei confronti dei Conti di Biandrate, a cui Chieri era dal 1158 infeudata, ma decisa ad assorbirne i territori. Nel 1227 infatti, gli uomini di \"Covacium\" si trasferirono quindi nel territorio di Pecetto, dove era presente una torre, un ricetto posti a difesa di Chieri, e la Chiesa di Santa Maria. Tale operazione era volta, oltre a costringere i Conti di Biandrate a rinunciare agli ultimi luoghi rimasti, anche a ottenere, da parte degli abitanti, maggiori tutele d'ordine fiscale e sociale, che solo il comune di Chieri poteva garantirgli.\nIniziano i conflitti.\nI primi decenni del Duecento vedono l'inizio di conflitti devastanti: da una parte l'imperatore e dall'altra il papa. Nel 1228 Testona, alleata con Chieri e Asti nello schieramento imperiale, si stacc\u00f2 dall'alleanza per muovere guerra a Chieri e l'anno successivo a Pecetto. A questo attacco Chieri rispose mettendo a ferro e fuoco Testona, ma non si hanno notizie della partecipazione dei pecettesi. Con il tempo Pecetto diventa il borgo principale della zona e gi\u00e0 nel 1275 aveva inglobato diversi villaggi adiacenti, compresa l'antica \"Covacium\". Al termine del XIII secolo i confini del comune erano quasi identici a quelli attuali ad esclusione di alcune zone poste a nord.\nLa guerra tra le fazioni chieresi.\nVerso la fine del XIII secolo, Pecetto si vide coinvolta nelle scaramucce tra le due fazioni chieresi che si spartivano la citt\u00e0 di Chieri: la Societ\u00e0 di San Giorgio, che rappresentava la borghesia, e la Societ\u00e0 dei Militi, in rappresentanza dell'aristocrazia. A causa di questo conflitto un certo Tommaso Surdo di Pecetto uccise l'assassino del padre per vendicarne la morte, un tal Iacomello Niello. Per evitare la vendetta, il Surdo si pose sotto la protezione della Societ\u00e0 di San Giorgio, ma ci\u00f2 nonostante fu raggiunto nel 1304 dai suoi nemici e ucciso.\nIl Rinascimento.\nNel corso del XIV secolo, Pecetto vide il sorgere di una rivolta a causa della vendita del borgo ai Balbi, una illustre casata che comprendeva tre famiglie: gli stessi Balbo, i Bertone e i Simone. Dopo numerosi ricorsi e cause, nel 1360 i pecettesi ottennero di tornare sotto la diretta giurisdizione di Chieri.\nLa potenza dei Savoia si stava sempre pi\u00f9 affermando a quei tempi, per cui, per sottrarsi ad un attacco del Marchese del Monferrato, la repubblica chierese, della quale anche Pecetto faceva parte, chiese e ottenne la protezione dell'emergente casato. Nel 1363, con un atto solenne, i chieresi concessero ad Amedeo di Savoia la signoria del loro territorio.\nNel 1542 per sottrarsi all'egemonia spagnola su Chieri, gli abitanti di Pecetto chiesero esplicitamente di diventare sudditi di Torino. \u00c8 in questa occasione che Torino accolse la richiesta trasformando il nome in Pecetto Torinese. Ma con la Pace di Cateau-Cambr\u00e9sis del 1559 e l'accordo di Blois del 1562 il duca Emanuele Filiberto rientrava in possesso dei suoi territori, tra cui Chieri che gli giur\u00f2 fedelt\u00e0 il 26 novembre 1562, e dal consegnamento della citt\u00e0, avvenuto due anni pi\u00f9 tardi, risulta che Pecetto era tornata a far parte del suo mandamento.\nLa dominazione sabauda.\nUna volta passata Chieri sotto i Savoia, il duca Carlo Emanuele I, alla continua ricerca di soldi per sostenere le guerre, cedette in feudo Pecetto nel 1619 a Cristoforo di Cavoretto, che a sua volta lo cedette al barone Benedetto Cisa di Gr\u00e9sy. Nel 1713 il feudo pass\u00f2 a Gaspare Francesco Balegno e successivamente, nel 1722, venne concesso in feudo a Giovanni Enrico Marene: il fratello, il conte Pietro Tommaso, fu l'ultimo feudatario di Pecetto.\nUna delle vedute contenute nel \"Theatrum Sabaudiae\" mostra un castello di Pecetto che non fu mai edificato; forse il progetto, se mai ve ne fu uno, ebbe come unico esito la costruzione dei bastioni che oggi sorreggono Villa Sacro Cuore, a fianco della chiesa parrocchiale.\nLa rivoluzione francese.\nGli echi della Rivoluzione francese giunsero anche a Pecetto: sulla piazza principale del borgo venne eretto l'albero della libert\u00e0, mentre alcuni frati del vicino convento dell'Eremo spaventati si diedero alla fuga. Nel 1799, con l'arrivo dell'esercito austro-russo, comandato dal Suvorov i pecettesi furono obbligati a ricevere il sedicente generale Branda Lucioni, generale in pensione dell'esercito austriaco che si era messo a capo di una banda di contadini contro i repubblicani. L'episodio venne registrato nei libri mastri del comune per via della spesa sostenuta: \"lire 1214, soldi 4, denari 00\".\nGli edifici storici.\nLa chiesa di San Sebastiano.\nIl pi\u00f9 importante edificio storico \u00e8 la chiesa di San Sebastiano, che sorge su un poggio da cui parte la strada per Revigliasco Torinese. Potrebbe risalire agli inizi del Duecento e fu certamente quantomeno ristrutturata nel Quattrocento, ma il primo documento che ce ne parla risale solo al 1584, quando viene definita \"ecclesiam campestrem\". Edificata in uno stile di transizione tra il romanico e il gotico, denuncia l'origine rustica nella semplicit\u00e0 della sua architettura, realizzata nel tipico cotto rosso della zona. Nella facciata si apre un modesto portale a sesto acuto incorniciato da un fregio in cotto, sovrastato da un oculo circolare. L'interno, composto da tre navate, ha la caratteristica particolare di essere impreziosito da un gran numero di affreschi risalenti ai secoli XV e XVI; alcuni di essi sono stati compromessi dal tempo e altri sono andati perduti, ma ci\u00f2 che rimane \u00e8 ancora di notevole impatto e, in qualche caso, di altissima qualit\u00e0. Gli affreschi sono stati oggetto di una campagna di restauro tra il 2003 e il 2009.\nSulla parete di destra, entrando si trova un prestigioso affresco raffigurante la Nativit\u00e0, opera del pittore Jacopino Longo o di un suo emulo seguace della scuola di Macrino d'Alba: un'iscrizione in caratteri gotici svela il nome del committente: Bernardino di Canonicis e la data 1508. Nella stessa chiesa \u00e8 presente un altro affresco del medesimo autore che rappresenta \"L'assunzione di Maria Vergine\".\nLa volta del presbiterio, suddivisa dai costoloni gotici in quattro scomparti triangolari, \u00e8 affrescata con scene che raffigurano l'\"Incoronazione della Vergine\", il \"Martirio di San Sebastiano\", i \"quattro\" \"Evangelisti\" e le \"Tentazioni di Sant'Antonio\"; la perizia e lo stile dell'autore, forse il chierese Guglielmetto Fantini, lo avvicinano alla scuola del pi\u00f9 celebre Giacomo Jaquerio. Sulla parte di fondo si trova la imponente Crocefissione affrescata da Antonio de' Manzanis i cui personaggi indossano costumi del XV secolo. Sempre nel presbiterio, sulla sinistra rispetto all'altare maggiore, \u00e8 collocato un grande altare ligneo sovrastato da una tela dipinta nel 1631, che raffigura la \"Madonna col Bambino fra i Santi Giuseppe, Sebastiano, Fabiano e Romualdo\"; di fronte, sulla parete di destra, si trovano due quadri di scuola lombarda che rappresentano l\"'Ultima cena\" e la \"Lavanda dei piedi\". La navata sinistra \u00e8 interamente affrescata con figure di santi: da notare nella volta a crociera della terza campata quattro episodi della \"Leggenda del miracolo di Santo Domingo de la Calzada\", sulla lunetta un affresco con la \"Vergine che allatta il Bambino\" e, sul sottarco della seconda campata, l'immagine della \"Vergine con il Bambino\".\nDi fronte alla chiesa sorgono due cipressi che le conferiscono un inconfondibile aspetto e sono pertanto diventati parte della sua iconografia.\nLa parrocchia di Santa Maria della Neve.\nL'attuale parrocchia di Santa Maria della Neve fu costruita tra il 1739 ed il 1742, su progetto dell'architetto Bernardo Antonio Vittone, utilizzando anche materiale di recupero proveniente da una chiesa preesistente. Oltre che dal campanile settecentesco, la chiesa \u00e8 fiancheggiata dall'antica torre medievale del ricetto, risalente al XIII secolo, peculiarit\u00e0 che dona all'insieme architettonico un aspetto originale. L'interno \u00e8 costituito da un'unica grande navata, con soffitto a botte, sulla quale si affacciano sei cappelle; conserva diverse sculture lignee provenienti dall'ormai distrutto Eremo dei Camaldolesi, tra le quali, ai lati del presbiterio, due porte scolpite del XVII secolo, attribuite all'intagliatore camaldolese Carlo Amedeo Botto. In fondo all'abside si trova il maestoso quadro di Vittorio Amedeo Rapous con la \"Madonna circondata dai compatroni di Pecetto\", (Giacinto, Grato e Sebastiano). L'altare maggiore, disegnato dal Dell'Ala di Beinasco \u00e8 realizzato in marmo nero intarsiato con pietre policrome di diversa provenienza. L'organo \u00e8 di Giovanni Battista Concone.\nLa chiesa della Confraternita dei Battuti.\nNella piazzetta sottostante la parrocchiale si trova la chiesa della Confraternita dei Battuti (o \"dei Bat\u00f9\", in dialetto), che fu costruita e ristrutturata a pi\u00f9 riprese, nel corso di un secolo, tra il 1625 ed il 1736, sui progetti degli architetti Luigi Molinari D'Andorno e di Ludovico Perucchetti. All'interno, oltre ad un pregevole altare in legno dorato risalente al Settecento, opera dello scultore torinese Bosco, si conserva molto poco dei primitivi arredi, trafugati nel corso degli anni (dall'altare citato \u00e8 stata persino asportata la porticina della nicchia in cui si conservava il Ss. Sacramento); sono tuttavia rimasti gli eleganti stucchi a suggerire la ricchezza dell'allestimento originale.\nEconomia.\nL'economia di Pecetto trova nella raccolta delle ciliegie la coltura di maggior reddito, mentre la coltivazione degli ortaggi e del frumento risponde in prevalenza alle esigenze locali. La particolare mitezza del clima consente inoltre la coltivazione del mandorlo, dell'olivo e dell'oleandro. L'inizio della raccolta delle ciliegie su vasta scala ebbe inizio nel 1910, anno in cui la grandine e fillossera distrussero i rigogliosi vigneti della zona. Il sindaco di allora Mario Mogna accolse il consiglio dell'amico Giovanni Giolitti che sugger\u00ec di sostituire le viti con piante di ciliegio. Le quasi 50.000 piante concentrate nel capoluogo e nella zona ai confini di Trofarello producono frutti di qualit\u00e0 pregiata: tra la ciliegia \"vittona\" e la variet\u00e0 \"galucio\" nelle buone annate si possono raggiungere le 700 tonnellate di raccolto.\nL'Eremo dei Camaldolesi.\nSi tratta di una costruzione ad uso conventuale voluta da Carlo Emanuele I di Savoia che nel 1559 fece voto di erigere un grande convento se fosse terminata l'epidemia di peste che aveva colpito la zona. Nel 1601 affid\u00f2 i lavori all'architetto Ascanio Vitozzi, che ebbero inizio nella localit\u00e0 Monveglio. L'edificio sorse nel 1606, immerso in un parco ricco di pini, cipressi e cedri. Per ogni eremita l'architetto aveva previsto una casetta indipendente con un pozzo interno, una cella, un oratorio e un piccolissimo orto. Una chiesa bianca dominava le celle. Nei due secoli di vita del monastero vennero concentrate, oltre ad una ricca biblioteca, diverse opere d'arte: Beaumont, Bernero, Cignaroli, dei fratelli Pozzo, per non citarne che alcuni.\nNel 1801, con l'occupazione francese, ebbe inizio lo smantellamento. Nel 1809 fu messo all'asta ed acquistato dal banchiere Ranieri. Il monastero venne poi acquisito alla curia nel 1874, per essere adibito a sede estiva del Seminario. I lavori di ristrutturazione fecero perdere completamente la fisionomia delle antiche vestigia. Oggi i resti della propriet\u00e0 sono stati demoliti e al suo posto sorge un edificio che ospita una sezione dell'Ospedale Maggiore di Torino. Le uniche testimonianze dello splendore del passato sono il campanile e la cappella dell'Ordine dell'Annunziata.\nLa Torre dell\u2019Eremo.\nPoco distante dall'Eremo, ma nettamente distinto da esso, si trova un complesso noto come \"Torre dell'Eremo\" per via della costruzione che lo caratterizza, non precedente al XVIII secolo.\nUn tempo propriet\u00e0 dalla Provincia Ligure e Piemontese dei Padri Somaschi, \u00e8 stata da questi ultimi donata nel 2004 al Sermig, che ne ha promosso il recupero, dopo anni di abbandono.\nTra il 2008 e il 2009 \u00e8 stato redatto, da un gruppo di professionisti architetti ed ingegneri, un progetto di recupero ed ampliamento del complesso della Torre dell'Eremo, con lo scopo di riqualificare il fabbricato e di modificarlo al fine di dargli una nuova destinazione d'uso che lo rendesse utilizzabile ed attivo. \nIl progetto di restauro prevedeva la demolizione (che fu autorizzata) della porzione che ospitava i servizi igienici poich\u00e9 la sua collocazione, oltre a non essere congrua con la restante parte del complesso, impediva la visuale della torre, limitandone la percezione formale e di conseguenza l'identit\u00e0 originaria del complesso. In tutto il corpo di fabbrica sono stati rimossi tutti gli infissi in legno sostituiti con altri della stessa fattura.\nOltre a questi lavori sono state fatte delle modifiche interne al fine di garantire una migliore fruizione degli spazi.\nIl Bric San Vito.\nTra le alture che dominano Pecetto, il Bric San Vito (\"Bric San V\u00ecter\" in piemontese) occupa un posto di rilievo, non solo perch\u00e9 \u00e8 una delle pi\u00f9 alte cime della zona (624 m s.l.m), ma soprattutto perch\u00e9 conserva le vestigia di un castello medievale, sorto sul medesimo luogo occupato, molti secoli prima, da un villaggio della popolazione celtoligure dei Taurini.\nIl sito archeologico \u00e8 stato individuato nel 1991 dai volontari del Gruppo Archeologico Torinese (GAT), ispirati dalle ricerche del medievista Aldo Settia. Dopo i primi interventi di ricognizione e di pulizia dell'area, a cura dei volontari del GAT e del Gruppo Alpini sezione di Pecetto, il sito \u00e8 stato indagato tra il 1994 e il 1996 dalla Soprintendenza Archeologica del Piemonte. Gli scavi hanno svelato una cronologia molto ampia che, partendo dal IV sec. a.C., attraversa l'epoca romana, poi quella longobarda, giungendo ai secoli centrali del medioevo e oltre. Nel X secolo il sito, difeso da un fossato a sviluppo elicoidale, venne fortificato con la realizzazione di un castello primitivo (di tipo berengariano), dotato di una grande torre e di un recinto murato che occupava tutta la sommit\u00e0 dell'altura. Le vetuste mura del castello medievale, realizzate in ciottoli legati con malta, sono ancora ben visibili in tutto il loro perimetro.\nLa fortificazione fu definitivamente abbandonata intorno al XIV secolo, per ragioni non ancora chiarite. Il sito continu\u00f2 per\u00f2 ad essere frequentato, sebbene sporadicamente, nei secoli successivi. Le ultime testimonianze storico-archeologiche risalgono alla seconda guerra mondiale, quando la sommit\u00e0 dovette ospitare una postazione militare.\nI reperti rinvenuti durante gli scavi archeologici, di grande interesse documentario, sono conservati presso il Museo di Antichit\u00e0 di Torino.\nDurante le operazioni di ricognizione, nelle immediate vicinanze del Bric San Vito, immersi nel bosco, sono anche stati identificati i resti della piccola chiesa medievale dedicata a San Vittore e Corona, dalla quale l'altura ha mutuato il nome (\"Vittore\", in dialetto \"V\u00ecter\", \u00e8 stato tradotto, in italiano, con \"Vito\"). Abbandonata gi\u00e0 tra il XVI e il XVII secolo, oggi la chiesetta risulta completamente adeguata al suolo e non \u00e8 facilmente ravvisabile.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38294", "revid": "322321", "url": "https://it.wikipedia.org/wiki?curid=38294", "title": "Perosa Argentina", "text": "Perosa Argentina (\"Perosa\" in piemontese, \"Peirosa\" o \"Peiruzo\" in occitano) \u00e8 un comune italiano di abitanti della citt\u00e0 metropolitana di Torino in Piemonte.\nSi trova nella media Val Chisone e faceva parte della Comunit\u00e0 Montana Valli Chisone e Germanasca che, dal 2010, fa parte della Comunit\u00e0 montana del Pinerolese e attualmente ricostituita sotto il nome di \"Unione Montana delle Valli Chisone e Germanasca\", una unione di comuni che comprende i territori di Fenestrelle, Inverso Pinasca, Massello, Perrero, Pinasca, Pomaretto, Porte, Prali, Pramollo, Roure, Salza di Pinerolo, San Germano Chisone, Usseaux e Villar Perosa.\nOrigine del nome.\nIl termine \"Perosa\" deriva dalla parola \"peira\", che in lingua occitana significa \"pietra\", riferendosi a (strada) petrosa, ossia ad una strada con ciottoli. Il suffisso \"Argentina\" indica che, anticamente, sulle pendici del Monte Bocciarda, esistevano delle miniere di argento, cosa che appare evidente osservando lo stemma comunale, sul quale campeggiano, difatti, tre pietre d'argento. Attualmente una pista forestale, che si origina dalla borgata Serre La Croce, conduce alla localit\u00e0 dove erano presenti le miniere. Sulla stessa pista si incontra la suggestiva Fontana degli Alpini. In zona sono altres\u00ec presenti delle incisioni rupestri.\nTerritorio e storia.\nPerosa, incastonata nella splendida cornice delle Alpi Cozie, sorge l\u00e0 dove il torrente Chisone accoglie le acque del Germanasca, nel tratto medio di una valle che si snoda, a parabola, per una cinquantina di chilometri da Pinerolo al colle di Sestriere.\n\u00c8 annunciata da lontano dalla sagoma, semplice e vigorosa, della chiesa di S. Genesio e del suo campanile, che s'ergono su una collina morenica formata dalle grandi glaciazioni dell'era quaternaria.\nSi tratta del \u201csito scosceso che domina sui dintorni e sembra un posto militare di osservazione\u201d, a cui fa riferimento Arnaldo Pittavano; \u00e8 la rocca sulla quale intorno al Mille sorse un borgo fortificato, centro storico e quartiere tuttora palpitante di vita di un nucleo abitato che si \u00e8 andato via via espandendo col passare dei secoli.\nDi Perosa si fa cenno per la prima volta in un documento dell'8 settembre 1064, con il quale la contessa Adelaide di Savoia (1092-1154), vedova di Oddone di Savoia, concedeva all'abbazia benedettina di S. Maria di Pinerolo, da lei fondata, tutti i diritti di sovranit\u00e0 feudale e di propriet\u00e0 fondiaria sugli uomini e sulle cose delle valli di Perosa e di S. Martino; il riferimento \u00e8 a Petrosa, ad indicare la natura del paesaggio di montagna, e Podium Odonis, dal nome del marito di Adelaide, a designare il colle di Perosa Alta.\nQuanto detto spiega, tra l'altro, esaurientemente i motivi per i quali l'antichissimo stemma perosino reca tre pietre in campo nero, con il motto \"Dant fructus lapides\" (le pietre danno frutti).\nIl piccolo villaggio era guardato da un castello e nel bel mezzo, gi\u00e0 allora intitolata a S. Genesio, vi sorgeva la chiesa, retta da un benedettino dell'abbazia di Pinerolo.\nAlla morte di Adelaide, scoppiarono dissidi tra grandi feudatari, abbazie e monasteri della regione subalpina. Ne approfitt\u00f2 Tommaso I di Savoia per rientrare in possesso degli antichi domini della famiglia, compresa Pinerolo di cui fu acclamato signore. Il popolo, da parte sua, rivendicava le prime libert\u00e0 comunali e prendevano consistenza forme di dissidenza religiosa e di protesta ereticale.\nAlla fine del XIII secolo la presenza valdese nelle valli doveva costituire un fatto tutt'altro che trascurabile, se nel 1297 si decise di inviare a Perosa un inquisitore. Minacce, multe, confische di beni, torture non diedero tuttavia i risultati sperati; tanto che, novant'anni dopo, nel 1387, l'inquisitore Antonio di Settimo lamentava che molti abitanti del luogo non solo aderivano all'eresia ma addirittura la diffondevano nelle valli vicine.\nIn questo periodo (1301-1418) i principi d'Acaja, ramo cadetto dei Savoia, con le armi e con i matrimoni estesero il loro dominio su quasi tutto il Piemonte, facendo di Pinerolo la capitale del loro Stato.\nPerosa aveva ottenuto nel corso del XII secolo di organizzarsi in comune rurale sotto la sovranit\u00e0 dell'abate di S. Maria. Gli Acaja confermarono gli statuti e le antiche consuetudini, e nel 1420 Amedeo VIII, primo duca di Savoia, aument\u00f2 considerevolmente tali franchigie e privilegi.\nMa, tormentata terra di confine, oggetto di continua contesa fra Delfini e Savoia fin dalla morte di Adelaide, la valle subir\u00e0 soprattutto nel corso del XVI, XVII e XVIII secolo le tragiche conseguenze della rivalit\u00e0 franco-sabauda e le popolazioni del luogo pagheranno a carissimo prezzo, in migliaia di vite umane, falcidiate da guerre, pestilenze e miseria, le ciniche scelte della politica internazionale.\nAndirivieni di eserciti, alternanza di divise e di signori; trentotto anni di dominazione francese ad opera di Francesco I e trionfale ingresso a Pinerolo di Emanuele Filiberto, il 1\u00ba gennaio 1575; l'insediamento in valle delle missioni cappuccine, allo scopo di porre un argine al diffondersi della religione riformata, con il seguito delle persecuzioni di Carlo Emanuele I nei confronti della popolazione valdese, relegata sulle terre alla destra orografica del Chisone e costretta, in parte, all'emigrazione in paesi lontani (con la conseguente nascita in Germania del villaggio di Perouse, nel comune di Rutesheim): questo il drammatico quadro della complessa situazione che segna questa contrada tra il XVI e il XVII secolo.\nNel corso di tanto tumultuose vicende, Perosa venne assediata per ben due volte dalle truppe francesi: nel 1592 dal Lesdigui\u00e8res, sceso in valle per rintuzzare gli ambiziosi tentativi sabaudi di occupazione della val Pragelato (appartenente alla Francia fino al Bec Dauphin, quale eredit\u00e0 dei Delfini), e nel 1630 dal cardinale Richelieu in persona, deciso ad impadronirsi del Monferrato e a contrastare le pretese dinastiche di Carlo Emanuele I su quelle terre.\nSon altri settant'anni circa di dominazione francese, la seconda, durante la quale la valle ebbe modo di accogliere nuovi illustri ospiti: il Vauban, architetto di Luigi XIV, che fece di Pinerolo una delle pi\u00f9 potenti piazzeforti d'Italia; D'Artagnan, il famoso moschettiere, che scort\u00f2 alla cittadella di Pinerolo il sovrintendente alle finanze del Re Sole, Nicolas Fouquet, accusato di malversazione e ribellione; la famosa quanto misteriosa Maschera di Ferro; il Catinat\u2026\nA questo proposito va ricordato che nel 1665, necessitando la fortezza di Pinerolo di urgenti riparazioni, il Fouquet fu trasferito per un intero anno al forte di Perosa (edificato dai Savoia nel 1628 sulla spianata di Ciampiano).\nOggetto di particolarissima attenzione in pace e in guerra per la loro posizione strategica, le fortificazioni perosine furono inevitabilmente segnate da alterna fortuna.\nSe di esse, oggi, non rimangono che pochi resti, ci\u00f2 non va addebitato, una volta tanto, alla trascuratezza degli uomini. Borgo fortificato fin dal tempo degli abati, successivamente ampliato dagli Acaja e munito di \u201cbuone e alte mura\u201d dai duchi sabaudi, piazzaforte di rilievo durante la seconda dominazione francese, nel 1696 Perosa fu restituita ai Savoia, ma alla condizione che ne venisse completamente demolita la cittadella.\nLa stessa sorte era toccata nel 1601 al forte di S. Giovanni, geniale opera di Ascanio Vittozzi, fatto costruire appena quattro anni prima sul roccione di Bec Dauphin, l'antico confine tra Delfini e Savoia (il restante rudere faceva parte di una ridotta francese del 1631).\nTornata ai Savoia, Perosa fu mantenuta come luogo munito fino all'occupazione napoleonica del 1796 (terza dominazione francese) e successivamente, con la Restaurazione, divenne parte del Regno di Sardegna, seguendone le sorti fino all'Unit\u00e0 d'Italia.\nUn anno dopo la proclamazione del Regno d'Italia, l'11 novembre 1862, il consiglio comunale all'antico nome del luogo aggiunse l'appellativo \"Argentina\", in ricordo delle miniere d'argento sfruttate nell'epoca medievale.\nGeografia antropica.\nSuddivisioni amministrative.\nIl territorio comunale \u00e8 formato dal capoluogo (Perosa Argentina), da una frazione (Meano) e da numerose borgate, elencate di seguito in ordine alfabetico: Aira, Baisa, Baral, Brandoneugna, Breir\u00e8, Bressi, Briera, Briere, Cassas, Chialme, Champriond, Ciabot, Cialviniera, Ciampiano, Ciapella, Ciarena, Clot di Ciampiano, Colombera, Colombero (cascina), Combale, Combavacc\u00e8, Combe, Coutandin, Crosie, Fenestrelle, Forte, Freutreria, Gataudia, Gilli, Grange (Perosa), Grange (Meano), Jartousiere, Lageard, Lobero, Micela, Micol, Migliasola, Moliere, Passoir, Peirot, Podio, Poetti, Prageria, Prese, Quinto, Raudori, Rio Agrevo, Robert, Russet, Sagna, Saretto, Selvaggio, Serre, Serre La Croce, Sinchette, Torano, Viali, Vivian.\nInfrastrutture e trasporti.\nPerosa Argentina \u00e8 collegata a Torino mediante autocorse Sadem che transitano da Pinerolo, dove \u00e8 possibile accedere anche ai servizi ferroviari per il capoluogo.\nFino al 1968 la citt\u00e0 rappresentava il capolinea della tranvia Pinerolo-Perosa Argentina, che svolgeva servizio passeggeri e merci.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nBocce.\nLa squadra del comune si chiama SOCIET\u00c0 BOCCIOFILA LA PEROSINA A.S.D. comunemente chiamata LA PEROSINA milita nel CAMPIONATO ITALIANO DI SOCIET\u00c0 SERIE A Maschile nella disciplina volo, la societ\u00e0 vanta un ampio palmares.\nCalcio.\nLa principale squadra di calcio del comune \u00e8 l\"'F.C. Perosa 1924 A.S.D. che milita\" nel girone I di Seconda Categoria. \u00c8 stato fondato nel 1924. Gioca le partite interne nel campo sportivo comunale, sito in Via San Genesio, 7."}
{"id": "38296", "revid": "322321", "url": "https://it.wikipedia.org/wiki?curid=38296", "title": "Perrero", "text": "Perrero (\"Pr\u00e9\" o \" Per\u00e9\" in piemontese, \"Prie\" in occitano) \u00e8 un comune italiano di 585 abitanti della citt\u00e0 metropolitana di Torino in Piemonte.\nGeografia fisica.\nSi trova nella media Valle Germanasca e fa parte dell'Unione Montana dei Comuni Valli Chisone e Germanasca. Raggiunge il suo punto pi\u00f9 elevato nella vetta della Punta Cialancia (2.855 m).\nNella parte alta del suo territorio, a monte del vallone di Faetto, \u00e8 ubicato il parco di Conca Cialancia, di notevole interesse paesaggistico e naturalistico.\nStoria.\nIl nome di Perrero potrebbe derivare dal termine medievale \"pererium\", che significa luogo sassoso.\nIl 22 dicembre 1787 i nobili Buffa furono infeudati da Vittorio Amedeo III del titolo di Conti di Perrero (nome d'uso: Buffa di Perrero). Nel 1928 a Perrero vengono integrati i comuni di Bovile, Chiabrano, Faetto, Maniglia, Riclaretto, San Martino di Perrero e Traverse.\nBovile, come riporta il \"Dizionario feudale degli antichi stati continentali della monarchia di Savoia (Savoia, Aosta, Piemonte, Monferrato, Saluzzo, Novara, Lomellina, Nizza, Oneglia) 1720-1797, include i borghi di Bomba Crosa, le Rocchie e Basta e Val San Martino, diventa fu feudo dei Richelmy, gi\u00e0 Conti di Cavallerleone, Gianbattista Camillo Richelmy viene infeudato di 2/3 per eredit\u00e0 e investito del titolo comitale nel 1764 permutando il feudo di Cavallerleone con quello di Bovile, fu luogotenente del esercito del Regno di Sardegna, per premio il Re gli confer\u00ec la gran croce dell'Ordine dei Santi Maurizio e Lazzaro e l'onore d'essere Gran Falconiere di Sua Maest\u00e0, sua moglie la Marchesa Barbara del Carretto di Moncrivello e Gorzegno, ebbe 5 figlie che divennero rispettivamente Contessa Gromo-Losa di Ternengo, Marchesa Pilo Boyl di Putifigari, Contessa di Montevecchio, Contessa Salasco di Casteldelfino, Contessa Caresana di Carisio, e due figli, Carlo e Gaspare Oberto, entrambi seguono l'esempio paterno, Carlo come colonnello della Reale Cavalleria di Piemonte, Gaspare Oberto Maggior Generale di Cavalleria.\nSono gli anni in cui gli eserciti di Napoleone premono sugli Stati sabaudi fino a sommergergli e confinando il Re e i suoi fratelli nel loro ultimo baluardo della sovranit\u00e0, la Sardegna.\nSono gli anni in cui il soldato leale si stringe attorno ai suoi Sovrani, niente pi\u00f9 feste magnifiche e nemmeno riposo tranquillo, ma ansie e dolori: \u00e8 precisamente in questo momento i Richelmy sono uniti in uno slancio di devozione sabauda; Gabriella \u00e8 dama d\u2019onore della Regina Clotilde, Felicit\u00e0 Marchese di Boyl \u00e8 dama di palazzo della Duchessa del Chiablese e i due fratelli sono fra i pochissimi che seguono i Principi diventandone inseparabilmente le speranze del ritorno anche nei giorni pi\u00f9 tenebrosi.\nIl Re non dimenticher\u00e0 questi suoi devoti; quando a Torino ricostituir\u00e0 la corte, Carlo diverr\u00e0 suo Primo Scudiero e Gentiluomo di Camera, Gaspare Oberto diverr\u00e0 Gran Falconiere e Governatore della Venaria Reale ed entrambi i fratelli riceveranno l\u2019ambitissimo collare della Santissima Annunziata.\nSimboli.\nLo stemma del Comune di Perder\u00f2 \u00e8 stato concesso con decreto del presidente della Repubblica del 2 febbraio 2007.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38297", "revid": "125457511", "url": "https://it.wikipedia.org/wiki?curid=38297", "title": "Pertusio", "text": "Pertusio (\"P\u00ebrtus\" in piemontese) \u00e8 un comune italiano di 751 abitanti della citt\u00e0 metropolitana di Torino in Piemonte. Vi si parla un dialetto canavesano della lingua piemontese.\nGeografia fisica.\nIl territorio comunale si trova in parte in pianura ed in parte sulle prime pendici collinari a sud del rilievo sul quale sorge il Santuario di Belmonte (tutelato dall'UNESCO).La suddetta frazione prende il nome di Piandane. \nSituato a circa 35\u00a0chilometri a nord da di Torino, \u00e8 un piccolo centro del Canavese che confina con i Comuni di San Ponso, Valperga, Rivara, Prascorsano; comprende varie borgate a diverse altitudini, passando dai 330\u00a0m s.l.m. di Case Rossetto ai 497\u00a0m della frazione Piandane.\nScorrono nel territorio di Pertusio i torrenti \"Rossetto\" e \"Massiane\", entrambi affluenti del Viana.\nIl nucleo abitativo del capoluogo si stringe intorno al Santuario di San Firmino ed alla Chiesa parrocchiale di San Lorenzo posta su un poggio elevato. Il comune faceva parte della disciolta Comunit\u00e0 montana Alto Canavese.\nStoria.\nDopo essere stato sotto il controllo della signoria degli Arduinici, Pertusio, nel 1014 pass\u00f2 all'episcopato di Vercelli. Nei secoli precedenti sembra che Pertusio avesse un altro signore, appartenente alla famiglia dei Droy, potente nobile originario di Cuorgn\u00e8. Pass\u00f2 poi alla signoria dei Valperga e dei San Martino, i quali costruirono una roccaforte oramai scomparsa, in una localit\u00e0 che ancora oggi prende il nome di \"Castellazzo\". Alla fine del Trecento, Pertusio partecip\u00f2 alla rivolta del \"Tuchinaggio\" e, nel 1391, si accord\u00f2 con il fisco del conte di Savoia pagando un'ingente sanzione. All'inizio del Settecento Pertusio s\u00ec liber\u00f2 completamente dal dominio dei nobili locali. Tra il 1929 e il 1948 il comune di Pertusio fu aggregato al comune di Valperga insieme al comune di San Ponso.\nMonumenti e luoghi d'interesse.\nSantuario di San Firmino.\nLa tradizione narra che dopo la battaglia di Pavia nel 1525, dove i francesi di Francesco I vennero sconfitti dagli spagnoli di Carlo V, un ufficiale francese pass\u00f2 dal Piemonte per tornare a casa. Arrivato a Pertusio, s\u00ec ammal\u00f2 gravemente, ma grazie alle preghiere a San Firmino, vescovo di Amiens, riacquist\u00f2 la salute.\nPer riconoscenza fece costruire un pilone (ancora oggi conservato all'interno del santuario) con l'immagine del santo, e ne diffuse la devozione.\nGi\u00e0 alla fine del Seicento vi era una piccola cappella, la quale fu ingrandita nel 1736 a spese della popolazione, sotto la giurisdizione del parroco, che vi nominava un cappellano.\nAltri ampliamenti furono eseguite nel 1819, 1824, 1856 e in epoca recente.\nTutta la struttura architettonica \u00e8 impostata secondo i criteri tradizionali della scuola juvarriana. All'interno possiamo trovare delicate decorazione del Boasso e nella cupola principale figurano quattro medaglioni sulla vita del Santo a cura del Siffredi.\nAl centro del santuario \u00e8 collocato il basamento dell'antico pilone.\nLa statua marmorea di San Firmino che benedice il soldato \u00e8 dello scultore Cerini.\nNel 1925 venne rifatta la facciata su disegno dell'architetto Giuseppe Gallo in stile classico e monumentale.\nNel 1893 arriv\u00f2 direttamente da Amiens una reliquia di San Firmino.\nAd accrescere maggiormente la venerazione popolare del santo contribuirono parecchie guarigioni di ammalati e grazie ad alcune \"liberazioni\" di indemoniati.\nLa festa di San Firmino si svolgeva a ottobre, era considerata l'ultima festa patronale del territorio altocanavesano, inoltre era un'occasione di festa e ritrovo per gli abitanti di piccole borgate prima dei lunghi e freddi inverni.\nPartecipavano molti fedeli, i festeggiamenti duravano tre settimane consecutive dai primi giorni di ottobre.\nLa festa di San Firmino divent\u00f2 ben presto un'occasione non solo di festa religiosa ma anche di festa popolare tanto che monsignor Franzoni nel 7 giugno 1839, si lament\u00f2 dei bettolieri, venditori e saltimbanchi che si insediavano in vicinanza del santuario, da cui disturbavano le sacre funzioni. Decret\u00f2 precise distanze per collocare i banchi, con la pena di proibizione della processione.\nAl santuario si celebrano anche le feste Mariane nella seconda domenica di maggio con una caratteristica processione notturna con fiaccole nelle vie di Pertusio.\nOggi la festa di San Firmino dura circa due settimane e inizia generalmente nei primi giorni di ottobre.\nLa chiesa parrocchiale di San Lorenzo \u00e8 di origine molto antica; alcune carte del 1380 nominano questa chiesa.\nNel 1838 venne completamente rifatta insieme alla caso parrocchiale ad opera del prevosto Don Anselmi.\nLe opere pittoriche interne sono del prof. Boasso.\nAree naturali.\nA Pertusio opera l'associazione \"Scoprinatura\", che si occupa di tutelare, valorizzare e salvaguardare il territorio comunale.\nPer gli appassionati delle escursioni naturalistiche, dal centro del paese si pu\u00f2 raggiungere prima la Frazione Piandane, la pi\u00f9 elevata del territorio, e successivamente il Sacro Monte di Belmonte (Patrimonio dell'UNESCO), tutelato da una legge regionale del 1991.\nSociet\u00e0.\nEtnie e minoranze straniere.\nGli extra-comunitari residenti a Pertusio al 1\u00ba gennaio 2011 sono 21 e rappresentano il 2,7% della popolazione residente.\nSono considerati cittadini stranieri le persone di cittadinanza non italiana aventi dimora abituale in Italia.\nDi seguito sono riportati i gruppi pi\u00f9 consistenti\nEconomia.\nL'economia \u00e8 essenzialmente basata sulla produzione di cereali (mais e frumento), di frutta (mele, pere e pesche) e sull'allevamento del bestiame con piccole aziende a conduzione familiare sparse all'interno del paese.\nUn tempo era molto diffusa la coltura della vite che dava luogo ad una rinomata produzione vinicola (Barbera e Freisa). Oggi di tale produzione \u00e8 rimasto ben poco, fatta eccezione per alcune zone della collina di San Firmino e della frazione di Piandane.\nNon mancano, comunque, piccole realt\u00e0 industriali legate, principalmente, al settore meccanico e siderurgico.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nPertusio fa parte della Comunit\u00e0 montana Alto Canavese.\nSport.\nNumerose sono le associazioni sportive collocate nel piccolo comune canavesano.\nCalcio.\nLa principale squadra di calcio del paese \u00e8 l'A.S.D. PVF che milita nel Campionato di Prima Categoria.\nLa prima squadra e le giovanili giocano le proprie partite casalinghe sul nuovo campo sportivo comunale di Pertusio, oltre che sui campi di Favria e Busano.\nBocce.\nA Pertusio troviamo anche un'\"Associazione Bocciofila\" che milita nel campionato di serie D\nCiclismo.\nL'\"ASD Pertusiese\" \u00e8 un'associazione sportiva dilettantistica che concentra le sue attenzioni nel mondo del ciclismo.\nSci.\nPer quanto riguarda lo sci, \u00e8 presente lo \"Sci Club Valperga-Pertusio\", che ogni anno partecipa alla Coppa Canavese, nella quale gareggiano i migliori sciatori (suddivisi in categorie in base all'et\u00e0 dell'atleta) degli Sci Club canavesani."}
{"id": "38298", "revid": "322321", "url": "https://it.wikipedia.org/wiki?curid=38298", "title": "Pessinetto", "text": "Pessinetto (\"Psin\u00e8j\" o \"Psinaj\" in piemontese; \"Pisin\u00e0i\" in francoprovenzale, \"Pessinet\" in francese) \u00e8 un comune italiano di 608 abitanti della citt\u00e0 metropolitana di Torino in Piemonte.\nGeografia fisica.\nPessinetto si trova nelle Valli di Lanzo ed \u00e8 collocato in sinistra idrografica della Stura.\nMonumenti e luoghi d'interesse.\nNel territorio comunale, sulla cima del monte Bastia si erge il Santuario di Sant'Ignazio, meta di pellegrinaggi e ritiri spirituali, costruito a partire dal 1629 per ricordare alcuni miracoli attribuiti all'intervento di Sant'Ignazio di Loyola. Un testo appartenente alle \u00abLitterae Annuae Collegii Taurinensis (1578-1629)\u00bb afferma che la prima pietra dell'edificio venne posata dalla \u201cSerenissima Principessa\u201d Margherita di Savoia.\nAlle spalle del santuario, si erge la Punta Serena, cima di 1163 slm collegata con pi\u00f9 sentieri (da Chiaves e da Tortore).\nAmministrazione.\nAltre informazioni amministrative.\nPessinetto fa parte dell'Unione dei Comuni montani delle Valli di Lanzo, Ceronda e Casternone, ex Comunit\u00e0 montana Valli di Lanzo, Ceronda e Casternone."}
{"id": "38299", "revid": "125465765", "url": "https://it.wikipedia.org/wiki?curid=38299", "title": "Pianezza", "text": "Pianezza (\"Pian\u00ebssa\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, conurbato nell'area metropolitana di Torino, a circa 7\u00a0km a ovest dal capoluogo piemontese.\nGeografia fisica.\nTerritorio.\nSorge alle porte occidentali di Torino, alla sinistra della Dora Riparia e il Rio Fellone, e all'imbocco della bassa Val di Susa (antica \"Strada di Francia\", ovvero l'attuale SP 24 del Monginevro) da dove si pu\u00f2 ammirare la parete orientale del Monte Musin\u00e8.\nIl comune abbraccia un vasto territorio, confinando a nord con San Gillio (rioni San Pancrazio, Lago Fontanej, cascine \"Muradora\" e \"Merli\"), a est-sud-est con Collegno (tangenziale ovest di Torino e frazione \"Bruere\"), a sud-ovest con Alpignano e Rivoli (zone \"Bonafus\" e \"Stresa\"). Come si evince dal nome, la zona presenta numerosi terreni pianeggianti, tuttavia intervallati da alcune piccole alture, che non superano mai i 325 metri sul livello del mare.\nClima.\nIl clima temperato sub-continentale \u00e8 caratterizzato da inverni freddi, prevalentemente soleggiati, con nevicate abbastanza abbondanti, e rara presenza di nebbia. Estati calde, con brezze provenienti dalla Valle di Susa, poco distante.\nStoria.\nL'epoca pre-romana e romana.\nNon sono stati mai rinvenuti reperti che attestino la presenza di insediamenti celto-liguri anteriori al passaggio delle legioni Romane dirette verso la Gallia. Durante gli scavi della nuova variante della S.S.24 sono riemersi, invece, proprio reperti d'origine romana..\nLa posizione strategica lungo la strada di Francia, fece s\u00ec che la zona fosse costantemente attraversata da eserciti e da pellegrini. \u00c8 ai piedi del Monte Musin\u00e8 che, molto probabilmente, si combatt\u00e9 la battaglia del 312, fra l'imperatore Costantino ed il pagano Massenzio, pochi mesi prima della pi\u00f9 nota Battaglia di Ponte Milvio a Roma.\nNegli anni successivi, Pianezza fu occupata dai longobardi, che, a difesa delle vie verso le Alpi, posero, nella vicina Chiusa di San Michele, un 'blocco' all'accesso dei Franchi verso Torino, che resistette almeno fino intorno al 775.\nToponimo.\nPianezza, e l'intera Val di Susa, furono quindi occupati dapprima dai Franchi, e, durante il X secolo, dagli Ungari. Nel 985, sarebbe attestata la donazione all'Abbazia di Novalesa di un territorio detto \"Loco Planicio,\" da parte di un certo Sismondo. \nPianezza pass\u00f2 sotto la Marca torinese agli inizi dell'XI secolo. I vescovi di Torino la fecero fortificare, grazie anche a Federico Barbarossa che, nel 1159, fece erigere anche un Castello a pochi passi dalla Dora Riparia.\nNel XII secolo, Pianezza divenne punto di forza del potere vescovile, con la popolazione raccolta attorno alla vicina Pieve di San Pietro, al Castello e al borgo fortificato. In seguito, non mancarono incendi e saccheggi, per via del passaggio di lanzichenecchi e mercenari diretti verso Milano, fino agli inizi del XV secolo, quando si afferma la supremazia del Ducato sabaudo.\nXVI-XVII secolo.\nOccupata dai Savoia, il suo Castello fu abitato dalla contessa Beatrice Langosco, 'favorita' di Emanuele Filiberto di Savoia. Poi, Vittorio Amedeo I infeud\u00f2 tutto il borgo ai Conti Provana di Collegno. Questi trasformarono il Castello in residenza nobiliare, e fecero conoscere a Pianezza un periodo di rinascita, privilegiando lo stile Barocco.\nXVII-XX secolo.\nVerso la fine del XVII secolo, venne fondata la prima manifattura, una filanda per la seta, che sfruttava le acque della Dora. In questo periodo furono costruite nuove case, ingrandendo l'antico borgo rurale, e dotandolo di pavimentazione in acciottolato. L'espansione territoriale di Pianezza continu\u00f2 anche nel XIX\u00b0 secolo, soprattutto grazie all'operato di Agostino Lascaris di Ventimiglia. Nel secondo dopoguerra, sorsero numerose industrie, e attivit\u00e0 terziarie, con un consistente aumento della popolazione, che port\u00f2 all'espansione dell'area centrale con nuove zone residenziali, e con l'asfaltatura delle maggiori strade della citt\u00e0. &lt;br&gt;\nL'industrializzazione interess\u00f2 soprattutto il settore siderurgico, seguito da un incremento delle attivit\u00e0 commerciali, in maniera pi\u00f9 marcata a ridosso della tangenziale ovest di Torino. La popolazione aument\u00f2 soprattutto per lo spostamento di nuclei familiari torinesi dalla citt\u00e0 verso la prima cintura, tanto che, negli anni sessanta, i residenti di fatto raddoppiarono.\nSociet\u00e0.\nIstituti scolastici.\nSul territorio pianezzese sono presenti due scuole elementari Manzoni e Nino Costa, una scuola media intitolata a Papa Giovanni XXIII e un istituto tecnico agrario Dalmasso.\nCultura.\nBiblioteca.\nLa biblioteca civica \"Teresa Fiore Rapelli\" \u00e8 stata inaugurata il 15 dicembre 2001. Il Cavaliere Orazio Rapelli, geometra ex podest\u00e0 ed ex sindaco di Pianezza, lasci\u00f2 nel suo testamento fin dagli anni settanta la villa, acquistata nel 1926 nonch\u00e9 ristrutturata secondo lo stile liberty, alla citt\u00e0, con la disposizione che diventasse la biblioteca cittadina e che fosse intitolata a sua moglie: tuttavia, i processi di ristrutturazione ne hanno ritardato l'apertura. Nel primo '900 l'edificio era invece usato dalle monache di Visitazione e dalle educande loro affidate.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa principale squadra di calcio \u00e8 il \"Lascaris\", militante nel campionato di Eccellenza girone A.\nIn Promozione invece milita il \"Pianezza\", seconda squadra cittadina."}
{"id": "38300", "revid": "36426", "url": "https://it.wikipedia.org/wiki?curid=38300", "title": "Pinasca", "text": "Pinasca (\"Pinasca\" in piemontese, \"Pinascha\" in occitano) \u00e8 un comune italiano di abitanti della citt\u00e0 metropolitana di Torino in Piemonte. Si trova in Val Chisone.\nGeografia fisica.\nPinasca si trova a 560 m s.l.m. e dista circa 53\u00a0chilometri ad ovest dal capoluogo di provincia.\nIl comune, 3476 ettari, \u00e8 il pi\u00f9 esteso della media Val Chisone.\n\u00c8 formato dal capoluogo e da 27 frazioni (Dubbione \u00e8 la pi\u00f9 grande). Comprende i centri abitati di Dubbione, sorto sulle rive del rio Grandubbione (poco prima della sua confluenza con il torrente Chisone) ai piedi di una scoscesa scarpata e Pinasca adagiata in un ampio bacino, lungo la statale del Sestriere.\nIl territorio comunale culmina con i 2.119\u00a0m della Punta dell'Aquila.\nLa compagnia dei Carabinieri \u00e8 a Pinerolo; la stazione dei Carabinieri a Villar Perosa. Il tribunale \u00e8 a Torino; il giudice di pace a Perosa Argentina. L'ufficio distrettuale delle imposte \u00e8 a Pinerolo ove si trovano anche l'ufficio del registro e la conservatoria dei registri immobiliari. Il distretto censuario \u00e8 a Perosa Argentina. La stazione ferroviaria \u00e8 a Pinerolo da cui Pinasca dista 13\u00a0km. Il distretto militare \u00e8 a Torino.\nStoria.\nIl nome di Pinasca, che fu tra i centri pi\u00f9 antichi della valle, compare per la prima volta in un documento del 720 firmato da Abbone, fondatore dell'abbazia di Novalesa, in cui si indicano alcuni fondi posseduti in valle \"Dubiasca\"; in una carta del 1020 esso \u00e8 ripetuto con quelli di altre localit\u00e0, sedi di chiese pievane appartenenti all'episcopato di Torino.\nPinasca fece parte del feudo di Dubbione.\nIl paese trova menzione nell'Atto di donazione del 1037, in cui \u00e8 sancita la sua cessione al Monastero di Santa Maria di Cavour da parte del vescovo torinese Landolfo; nel 1064 Adelaide di Susa, marchesa di Susa e duchessa delle Alpi Cozie, dopo aver acquistato il feudo dai monaci cavouresi, lo cede ai Benedettini dell'omonima abbazia di Santa Maria Assunta nel borgo di San Verano in Pinerolo, l'attuale Abbadia Alpina.\nLa contessa Adelaide dona all'abate della Badia di Santa Maria, passa poi per transazione il 31 gennaio 1346 a Tommaso di Savoia, vescovo di Torino, donde al principe d'Acaia che vende a Pietro e Daniele Provana il 20 ottobre 1361 ai quali successero Pietro ed Andreone Solaro.\nEstinti i Solaro, lo acquista Card. Lancellotto di Lusignano, da Cipro il 20 aprile 1449.\nDevoluto e venduto dal duca Carlo Emanuele I a Emanuel Filiberto Goveano il 2 maggio 1619.\nNicol\u00f2 Lodovico Goveano vende il feudo di Pinasca per met\u00e0 a Gio. Francesco Bergomi da Reggio il 13 aprile 1676 e l'altra met\u00e0 il 3 aprile 1685 a Gio. Tomaso Boutal, da Pinerolo.\nInvestita Cristina Agata Boutal moglie dell'avv. Gio. Giorgio Agnes des Geneys il 25 agosto 1774; la parte di Bergomi fu infeudata dal duca Vittorio Amedeo II ai fratelli Francesco, Giuseppe e Luigi il 9 maggio 1700.\nIl generale conte Luigi l'aliena al conte di Maretto Gio. Giacomo Marcelle Gamba il 12 luglio 1760.\nNel XVI e XVII secolo il paese fu coinvolto nelle guerre tra i Cattolici e i Valdesi, i quali in regione Podio avevano costruito nel 1571 un proprio tempio. Emigrati in Germania, i Valdesi, in ricordo dell'ospitalit\u00e0 ricevuta diedero il nome di Pinasca ad un villaggio da loro fondato.\nNotizie storiche sul territorio.\nL'ipotesi pi\u00f9 attendibile \u00e8 che la regione, addossata ad imponenti catene montane, comincia a popolarsi di esseri umani dal momento dello scioglimento dei ghiacciai. Il clima diventa pi\u00f9 mite ed i vasti allagamenti dalla pianura alle falde dei monti si prosciugano. La tradizione vuole che la regione del pinerolese sia abitata dai Vibelli e dai Magelli, popoli barbari e primitivi attestati sulle pendici dei monti. Questi popoli, in seguito vengono a contatto circa quattro secoli prima della civilt\u00e0 cristiana, con trib\u00f9 di origine celto-gallica provenienti dalla Gallia. Roma incontr\u00f2 nelle terre del pinerolese queste trib\u00f9 riunite attorno a due centri: Segusium (Susa) e Caburrum (Cavour). La statale 23 pare sia stata costruita nell'epoca romana e sempre secondo la tradizione sull'arteria sono passati i pi\u00f9 famosi condottieri e soldati del tempo: i legionari di Giulio Cesare. Reperti dell'epoca romana sono stati ritrovati dinanzi alla chiesa parrocchiale di Pinasca: le celebri monete con l'immagine di Nerone.\nAl centro della storia c'\u00e8 il cristianesimo, ma non sappiamo quando e come si diffonde nel pinerolese. Tuttavia non \u00e8 da escludere che la prima opera di conversione delle popolazioni pagane sia iniziata da cristiani fuggiti da Roma al tempo delle persecuzioni. Dalla caduta dell'Impero romano d'Occidente (476 d.C.) molte zone d'ombra, non ancora diradate, avvolgono la nostra zona. Il Pinerolese \u00e8 terra di conquiste e di passaggio degli Ostrogoti, Borgognoni, Vandali, gli Unni di Attila ed i Longobardi. \nNel 774 il grande Carlo Magno, vinto Desiderio, ultimo re longobardo, fonda il Marchesato di Susa riunendo Torino e le valli di Perosa con Fenestrelle e Pragelato. Nel 906 la nostra zona \u00e8 colpita da una grave calamit\u00e0: il passaggio dei Saraceni. In val Chisone devastano villaggi e borgate. Di questo infausto transito c'\u00e8 il ricordo della Rocca con relativa Fontana del Moro vicino a San Germano Chisone.\nDopo le sciamate dei barbari inizia una nuova forma di vita sociale: il Feudalesimo. La feudalit\u00e0 porta la data del 1000 e va fino al 1300. Sorgono i castelli anche nella nostra zona: a Perosa Argentina (Poggio Oddone), Pinerolo, San Martino di Perrero, Luserna San Giovanni, Torre Pellice, Bobbio Pellice.\nNei documenti il nome della val Chisone appare prima del 1000 e deriva dal nome del torrente che scorre in una valle stretta e chiusa, denominata \"Vallis Clusium\". Dal francese diventa Clusion o Cluxon. Fino a Perosa \u00e8 chiamata \"Valle Dubiasca\" (da un documento del 1307), pi\u00f9 tardi \"Valle Pineirasca\" e poi \"Valle di Perosa\" ed oltre \"Valle dei Prati Gelati\".\nLuoghi d'interesse.\nLa chiesa parrocchiale di Pinasca, dedicata all'Assunta e consacrata nel 1753 \u00e8 la pi\u00f9 grande di tutta la valle mentre la Chiesa parrocchiale di Dubbione, dedicata a S. Rocco, porta la data del 1847.All'interno della chiesa di Pinasca si trova un altare costruito dallo Juvarra.\nAl centro di Dubbione c'\u00e8 il ponte Annibale che scavalca il rio Grandubbione: storia, mito e leggenda un mix dedicato al generale cartaginese in transito verso Roma.\nMa Pinasca possiede un monumento di carit\u00e0, la Piccola casa della Divina Provvidenza, un imponente caseggiato a forma di \"U\", noto anche con il nome del fondatore: il \"Cottolengo\".\nEconomia.\nII territorio produce cereali, ortaggi e frutta; \u00e8 ricco di castagni, di boschi e di pascoli che favoriscono l'allevamento del bestiame. Le attivit\u00e0 economiche riguardano la lavorazione del legno e officine meccaniche. Gli stabilimenti della vicina Villar Perosa occupano parte della manodopera locale.\n\u00c8 frequentato centro di villeggiatura estiva, soprattutto nel Vallone del Grandubbione e nel borgo di Albarea, con escursioni ai Colli del Besso (1466\u00a0m) e dell'Asino (1300\u00a0m) e al monte Cucetto (1692\u00a0m).\nLe fiere.\nFesta patronale il 15 agosto (Assunta). Fiere si tengono il terzo gioved\u00ec di maggio (\"fera dle caplin-e\" di Pinasca), ed il terzo luned\u00ec di novembre (fiera autunnale di Dubbione).\nGemellaggi.\nIl comune di Pinasca \u00e8 gemellato dal 1982 con un comune tedesco\nInfrastrutture e trasporti.\nPinasca \u00e8 collegata a Torino mediante autocorse Sadem da Perosa Argentina che transitano da Pinerolo, dove \u00e8 possibile accedere anche ai servizi ferroviari per il capoluogo.\nFino al 1963 la localit\u00e0 era attraversata della tranvia Pinerolo-Perosa Argentina, che svolgeva servizio passeggeri e merci.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Chisone e Germanasca."}
{"id": "38301", "revid": "1799940", "url": "https://it.wikipedia.org/wiki?curid=38301", "title": "Pinerolo", "text": "Pinerolo (\"Pinareul\" in piemontese) \u00e8 un comune italiano di abitanti nella citt\u00e0 metropolitana di Torino in Piemonte.\nEra capoluogo dell'omonimo circondario.\nGeografia fisica.\nCaratteri altimetrici e geomorfologici.\nIl territorio di Pinerolo pu\u00f2 essere distinto in tre ambiti distinti per: pianura, collina, montagna. Si rileva infatti un'altitudine minima di 291 metri al confine con il comune di Scalenghe e un'altitudine massima di 1.358 metri del Monte Sette Confini, sito nella Val Lemina.\nDal punto di vista geomorfologico, il comune di Pinerolo \u00e8 limitato a Sud dal torrente Chisone, a Nord dai rilievi della collina di Pinerolo e a Nord-Ovest dal torrente Lemina. Il concentrico di Pinerolo si estende principalmente ai piedi del rilievo collinare, su di un'area subpianeggiante attraversata dal torrente Lemina.\nLa zona di pianura del comune di Pinerolo \u00e8 la pi\u00f9 estesa, rappresentando il 77% circa dell'intero territorio; l'area collinare rappresenta invece il 20% circa, mentre l'area montana risulta essere la meno estesa occupando il residuo 3%.\nSia il territorio collinare che quello montano presentano una elevata copertura boschiva interrotta nelle aree a minor pendenza da prati ed \u00e8 caratterizzato da una ridotta densit\u00e0 abitativa, ad eccezione della sola frazione di Talucco, in Val Lemina.\nClima.\nNel comune di Pinerolo, la temperatura media annua rilevata dalla stazione idro-meteorologica di Arpa risulta essere di 13,5\u00a0\u00b0C.\nMediamente vengono registrati da un minimo di 506\u00a0mm a un massimo di 1157\u00a0mm di pioggia nell'anno solare. Il regime pluviometrico, secondo la classificazione di Mennella, \u00e8 quello prealpino con un massimo principale nei mesi primaverili e uno secondario in autunno; il minimo principale \u00e8 in inverno. Entrando pi\u00f9 nel dettaglio, il mese di maggio risulta essere il pi\u00f9 piovoso; mentre il meno piovoso si colloca nei mesi di gennaio e febbraio.\nLa direzione prevalente della ventilazione nel Pinerolese risulta essere dai quadranti occidentali, con raffiche che solitamente raggiungono la massima intensit\u00e0 durante gli eventi di foehn (Favonio), vento catabatico caldo che riscende le vallate.\nLa parte pi\u00f9 antica dell'abitato sorge sulle pendici della collina di San Maurizio, dove si trovano i resti della Cittadella (445\u00a0m), mentre a sud e a est si sono sviluppati, in pianura, i moderni quartieri residenziali e industriali, fino al corso del Lemina e oltre.\nAncora oggi \u00e8 possibile individuare l'andamento delle mura, di origine antica e rafforzate a pi\u00f9 riprese fino all'intervento del Vauban nel 1670.\nStoria.\nIl territorio di Pinerolo risulta abitato sin dalla preistoria, come dimostrano i ritrovamenti di bracciali, asce, scalpelli e frammenti di utensili bronzei avvenuti nei pressi di Piazza Guglielmone nei primi anni '70. La dominazione romana ha la pi\u00f9 celebre testimonianza nella necropoli della Doma Rossa, venuta alla luce durante i lavori per la realizzazione dell'autostrada Torino-Pinerolo nel 2003, indizio di una presenza presumibilmente agricola nel territorio di Riva di Pinerolo.\nIl toponimo di Pinerolo appare per la prima volta nel 981 con il nome \"Pinarolium\" (pineta) in un diploma di Ottone II con il quale si confermavano al vescovo di Torino le propriet\u00e0, i diritti e i privilegi sulla citt\u00e0 goduti dai suoi predecessori. In questo periodo Pinerolo non era una vera e propria citt\u00e0, bens\u00ec una Corte formata dai borghi di San Verano, San Pietro Val Lemina, San Maurizio (il borgo alto di Pinerolo, comprendente il castello abbattuto nel 1696) e San Donato (borgo basso). All'epoca, di tali villaggi San Verano era il pi\u00f9 importante, trovandosi all'imbocco della Val Chisone. Nel 1064 la citt\u00e0 fu ceduta ai benedettini dell'abbazia di San Verano, oggi Abbadia Alpina, per volere di Adelaide di Susa. Contro le rivendicazioni del vescovo di Torino, appoggiate da un diploma di Federico I, i Pinerolesi insorsero in difesa dei benedettini, guadagnando cos\u00ec le libert\u00e0 comunali.\nConobbe lotte e ribellioni sotto Tommaso I di Savoia, che l'aveva occupata nel 1220, e forti contrasti con l'abbazia di San Verano la quale, nel 1243, rinunci\u00f2 ai suoi diritti in favore di Amedeo IV di Savoia e del fratello Tommaso II di Savoia.\nSotto Tommaso e i suoi discendenti del ramo di Acaia ebbe pace e prosperit\u00e0: eletta nel 1295 capitale dei loro possedimenti in Piemonte, rimase tale fino all'estinzione del ramo dei Savoia-Acaia nel 1418, quando Amedeo VIII riun\u00ec in un solo Stato tutti i possessi dei Savoia in Italia e in Francia.\nSub\u00ec la dominazione francese dal 1536 al 1574, dopo la quale ricevette il titolo di citt\u00e0 dal conte Emanuele Filiberto di Savoia. Fu nuovamente occupata dalla Francia in virt\u00f9 del trattato di Cherasco (1631). Il cardinale Richelieu affid\u00f2 allora a Vauban, il pi\u00f9 grande ingegnere militare francese dell'epoca, il compito di rendere Pinerolo una straordinaria piazzaforte, destinata a garantire alla Francia il controllo dell'Italia Settentrionale.\nA spese di continui espropri di beni e terreni, furono restaurate le mura cittadine, il castello venne ricostruito, la cittadella fu ampliata. Rimanevano alla citt\u00e0 due sole porte, quella di Francia e quella di Torino. Molti laboratori artigiani furono demoliti e gli operai trasferiti a Lione, la cui industria venne potenziata a scapito di quella pinerolese. La fortezza di Pinerolo, il \"Donjon\", fu usata anche come prigione, dove Luigi XIV mandava i suoi nemici, tra i quali il misterioso personaggio noto come \"Maschera di Ferro\".\nPinerolo fu riconquistata da Vittorio Amedeo II di Savoia nel 1696, ma prima di andarsene le truppe del Re Sole fecero saltare la cittadella e il castello. Carlo Emanuele III ottenne da Benedetto XIV la nomina di Pinerolo a sede vescovile. Il commercio si riprese, la popolazione pass\u00f2 da 5\u00a0000 a 7\u00a0000 abitanti e tornarono a fiorire gli ordini religiosi.\nNel 1801 il Piemonte venne annesso alla Francia e Pinerolo fu per l'ultima volta occupata dai Francesi, fino al 1814, con la caduta di Napoleone e del suo impero e il ritorno del Piemonte a Vittorio Emanuele I. Nel 1821 ebbe inizio da Pinerolo il movimento insurrezionale capeggiato da Santorre di Santa Rosa e Guglielmo Moffa di Lisio, che preludeva al Risorgimento italiano. Inizi\u00f2 un periodo di sviluppo economico ed edilizio: ponti, strade, ferrovie (la linea Torino-Pinerolo fu inaugurata nel 1854), che facilitavano i commerci con la Liguria e con il resto della regione.\nNel 1848 fu fondata a Pinerolo la prima societ\u00e0 di Mutuo Soccorso d'Italia, la \"Societ\u00e0 generale degli operai\" creata per \u00ab...l'unione, la fratellanza, il mutuo soccorso e la scambievole istruzione\u00bb. Nel 1849 fu trasferita in citt\u00e0 (proveniente da Venaria Reale) la Scuola d'Applicazione di Cavalleria (soppressa nel 1945), ora sede, tra l'altro, del Museo nazionale dell'arma di cavalleria e del Museo di Arte Preistorica. Dalle valli laterali afflu\u00ec in citt\u00e0 nuova popolazione: gli abitanti passarono da 12.000 nel 1819 a 18.000 nel 1890. Partecip\u00f2 attivamente alla Resistenza italiana. \u00c8 a Pinerolo che l'8 settembre 1974 vennero arrestati i terroristi, fondatori delle Brigate Rosse, Renato Curcio ed Alberto Franceschini.\nNel XX secolo Pinerolo vide un'ulteriore industrializzazione, con la nascita di nuovi stabilimenti, quali le Officine Meccaniche Poccardi Pinerolo, fondate nel 1897 dall'imprenditore Francesco Poccardi, che nel 1938 si dedicarono alla produzione di macchinari per l'industria cartaria; nel 1957 esse vennero acquisite dalla Beloit Corporation, azienda statunitense del settore, che ne fece il polo europeo della sua produzione. Anche l'industria dolciaria si svilupp\u00f2 in Pinerolo con l'azienda Galup, nota per la produzione di panettoni bassi, prodotto a diffusione locale ma con aree di mercato particolari anche all'estero. Nei primi anni del XXI secolo per\u00f2, l'industria pinerolese entr\u00f2 in crisi e, anche per compensare le difficolt\u00e0 del settore industriale, la citt\u00e0 ha puntato maggiormente sul turismo, avendo avuto un glorioso passato come capitale del principato del Piemonte dal 1295 al 1418.\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 7,7% della popolazione. Di seguito sono riportati i gruppi pi\u00f9 consistenti:\nTradizioni, manifestazioni e folclore.\nAd anni alterni a ottobre, a Pinerolo, si svolge la rievocazione storica della Maschera di Ferro, una delle maggiori e pi\u00f9 importanti manifestazioni della citt\u00e0. La leggenda vuole infatti che il misterioso personaggio storico risiedesse nella cittadella di Pinerolo; sul colle di San Maurizio c'\u00e8 un piccolo monumento dedicato proprio a tale leggenda\nIstituzioni, enti e associazioni.\nPinerolo \u00e8 sempre stata citt\u00e0 di tradizioni militari: sono presenti infatti numerose caserme sul territorio cittadino.\nFino al 1996, vi si trovava la Scuola del Corpo veterinario militare presso la cui sede era presente anche la componente veterinaria dell'Accademia di sanit\u00e0 militare interforze (NEASMI), nata nel 1968 con sede principale a Firenze, e la Scuola militare di mascalc\u00eca, fondata nel 1882, dove si apprese per lungo tempo il mestiere di maniscalco. Oggi la Scuola si trova a Grosseto, annessa alla Scuola militare di veterinaria, un tempo presente anch'essa a Pinerolo, presso la caserma Villy Pasquali.\nEra di stanza a Pinerolo, presso la caserma Litta Modignani/Villy Pasquali, il 1\u00ba Reggimento di cavalleria, il \"Nizza cavalleria\", fondato nel 1690 e trasferito nella sede di Bellinzago Novarese (NO) nel 2013. Il \"Nizza cavalleria\" \u00e8 il pi\u00f9 antico reggimento della cavalleria italiana e uno dei pi\u00f9 antichi reggimenti dell'Esercito italiano dopo i reggimenti dei Granatieri di Sardegna. A fine del 2017, dopo la ristrutturazione del corpo centrale \u00e8 diventata sede della locale Compagnia Carabinieri. Invece, presso la caserma Berardi si trova stanziato il 3\u00ba Reggimento alpini, che vanta antiche tradizioni militari nel Pinerolese. Questo reggimento gestisce anche il comprensorio militare del Galoppatoio nella frazione di Baudenasca.\nSono inoltre presenti la Cavallerizza Caprilli, il terzo maneggio coperto pi\u00f9 grande d'Europa dopo quelli di Mosca e Vienna, e il Museo Storico dell'Arma di Cavalleria di Pinerolo.\nFino al 1997 a Pinerolo, a lato del Municipio, era presente un carcere. \nIl 31 luglio 2007 \u00e8 stata dismessa la caserma Bochard di San Vitale, storica sede della Compagnia Controcarri \"Cremona\", che si trova in Viale Cavalieri d'Italia di fronte alla caserma Litta Modignani. Altre ex caserme in Pinerolo sono la caserma Fenulli, in precedenza chiamata Principe Amedeo (ora area espositiva e sede di scuole superiori), la caserma Botta, storica sede del Genio Pionieri della Taurinense, in cui sta per essere realizzata la nuova Scuola di cavalleria; le caserme Bricherasio sedi in tempi recenti tra l'altro del Tribunale di Pinerolo e la caserma Adolfo Serafino, demolita nel 1960 poich\u00e9 pericolante e al cui posto sorge oggi Piazza Terzo Alpini. Nella frazione Riva vi era un deposito di carburante / polveriera attualmente non pi\u00f9 in uso. \nCultura.\nPinerolo conobbe il momento di maggior splendore quando (dal 1295) fu capitale del dominio degli Acaia e centro di cultura, con una fiorente scuola notarile e con la presenza, per le arti figurative, di numerosi artisti come i pinerolesi Beltrami e Canavesio, oltre ad altri le cui opere sono andate perdute. Nel 1475, in seguito all'iniziativa del francese Jacottino de' Rubeis, divenne un prospero centro di arte tipografica.\nUniversit\u00e0.\nDal 1996 al 2011 \u00e8 stata sede della Scuola Universitaria di Management d'Impresa della Facolt\u00e0 di Economia di Torino.\nEconomia.\nIntorno a Pinerolo gravita l'economia delle Valli Valdesi (versante destro orografico della Val Chisone, Valle Germanasca e Val Pellice) e della pianura che si estende fra gli sbocchi di queste valli e il corso del Po.\n\u00c8 sede di svariate industrie (nei settori meccanico, cartario, chimico, dell'abbigliamento) che assorbono manodopera anche dai centri vicini; le aziende di maggiore spicco sono Freudenberg Sealing Technologies (Ex Corcos - guarnizioni per alberi rotanti e per steli valvola), TN Italy (Ex Euroball - sfere per cuscinetti), PMT (impianti per la fabbricazione di carta), Mustad (viti) e Galup (panettoni, colombe e prodotti da forno locali).\n\u00c8 stata sede della Societ\u00e0 Talco e Grafite Val Chisone oltre che sede centrale della Banca Brignone poi rilevata dalla Banca Popolare di Bergamo. Un\u2019altra banca locale fu la Cassa di risparmio di Pinerolo fondata nel 1841 e assorbita nel 1929 dalla Cassa di risparmio di Torino.\nPinerolo \u00e8 il centro del commercio della zona montana circostante, essendo inoltre stata la sede della Comunit\u00e0 montana Pinerolese Pedemontano.\nInfrastrutture e trasporti.\nStrade.\nLa citt\u00e0 di Pinerolo \u00e8 collegata al capoluogo di provincia Torino da un'autostrada, la A55 o autostrada del Pinerolese, e dalla strada provinciale 23 del Colle del Sestriere e la strada statale 589 dei Laghi di Avigliana, che, transitando a lato di Pinerolo, prosegue per Cuneo.\nFerrovie e tranvie.\nLa citt\u00e0 di Pinerolo \u00e8 servita dalla linea ferroviaria Torino-Pinerolo, inaugurata nel 1854, attraverso la stazione di Pinerolo e la fermata Pinerolo Olimpica.\nPinerolo fungeva inoltre da localit\u00e0 capolinea per altre quattro relazioni su ferro:\nOspedali ed Assistenza Sanitaria.\nPinerolo \u00e8 inserita nel quadro dell'Azienda Sanitaria Locale TO3. Oltre allo storico Ospedale Cottolengo (ora sede di ambulatori ed uffici amministrativi), il fulcro dell'assistenza sanitaria \u00e8 l'Ospedale Civile E. Agnelli. Sono inoltre presenti nel Pinerolese due ospedali ora deputati a lungo degenza, riabilitazione e servizi territoriali (l'Ospedale Valdese di Pomaretto e quello di Torre Pellice). In tutto il territorio \u00e8 possibile poi ricorrere all'assistenza dei Medici di Medicina Generale e ad una rete di strutture private specialistiche.\nMobilit\u00e0 urbana.\nDue sono le societ\u00e0 che gestiscono il trasporto pubblico urbano nel Pinerolese, la Cavourese e la Sadem, che gestiscono anche i collegamenti interurbani assieme a GTT.\nSport.\nLa citt\u00e0 di Pinerolo ha legato il suo nome allo sport grazie ad esempio al ciclismo mediante il Giro d'Italia e il Tour de France e anche grazie ai XX Giochi olimpici invernali nel 2006 ed alla XXIII Universiade invernale.\nCiclismo.\nGiro d'Italia.\nPinerolo ha legato il suo nome alla storia del ciclismo e del Giro d'Italia: la citt\u00e0 \u00e8 stata pi\u00f9 volte sede di partenza e di arrivo di tappe della corsa rosa; numerosi sono stati anche i passaggi della carovana in citt\u00e0.\nIl primo contatto col Giro lo si ebbe gi\u00e0 nella prima edizione del 1909, durante la tappa Genova-Torino di 354,9\u00a0km: la corsa pass\u00f2 in Via Saluzzo e Piazza Cavour, in cui era posto il ristoro nonch\u00e9 ultimo punto di controllo prima del traguardo di Torino.\nIl primo arrivo si ebbe nel 1949, quando si corse la Cuneo-Pinerolo (di 254\u00a0km), celebre tappa vinta in solitaria, con 192 chilometri di fuga, da Fausto Coppi su Gino Bartali. Da allora numerosi sono stati gli arrivi, partenze e passaggi del Giro a Pinerolo.\nLa tappa in questione, con le due sedi di partenza e arrivo, \u00e8 entrata talmente tanto nell'immaginario che \"gli appassionati di ciclismo la citano, pi\u00f9 che come una prodezza agonistica, come un vero classico della letteratura italiana\".\nLa Cuneo-Pinerolo \u00e8 stata infatti replicata come tappa del Giro d'Italia nel 2009 e nel 2019, in corrispondenza del 60\u00ba e 70\u00ba anniversario della storica tappa vinta da Coppi, anche se i percorsi non furono identici.\nPinerolo \u00e8 stata sede di partenza di tappa nel 1993, in occasione della cronoscalata del Sestriere, e nel 2019 in occasione della 13\u00aa tappa conclusa al Lago Serr\u00f9 presso Ceresole Reale.\n\u00c8 stata invece sede di arrivo, oltre che nelle tappe partite da Cuneo, anche il 23 maggio 2007 (11\u00aa tappa Serravalle Scrivia-Pinerolo, di 198 km) durante il 90\u00ba Giro d'Italia.\n\"Tour de France\".\nNel 2011 Pinerolo ha ospitato l'unico sconfinamento in terra straniera del \"Tour de France\"; infatti il 20 luglio c'\u00e8 stato l'arrivo della 17\u00aa tappa Gap-Pinerolo di 179\u00a0km, che prevedeva il passaggio sulla C\u00f4te de Sainte-Marguerite, sulla Chauss\u00e9e (salita nella citt\u00e0 di Brian\u00e7on), sul Monginevro e sul Sestriere. Gli ultimi 60\u00a0km ricalcavano la tappa del Giro 2009, tranne che per la parte finale del muro di via Tosel, San Maurizio e del centro storico (evitate per motivi logistici). La tappa \u00e8 stata vinta dal norvegese Edvald Boasson Hagen, scattato sulla salita di Pr\u00e0 Martino. Il giorno dopo Pinerolo \u00e8 stata sede di partenza della 18\u00aa tappa, Pinerolo-Galibier Serre Chevalier di 200,5\u00a0km, che prevedeva il passaggio sul Colle dell'Agnello, sull'Izoard e l'arrivo in cima ai 2645 metri del Galibier, arrivo di tappa pi\u00f9 alto nella storia del Tour de France. La tappa \u00e8 stata vinta dal lussemburghese Andy Schleck, autore di un attacco da lontano e partito quando mancavano oltre 60\u00a0km al traguardo.\n\"Equitazione\".\nNel 1990 venne ripresa l\u2019idea della Scuola di Equitazione che aveva reso famosa Pinerolo in tutto il mondo dandole l'appelltivo di \"Citt\u00e0 della Cavalleria\" e che era stata chiusa nel 1943, con l'approvazione del Progetto Esecutivo che diede inizio al primo lotto funzionale (8 settembre 2004), qualificando la stessa come \u201cScuola Nazionale Federale di equitazione\u201d. Nel 1994, per dare maggiore spessore all\u2019idea della Scuola, sotto il grande impulso del Generale Angelo di Staso ebbero inizio i Concorsi Ippici Internazionale e Nazionali che arrivarono a livelli elevatissimi grazie anche ad una saggia organizzazione nel panorama dei concorsi autunnali italiani. Grazie a tali concorsi Pinerolo ha ospitato le gesta di numerosi campioni olimpici e di star del mondo dell'equitazione e non solo. Oggi, i concorsi continuano a livello nazionale, nella cornice della Scuola Federale di Equitazione ad Abbadia Alpina.\nBMX.\nNel maggio 1984 si \u00e8 disputata a Pinerolo la prima competizione internazionale di BMX in Italia.\nCalcio.\nLa squadra cittadina di calcio \u00e8 iscritta al Campionato Nazionale Dilettanti. Disputa le partite casalinghe presso il Complesso polisportivo \"Barbieri\". Nella stagione 2014-15 \u00e8 riuscita a raggiungere la serie D per la quarta volta nella sua storia.\nIl Pe\u00f1arol, squadra calcistica di Montevideo (Uruguay), prende il nome da Pinerolo; furono degli immigrati della citt\u00e0 piemontese, infatti, a fondare la squadra.\nDurante la stagione 2017-2018 ci sono state voci riguardanti le due squadre Pinerolo Football Club e la societ\u00e0 Club Atl\u00e9tico Pe\u00f1arol (Montevideo, Uruguay) che pare vogliano stipulare un gemellaggio sportivo.\nXX Giochi olimpici invernali nel 2006 e XXIII Universiade invernale.\nDurante i giochi olimpici invernali di Torino 2006 le gare si sono svolte presso il Palacurling, oggi chiamato Stadio Olimpico del Ghiaccio, in Viale Grande Torino, che ha ospitato anche le universiadi invernali di Torino 2007.\n\"Curling\".\nIl \"curling\" \u00e8 arrivato a Pinerolo grazie ai giochi olimpici invernali di Torino 2006, fino ad oggi alla prima qualificazione olimpica ai XXIII Giochi olimpici invernali con la presenza storica della squadra nazionale italiana con due atleti della squadra pinerolese, Simone Gonin e Joel Retornaz tutti e due tesserati per l'A.s.d. Sporting Club Pinerolo.\nPallavolo.\nLa pallavolo pinerolese \u00e8 praticata dalla squadra Pallavolo Pinerolo ASD o pi\u00f9 comunemente chiamata UNION VOLLEY, che milita nel campionato di Serie B1 con il nome di: B1 EUROSPIN FORD SARA e una squadra in Serie C. Attualmente la Eurospin Ford Sara milita nel campionato di Serie A2 dopo la promozione avvenuta nel campionato 2017/2018.\nPallacanestro.\nLa Cestistica Pinerolo '87, \u00e8 una squadra pinerolese di pallacanestro fondata nel 1987. La pallacanestro \u00e8 rappresentata in numerose categorie all'interno della sola \"Cestistica Pinerolo '87\". Sono infatti presenti: l'Under 14, l'Under 17, l'Under 19, i Senior Maschile UISP, la Serie C Silver, per quanto riguarda i ragazzi sopra i tredici anni. Nelle categorie inferiori invece, considerate \"minibasket\", sono rappresentati gli Esordienti, gli Aquilotti, gli Scoiattoli e Easy Basket.\nTennis Tavolo.\nNel settembre 2009 \u00e8 stata fondata l'A.S.D. Tennis Tavolo Pinerolo che riporta questo sport nella citt\u00e0 dopo circa 30 anni. L'associazione ha una squadra in serie D2 iscritta al campionato regionale Fitet. L'11 aprile 2010 si \u00e8 tenuto il \"1\u00ba torneo Citt\u00e0 di Pinerolo\" di Tennis Tavolo, patrocinato dal Comune di Pinerolo. Da settembre 2011, il Tennis Tavolo Pinerolo porta in serie D2 due squadre iscritte al campionato Fitet, chiamate Neo Computer Shop e Bar Tiffany.\nPinerolo nel cinema.\nNel film \"Fantozzi contro tutti\" il geometra Calboni suggerisce Pinerolo come destinazione della fittizia sgambata fuori citt\u00e0 per tentare d'impressionare il Visconte Cobram.\nNel 2001 in \"Santa Maradona\" di Marco Ponti, il protagonista Andrea Straniero (Stefano Accorsi) racconta all'altro protagonista che sua cugina \"si \u00e8 rifatta le tette a Pinerolo\"\nLo stesso regista omaggia la citt\u00e0 in \"Io che amo solo te\" dove Luciana Littizzetto interpreta la zia che arriva da Pinerolo.\nA Pinerolo sono girate alcune scene del film \"La mossa del pinguino\", che prevede parti della trama nella citt\u00e0 dove si svolsero le gare olimpiche di curling.\nAlcune scene del film \"La prima linea\" sono state girate davanti all'ex carcere di Pinerolo."}
{"id": "38302", "revid": "322321", "url": "https://it.wikipedia.org/wiki?curid=38302", "title": "Pino Torinese", "text": "Pino Torinese (\"\u00cbl Pin\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nCon un reddito medio dichiarato di \u20ac 26.395 per abitante nel 2007, Pino Torinese risulta il comune piemontese pi\u00f9 benestante.\nGeografia fisica.\nIl comune di Pino Torinese si trova su una collina tra i 500 e i 630 m s.l.m. tra i comuni di Torino e Chieri. Domina le valli di Mongreno e Reaglie verso il fiume Po e le valli di Castelvecchio, Maiolo, San Michele, Balbiana, Miglioretti, Ceppi e San Nazario, situate verso Chieri.\nIl comune, soprannominato il \"paese delle stelle\", sorge esattamente tra il colle di Montosolo e un colle denominato \"della Torre rotonda\", sede dell'osservatorio astronomico, sul quale anticamente si ergeva un castello medievale, del quale sono rimasti alcuni resti di una torre.\nIl territorio del comune \u00e8 piuttosto povero d'acqua in superficie, tranne per alcuni torrenti stagionali, tra i quali va citato il Tepice. \nDifferente il sottosuolo, ricco di falde acquifere a quote relativamente basse. \nL'approvvigionamento idrico per il comune \u00e8 sempre stato un problema, risolto solo nel 1954 con la costruzione di un acquedotto riservato alla collina. Dal 1991 parte del territorio boschivo del comune \u00e8 stato inserito nel Parco naturale della Collina di Superga.\nStoria.\nGli albori.\nGi\u00e0 in epoca romana gli abitanti di Chieri, che allora si chiamava \"Carrea Potentia\", edificarono un acquedotto per rifornire la citt\u00e0, del quale ci sono giunti pochissimi reperti.\nGrazie al ritrovamento di alcune lapidi funebri, si \u00e8 ipotizzato che, tra il III ed il IV secolo d.C., una \"Gens Pollia\" abbia abbandonato il territorio di Chieri per stabilirsi a Pino, fondando quello che sarebbe stato il pi\u00f9 antico nucleo cittadino, \"Mons Surdus\", dal quale sarebbe poi derivato \"Montesordo\", poi \"Montesolo\".\nIl crollo dell'impero romano spinse gli abitanti della zona ad abbandonarla e nel luogo di Pino Torinese non si trovano testimonianze fino al IX secolo, quando Ottone III impose il dominio del vescovo di Torino su tutta la zona del Chierese. Si fa riferimento alla presenza a Montosolo di una cappella dedicata a San Silvestro curata dai monaci di Nonantola (996).\nNel 1034 i monaci lasciarono Montosolo cedendo la propriet\u00e0 ai conti di Biandrate, i quali a loro volta la vendettero al monastero di Cavour. Nel 1091 la morte della contessa Adelaide di Susa cre\u00f2 una situazione difficile, per cui il vescovo di Torino ne approfitt\u00f2 per proclamare il sito signoria vescovile, anche perch\u00e9 il luogo era divenuto di importanza strategica, essendo situato tra Torino e Chieri.\nAl posto della \"cappella di Nonantola\", ormai in rovina, venne costruita la \"cappella di San Giorgio al Pinallo\", sotto la protezione di \"Santa Maria di Chieri\".\nIl Medioevo.\nIl 24 agosto 1168 venne stipulato tra il Vescovo di Torino e i chieresi, gi\u00e0 da un po' di tempo costituitisi comunit\u00e0 indipendente, un accordo che definiva il controllo ed il dominio della casaforte di Montosolo e di tutti i beni collegati (Moncairasso e Pinariano) e stabiliva la possibilit\u00e0 per i chieresi di affittare un edificio adibito a residenza consolare; inoltre si consentiva il diritto di prelazione a favore di Chieri, in caso di vendita dell'edificio.\nTra il 1170 ed il 1183 venne costruita un'ulteriore struttura fortificata, la \"Torre Rotonda\", alcune rovine della quale si possono trovare presso l'attuale Osservatorio Astronomico.\nIl 21 luglio 1193 i Chieresi entrarono in guerra con Torino, poich\u00e9 il vescovo aveva concesso ai Torinesi il possesso del castello di Montosolo; la guerr\u00e0 dur\u00f2 fino al 10 febbraio 1200 quando, grazie alla mediazione di Vercelli e Asti, venne firmato un trattato di pace nel quale si stabiliva che il castello tornava al vescovo, mentre i terreni circostanti restavano ai chieresi.\nTommaso II di Savoia, compresa l'importanza strategica del borgo, acquist\u00f2 il castello e, tra il 1249 e il 1250, ampli\u00f2 la casaforte. Il castello venne comunque nuovamente ceduto due anni pi\u00f9 tardi al vescovo che, in accordo con i Chieresi, nomin\u00f2 castellano Pietro Visconti, signore di Baldissero.\nPur diminuendo l'importanza del castello, attorno ad esso inizi\u00f2 ad ampliarsi il paese, prima chiamato \"Pinariano\", poi \"Pinallo\". Il toponimo \"Pino\" comparve solo verso la met\u00e0 del XV secolo.\nNel 1440 sulle rovine della vecchia cappella venne costruita una piccola chiesa, \"Santa Maria del Pino\", affidata, dopo un lungo contenzioso, ai Padri Carmelitani di Moncalieri, i quali nei primi anni del Cinquecento edificarono un convento.\nNel 1584, durante una visita pastorale del Vescovo di Torino, si posero le basi, concretatesi l'anno successivo, per definire \"Santa Maria del Pino\" parrocchia autonoma. Tra il 1653 ed il 1660 venne costruita una nuova chiesa, dedicata alla Madonna del Carmelo e a Sant' Andrea Corsini, patrono del paese, fatto santo in quel periodo.\nSi ipotizza che la chiesa sia stata edificata dal padre Andrea Costaguta, famoso architetto, autore anche dell'Annunziata di Chieri e di altri pregevoli edifici.\nAll'inizio del XVII secolo, Pino Torinese, cos\u00ec come molti comuni limitrofi, si trov\u00f2 a sostenere eventi durissimi, culminati con la peste del 1629 e le ripetute guerre contro i francesi.\nLa successiva pace pose i presupposti per un rapido sviluppo del luogo e il 12 gennaio 1694 Vittorio Amedeo II conferiva a Pino e a Baldissero Torinese l'autonomia amministrativa, distaccandoli da Chieri. Pino e Mongreno vennero poi concessi in feudo al conte Benso, che si dimostr\u00f2 cattivo amministratore. Nel 1697 il conte, coinvolto in uno scandalo a corte, fu arrestato, privato dei suoi beni e bandito dallo stato.\nIl dominio dei Savoia.\nGli abitanti di Pino firmarono nel 1699 un atto con il quale sottoscrivevano (con 10 firme e 119 croci) il passaggio del paese sotto la dominazione dei Savoia.\nNel 1718 venne costruita la prima casa comunale vicino alla localit\u00e0 Tavernette. Nello stesso anno venne effettuata una ristrutturazione della chiesa di Santa Maria. Nel 1777 Pino ricevette la visita pastorale di Monsignor Francesco Lucerna Rorengo di Ror\u00e0, durante la quale venne consacrata la chiesa parrocchiale e deposte delle reliquie sull'altare maggiore di San Teodoro e San Felice.\nI moti giacobini coinvolsero anche Pino Torinese. Il 16 dicembre 1798 venne eretto sul piazzale della parrocchia l'Albero della Libert\u00e0. Durante la dominazione napoleonica qui, come in molti altri comuni piemontesi, vennero confiscati i beni dei Carmelitani.\nLa Restaurazione.\nCon la Restaurazione venne rinnovata l'amministrazione comunale e si inizi\u00f2 la costruzione di opere pubbliche di rilievo: nel 1823 venne terminata la nuova strada Torino-Chieri, mentre nel 1849 venne ristrutturata e ampliata la casa comunale. Nel 1856 venne demolita e ricostruita la cappella seicentesca di Valle Ceppi.\nTempi moderni.\nGrazie alla volont\u00e0 del professor Giovanni Boccardi, tra il 1907 ed il 1912 fu effettuato il trasferimento dell'Osservatorio Astronomico dal tetto di Palazzo Madama alla collina chiamata \"Bric\", della Torre Rotonda.\nDurante la seconda guerra mondiale Pino Torinese fu utilizzata come punto di difesa antiaerea; il paese venne liberato dai partigiani il 20 aprile 1945. Nel 1954 venne costruito l'acquedotto per sopperire alla penuria d'acqua che aveva fino ad allora caratterizzato la zona.\nMonumenti e luoghi d'interesse.\nArchitetture religiose.\nAl centro del paese sorgono la \"parrocchiale della Madonna del Carmelo\" e la \"chiesa di Sant'Andrea Corsini\". Con il tempo hanno subito numerosi restauri, ma rimangono comunque i simboli del borgo, che dominano dall'alto della collina.\nLa parrocchiale ha una facciata composta da un portico a cinque arcate che non appartiene all'originale progetto risalente al Seicento. L'interno si presenta con una navata unica con volta a botte e otto cappelle laterali; il presbiterio poligonale, posto a sinistra della chiesa, consente l'accesso al chiostro, mentre il coro \u00e8 l'unica testimonianza della precedente chiesetta quattrocentesca.\nNella parrocchiale \u00e8 presente un quadro raffigurante \"Sant'Andrea e la Madonna del Carmelo\", dipinto dal Caravoglia nel 1659. Il quadro si inserisce nel contesto di una balaustra in marmo e dell'altare maggiore, costruiti dall'architetto Edoardo Mella.\nNel 1880 il convento dei Carmelitani venne affidato alla custodia delle Suore di San Giuseppe Benedetto Cottolengo.\nDegno di nota \u00e8 il pilone votivo presente in Strada Centro Croci, non tanto per la sua importanza architettonica, quanto per la leggenda ad esso legata. La leggenda narra di un brigante che per ogni passante derubato segnava una croce al pilone, da cui il nome Cento Croci.\nArchitetture civili.\nIl \"Castelvecchio\" \u00e8 un importante edificio, eretto alla fine del XVII secolo, che si trova sulla strada che per Cambiano. \u00c8 una costruzione solida e quadrata adornata da un cornicione sostenuto da mensole con gli angoli dotati di belfredi o guardiole. Non si conosce esattamente l'origine del nome: alcuni affermano che deriva dal fatto che \u00e8 stato costruito sui resti di un \"vecchio\" castello pi\u00f9 antico, altri invece affermano che deriva dalla famiglia chierese dei Veglio (in piemontese \"Vej\").\nAl piano terra \u00e8 presente una sala progettata nel 1885 dall'architetto Eugenio Olivero con uno stile molto simile alle sale costruite nel Borgo medioevale di Torino. Nella sala vi sono alcuni affreschi piuttosto originali e risalenti ai primi del Settecento raffiguranti una \"Deposizione di Cristo dalla croce\", i \"Filosofi di Socrate\", \"Democrito ed Eraclito\" ed il \"Trionfo di Diana\". Il castello \u00e8 collegato mediante un passaggio coperto ai corretti della cappella, che si affaccia sulla via San Felice, adorna di pitture barocche.\nPino Torinese \u00e8 ricco di edifici realizzati tra il Seicento ed il Settecento: \"Villa Balbiana\", la \"Commenda di San'Antonio\" e numerose cappelle, tra cui la chiesetta \"del Poggio\" o del \"Podio\".\nSulla collina \"Bric Torre Rotonda\", a 620 metri sul livello del mare, si trova l'Osservatorio astronomico di Torino.\nMusei.\nPlanetario di Torino, Museo dell'Astronomia e dello Spazio\nEconomia.\nDa diversi decenni Pino gode di un continuo sviluppo. \u00c8 un luogo ricercato per la sua vicinanza alla citt\u00e0 di Torino da chi vuole vivere nel verde senza allontanarsene troppo. Infatti negli ultimi anni ha subito una profonda trasformazione: da \"localit\u00e0 per villeggiatura\" \u00e8 divenuto \"centro residenziale\" riservato ai benestanti torinesi.\nLa collina di Pino \u00e8 stata sempre ricca di colture e soprattutto di vigneti. Ha ospitato dagli anni settanta fino al 2016 la sede direzionale della Ferrero.\nEventi e manifestazioni.\nMolti sono gli eventi che si tengono con regolarit\u00e0 nel comune di Pino Torinese. Tra i pi\u00f9 importanti, in quanto di carattere non locale, figurano:\nPino Classica - Stagione di Musica Classica patrocinata dal Comune di Pino Torinese in collaborazione con l'Associazione Mozart Torino.\nPino Jazz Fest - Un festival jazz che si svolge a giugno e che ha visto la partecipazione di artisti del panorama jazz quali Stefano Bollani, Paolo Fresu, Gianmaria Testa, Andy Sheppard e Gianluca Petrella.\nA Pino si tiene inoltre il \"Concorso nazionale di musica rock per formazioni giovanili emergenti\" (giugno)\nLa festa pi\u00f9 importante per il borgo si celebra invece il 4 febbraio ed \u00e8 dedicata al patrono del paese, \"Sant'Andrea Corsini\". Inoltre il 16 luglio si festeggia la \"Madonna del Carmine\".\nSociet\u00e0.\nEvoluzione demografica.\nIl comune ha raddoppiato la popolazione residente nel decennio dal 1961 al 1971.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38303", "revid": "2215742", "url": "https://it.wikipedia.org/wiki?curid=38303", "title": "Piobesi Torinese", "text": "Piobesi Torinese (\"Piobes\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nCorsi d'acqua.\nNel territorio di Piobesi Torinese scorre il torrente Chisola.\nEdifici storici e religiosi.\nCasa Gramaglia\nCultura.\nBiblioteca.\nLa biblioteca civica di Piobesi Torinese, istituita dal consiglio comunale dal 1975, si trova al piano terra del Castello di Piobesi. \nInfrastrutture e trasporti.\nTra il 1904 e il 1934 Piobesi Torinese fu il capolinea di una tranvia a vapore per Torino.\nAmministrazione comunale.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38305", "revid": "322321", "url": "https://it.wikipedia.org/wiki?curid=38305", "title": "Piverone", "text": "Piverone (\"Pivron\" /p\u026aw'r\u028a\u014b/ in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nTerritorio.\nLa localit\u00e0 \u00e8 situata in Canavese sul lembo sud-orientale della collina morenica della Serra, affacciato sulle coste nord-occidentali del vicino Lago di Viverone, attraverso la frazione di Lido di Anzasco, da dove si accede all'adiacente provincia di Biella (comune di Viverone). A nord-est confina con Zimone (anche questo in provincia di Biella), attraverso le localit\u00e0 collinari di Livione e Torrione, mentre a nord-ovest confina con i territori di \nMagnano (sempre in provincia di Biella), e a ovest confina con Palazzo Canavese (Torino). Infine e sud confina con Azeglio (Torino). \nStoria.\nFu abitata, cos\u00ec come la vicina Viverone, gi\u00e0 da tempi preistorici; oltre i resti di un insediamento palafitticolo a ridosso di Anzasco, furono trovati altri reperti dell'et\u00e0 del bronzo (2000-1200 a.C.) anche nell'entroterra. Curiosamente, l'origine del toponimo Piverone non ha nulla a che vedere con l'assonante e adiacente Viverone. L'ipotesi pi\u00f9 probabile \u00e8 quella del nome di un prediale romano del IV secolo circa che, avendo un carattere vivace, \"pepato\" appunto, fu soprannominato \"Pipero\", da cui il nome di un'antica \"Villa Piperonis\", oggi inesistente. Un documento del XVII secolo afferma inoltre che il borgo di \"Peveronis\" aveva, come simbolo araldico, un albero di pepe. Tuttavia, non avendo traccia disegnata, nel 1926 fu scelto, come stemma di Piverone, la croce sabauda.\nNel X-XI secolo circa, i primi insediamenti di monaci nel territorio. Di questo periodo, \u00e8 importante citare la \"chiesetta del Gesi\u00f9n\", della quale abbiamo dei resti in stile romanico canavesano ancora apprezzabili presso la localit\u00e0 Livione. Probabilmente, dello stesso periodo, l'impianto preesistente dell'edificio votivo alla Madonna con Bambino di Unzasco (Lido di Anzasco), sulle rive occidentali del Lago (e poi diventata Santa Maria de Ursacio e Santa Maria delle Grazie).\nNel XIII secolo, si hanno notizie del podest\u00e0 di Vercelli Pruino degli Incoardi che cede il territorio ai consoli feudatari Brulino e Raimondo da Livione, Raimondo da Anzasco, Giovanni del Platola da Palazzo e Albertino del Monte. I consoli vercellesi fortificarono il paese con un bastione in stile romanico a tre torri, in previsione di espandersi verso la vicina Eporedia. Una delle tre torri (la torre-orologio municipale, d'ingresso al borgo) \u00e8 rimasta in buono stato, mentre le altre due sono parecchio degradate. Dello stesso periodo \u00e8 la chiesetta romanica di San Pietro di Subloco, di cui oggi non rimane che il campanile.\nA partire dal XV secolo, Piverone diventa l'ultima roccaforte territoriale protetta a nord-est del Ducato di Savoia, attraverso i nobili De Marchi, assoggettati a Ludovico di Savoia. Agli inizi del XVIII secolo, il paese fu poi meta di villeggiatura di madama Giovanna Battista di Savoia-Nemours, moglie del duca Carlo Emanuele II. Il territorio fu successivamente conteso per l'amministrazione turistica del Lago di Viverone, delle cui rive occidentali Piverone, sotto la provincia di Torino, rimarr\u00e0 proprietario per 1/6 (frazione di Anzasco e localit\u00e0 Bancassa-Maresco).\nInfrastrutture e trasporti.\nTra il 1882 e il 1933 il comune fu servito dalla tranvia Ivrea-Santhi\u00e0.\nVia Francigena.\nIl comune e l'abitato si trovano sul tracciato della Via Francigena, variante canavesana, proveniente da Palazzo Canavese e che si dirige successivamente verso Viverone"}
{"id": "38307", "revid": "322321", "url": "https://it.wikipedia.org/wiki?curid=38307", "title": "Pomaretto", "text": "Pomaretto (\"Pomaret\" in piemontese, \"Pomaret\" o \"Lou Poumar\u00e9\" in occitano) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nIl capoluogo si trova all'imbocco della Valle Germanasca dove questa si dirama dalla Val Chisone. \u00c8 situato in sinistra idrografica del Germanasca.\nStoria.\nSimboli.\nLo stemma del Comune di Pomaretto \u00e8 stato concesso con decreto del presidente della Repubblica del 30 giugno 1963.\nL'albero nello stemma rappresenta le vaste culture di pomi dai quali il Comune ha tratto la propria denominazione; la mitra ricorda la donazione di questa terra, da parte della contessa Adelaide, all'abbazia di Santa Ilaria di Pinerolo nel 1064.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nPomaretto faceva parte della Comunit\u00e0 Montana Valli Chisone e Germanasca."}
{"id": "38308", "revid": "459956", "url": "https://it.wikipedia.org/wiki?curid=38308", "title": "Pont-Canavese", "text": ""}
{"id": "38309", "revid": "322321", "url": "https://it.wikipedia.org/wiki?curid=38309", "title": "Porte (Italia)", "text": "Porte (\"P\u00f2rte\" in piemontese, \"La Porta\" in occitano) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nPorte si trova nei pressi dello sbocco della Val Chisone sulla pianura.\nInfrastrutture e trasporti.\nPorte \u00e8 collegata a Torino mediante autocorse Sadem da Perosa Argentina che transitano da Pinerolo, dove \u00e8 possibile accedere anche ai servizi ferroviari per il capoluogo.\nFino al 1968 la localit\u00e0 era attraversata della tranvia Pinerolo-Perosa Argentina, che svolgeva servizio passeggeri e merci.\nEconomia.\nStoricamente la localit\u00e0 di Malanaggio \u00e8 sede di uno stabilimento di macinazione di talco e grafite della Societ\u00e0 Talco e Grafite Val Chisone, oggi Imerys Talc Italy. Fino ai primi anni del 2000 vicino all'attuale municipio vi era lo stabilimento della MARTIN &amp; C, produttrice di sfere di precisione, che in seguito allo spostamento dell'azienda a Perosa Argentina fu demolito e sostituito da un condominio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune fa parte dell'Unione Montana Valli Chisone e Germanasca."}
{"id": "38310", "revid": "1444886", "url": "https://it.wikipedia.org/wiki?curid=38310", "title": "Pragelato", "text": "Pragelato (\"Prajalats\" in occitano, \"Pragel\u00e0\" in piemontese, che significa \"prato gelato\") \u00e8 un comune italiano di 733 abitanti della citt\u00e0 metropolitana di Torino, in Piemonte, a circa 82 chilometri a ovest dal capoluogo piemontese. Si trova in Val Chisone e, fino al 2009, ha fatto parte della Comunit\u00e0 montana Valli Chisone e Germanasca; dal 2010 aderisce alla neoistituita \"Comunit\u00e0 montana del Pinerolese\".\nGeografia fisica.\nPragelato \u00e8 un comune italiano sparso dell'alta Val Chisone formato dalle frazioni: Souch\u00e8res Basses, La Ru\u00e0, Soucheres Hautes, Granges, Rivets, Traverses, Plan, Pattemouche, Villardamond, Allev\u00e8, Duc, Chezal, Grand Puy, Faussimagna, Seytes, Troncea, Laval, Jousseaud dislocate in un tratto pianeggiante della valle. La maggior parte di esse \u00e8 situata alla sinistra del torrente Chisone.\nSopra l'abitato di Pragelato si apre sulla destra orografica della val Chisone la val Troncea. Tale valle che conserva ancora la naturalezza di un tempo \u00e8 preservata e valorizzata dal Parco naturale della Val Troncea.\nStoria.\nSebbene la presenza umana sia confermata in questa zona sin dalla preistoria, le prime notizie storiche su Pragelato risalgono all'atto di fondazione dell'abbazia benedettina pinerolese di Santa Maria, alla fine dell'XI secolo.\nTra il XI secolo e il XII secolo fu conquistata dai Delfini di Vienne, come tutta l'alta Val Chisone, chiamata allora \"val Pragelato\". In seguito entr\u00f2 a far parte, insieme con altre zone alpine, della repubblica degli Escartons (1343-1713), una comunit\u00e0 che godeva di una certa autonomia e che comprendeva diversi altri territori in Piemonte e in Francia, pur rimanendo sotto il potere francese.\nNel XIV secolo vi si stabilirono i Valdesi, che alla vigilia di Natale del 1386, per sfuggire alle truppe francesi, trovarono rifugio sulle pendici del monte Albergian (3043 m), dove molti bambini morirono assiderati.\nNel 1713, con il trattato di Utrecht, entr\u00f2 nei domini dei Savoia. Nel 1747 il Colle dell'Assietta (2472 m), a nordest del paese, fu teatro di una celebre battaglia tra la Francia e gli austro-piemontesi.\nIl XIX e il XX secolo furono contraddistinti da una notevole migrazione verso la Francia.\nIl 19 aprile 1904 una valanga distrusse le capanne dei lavoratori nella miniera del Beth, uccidendo 81 persone. Ancor oggi una lapide all'interno del piccolo cimitero della borgata Laval ricorda le vittime della sciagura. Pochi anni dopo, nel gennaio del 1924, un'altra sciagura funest\u00f2 il paese: nella borgata di Grand Puy (in italiano \"Grande Poggio\") scoppi\u00f2 un grande incendio che distrusse le case di quasi tutti i suoi 200 abitanti portandoli alla miseria. Tuttavia, grazie all'impegno solidale dei cittadini, del governo e della Chiesa, Grand Puy fu ricostruita completamente nel volgere di appena sette mesi. Una targa posta sulla facciata della chiesetta della frazione, che si trova a quota 1.831 metri, ricorda quell'evento e celebra l'avvenuta ricostruzione.\nNel 1934 ne venne staccata la frazione di Sestriere, da allora comune autonomo.\nDurante la seconda guerra mondiale nel territorio di Pragelato avvennero molti scontri tra la Resistenza italiana e gli occupanti nazifascisti (battaglia del Genevris, agosto 1944).\nMonumenti e luoghi d'interesse.\nArchitetture religiose.\nPitture e rilievi riproducenti il giglio e i delfini ricordano la dominazione francese. La chiesa parrocchiale alla Ru\u00e0, dedicata all'Assunta, venne eretta nel 1686-88 e conserva un dipinto di Gabriele Dufour (XVIII secolo). La chiesa \u00e8 raffigurata in un francobollo da 0,23 \u20ac emesso dalle Poste Italiane il 9 marzo 2004 in occasione dei XX Giochi olimpici invernali.\nAltro.\nLe borgate Troncea, Laval e Seytes conservano esempi di architettura tradizionale occitana.Il comune ospita un centro di documentazione sulle meridiane e un museo del costume e delle tradizioni delle genti alpine.\n\u00c8 presente la biblioteca del Parco Naturale Val Troncea, fondata nel 1984.\nCaratteristico \u00e8 anche il tradizionale mercatino locale, che si svolge tutto l'anno ogni domenica mattina nel centro del paese.\nDal 1982 si tiene, solitamente nel mese di agosto, la Festa della Ghironda, una manifestazione internazionale interamente dedicata al medesimo antico strumento.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 227 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nAllev\u00e8, Chezal, Duc, Grand Puy, Granges, Jousseaud, La Ru\u00e0 (capoluogo), Laval, Pattemouche, Plan, Rif, Rivets, Seytes, Souch\u00e8res Basses, Souch\u00e8res Hautes, Traverses, Troncea, Tronch\u00e9e, Val Tronche, Villardamont.\nEconomia.\nLe risorse principali sono la villeggiatura estiva e il turismo sportivo invernale. I prodotti agricoli sono limitati (rinomata la produzione del miele), ma sono presenti attivit\u00e0 produttive anche nei settori della distillazione di liquori (genepy), di profumi ed essenze, e della lavorazione del legno. Altra attivit\u00e0 tradizionale \u00e8 l'allevamento del bestiame.\nProdotti tipici.\nLatte, burro e formaggi d'alpeggio.\nLa pastorizia e la lavorazione del latte sono sempre state una preziosissima risorsa per l'economia della Valle.\nIl latte, soprattutto bovino, \u00e8 destinato al consumo della famiglia ma anche alla trasformazione e alla vendita.\nLa produzione del formaggio permette di ottenere:\nPatata.\nIn Valle le patate, a seconda dell'altitudine, vengono piantate nei mesi di marzo-aprile-maggio e raccolte nel periodo fine luglio - inizio ottobre.\nIn passato si utilizzava esclusivamente come semente parte del raccolto dell'anno precedente, attualmente ci si orienta verso l'acquisto di sementi selezionate.\nIl Di.Va.P.R.A. ha effettuato uno 'Studio per la caratterizzazione della patata pinerolese' ed \u00e8 emerso che tra le variet\u00e0 delle patate coltivate a differenti altitudini ci sono forti differenze.\nIn particolare lo studio ha evidenziato che a quote maggiori (Pragelato, Gran Puy 1800 m) tutte le variet\u00e0 tendono a crescere compatte, con polpa soda, adatte quindi sia per le insalate sia le minestre.\nMiele.\nIl miele, alimento prezioso e nutriente, vanta nella Valle una lunga tradizione, poich\u00e9 se ne ha notizia gi\u00e0 nel XVIII secolo. L'allevamento delle api consentiva di ottenere un prodotto che veniva facilmente venduto in quanto molto apprezzato per la sua qualit\u00e0.\nTra le variet\u00e0 oggi prodotte rientrano per esempio, i mieli di rododendro e il millefiori, il pi\u00f9 diffuso.\nIl miele viene utilizzato con i dolci, la polenta, le patate bollite; costituiva un antipasto energetico consumato unito al burro.\nMescolato al latte caldo, ancora oggi fornisce una bevanda che aiuta nella cura delle affezioni respiratorie unite a erbe come il timo e l'eucalipto.\nInfrastrutture e trasporti.\nPragelato per la sua attenzione a favorire il turismo sostenibile e la mobilit\u00e0 dolce fa parte del consorzio delle Perle delle Alpi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nPragelato \u00e8 una rinomata Stazione sciistica, \u00e8 stata sede di gara per lo sci nordico durante i XX Giochi olimpici invernali di e durante l'Universiade invernale 2007. Tra gli impianti costruiti per la rassegna olimpica figura lo Stadio del Trampolino. A Pragelato sono state organizzate alcune gare valide per la Coppa del Mondo di combinata nordica, per la Coppa del Mondo di salto con gli sci e per la Coppa del Mondo di sci di fondo.\nInoltre sono presenti tre trampolini scuola: il pi\u00f9 piccolo \u00e8 un HS 15 con punto K 15, poi un HS 32 punto K 30 e un HS 66. Vi \u00e8 la possibilit\u00e0 di utilizzarli sia nel periodo invernale sia in quello estivo.\nPragelato \u00e8 attrezzata anche per la pratica dello sci alpino, con i comprensori Pragelato ski (circa 50\u00a0km di piste) e Via Lattea (circa 400\u00a0km di piste). Il comprensorio sciistico Pragelato ski \u00e8 composto da 6 impianti (due seggiovie e cinque skilift), mentre una funivia collega la frazione di Pattemouche con il comprensorio della Via Lattea.\nCitazioni.\nSul numero 594 di \"Topolino\" uscito il 16 aprile 1967, nella storia \"Paperino e il passaggio proibito\" vi \u00e8 una citazione di Pragelato, luogo di origine dell'immaginario campione di sci Discesoni."}
{"id": "38311", "revid": "322321", "url": "https://it.wikipedia.org/wiki?curid=38311", "title": "Prali", "text": "Prali (fino al 1937 Praly; \"Prali\" in piemontese; \"Praal\" in occitano) \u00e8 un comune italiano di 262 abitanti della citt\u00e0 metropolitana di Torino in Piemonte, situato a circa 72\u00a0chilometri a sud-ovest dal capoluogo.\nGeografia fisica.\nSi trova nell'alta valle Germanasca, secondaria della Val Chisone, al confine del parco regionale francese del Queyras: le localit\u00e0 di Ghigo, Villa e Malzat sorgono in un'ampia conca pianeggiante, circondata da foreste di conifere e sovrastata dalla cerchia delle Alpi Cozie. \u00c8 composto da molte minuscole borgate: Arnaudi, Balma, Bounous, Campo Clot, Crosetto, Cugno, Gardiola, Ghigo, Giordano, Indiritti, Lausarot, Malzat, Miandette, Orgiere, Pomeifr\u00e8, Pomieri, Ribba, Rimas, Rodoretto, Tor\u00e9, Villa.\nStoria.\nLe prime tracce della sua esistenza sono dell'XI secolo, ma il primo documento ufficiale che ne attesti l'esistenza \u00e8 del 1462.\nFin dall'inizio \u00e8 documentata la presenza dei valdesi che nel 1533 vi celebrarono un Sinodo per confermare l'adesione alla Riforma protestante.\nNel 1556 fu costruito nella frazione di Ghigo un tempio per tutti i valdesi dell'alta val Germanasca.\nTra il 1630 e il 1655 fu colpita dalla peste e poi distrutta dalle truppe dei Savoia. Nel 1686 gli abitanti si arresero ai Francesi, che avevano gi\u00e0 distrutto Angrogna e Torre Pellice. Il tempio valdese fu trasformato in chiesa cattolica.\nI valdesi ritornarono dall'esilio di Ginevra nel 1689 (il cosiddetto \"Glorioso rimpatrio\"), ma il comune fu nuovamente occupato dai francesi. Pass\u00f2 poi ai Savoia, che cercarono di riportarvi il cattolicesimo: nel 1767 carlo Emanuele III fece ricostruire una chiesa cattolica nella frazione Villa.\nFu poi occupato da Napoleone e nel 1815 pass\u00f2 definitivamente ai Savoia.\nNel 1870 inglob\u00f2 il comune di Rodoretto, che si trova in un vallone laterale; nel 1882 cedette invece al comune di Salza la frazione Fontane, e nel 1895 la frazione Bess\u00e8 al comune di Perrero. Nel 1937 il regime fascista italianizz\u00f2 il suo nome da Praly a Prali.\nDurante i XX Giochi olimpici invernali del 2006 ha ospitato gli allenamenti di sci alpino e sci di fondo.\nArte e cultura.\nLa chiesa parrocchiale di San Giovanni Battista, a Villa, eretta nel 1462, fu rimaneggiata a pi\u00f9 riprese.\nAll'interno del Tempio valdese in frazione Ghigo eretto nel 1556 si trova un museo storico che documenta le vicende della Val Germanasca dalla preistoria ai giorni nostri, ma soprattutto per gli aspetti religiosi\nSempre in frazione Ghigo si trova il nuovo Tempio valdese costruito nel 1962 e progettato dall'ing. Dreher\nLungo il corso del torrente Germanasca sono posizionati gli impianti sportivi:campi da bocce che d'inverno sono adibiti a patinoire, parco giochi attrezzato, campetto di calcio.\nAdiacente al campetto, sul finire degli anni sessanta, su progetto del geom. Rol, \u00e8 stata eretta la nuova chiesa cattolica, con innovativo interno a forma di teatro romano. Lavori avviati nel 1968 con la posa della prima pietra, presente il vescovo di Pinerolo monsignor S. Quadri; parroco all'epoca, don A. Avaro. Caratteristico il campanile staccato dal corpo principale ed eretto ad inizio anni settanta.\nA nordest di Ghigo, sulla strada per Indritti, \u00e8 sorto tra il 1947 e il 1951, su iniziativa di Tullio Vinay, pastore valdese, e progetto di Leonardo Ricci, il villaggio di Agape (1530\u00a0m), ove ha sede un centro internazionale di studi e di soggiorno per giovani. L'opera, che fu costruita con il lavoro volontario di centinaia di giovani e il contributo di tutte le chiese evangeliche europee, rappresenta anche un esempio di architettura contemporanea che con l'uso di pietra e legno si inserisce con equilibrio nell'ambiente circostante.\nNella borgata di Rodoretto si trova un piccolo museo etnografico della montagna e un tempio valdese del 1845 progettato da Eugenio Gastaldi senza campanile\nEconomia.\nTurismo.\n\u00c8 punto di partenza per l'escursione all'Altopiano dei Tredici Laghi (2200\u20132600\u00a0m) e per le ascensioni alla Rocca Bianca (2383\u00a0m), al Cappello d'Envie (2618\u00a0m), alla Punta Cialancia (2855\u00a0m) e alla Punta Cornour (2867\u00a0m).\u00c8 presente nel territorio del comune il rifugio Lago Verde.\nIl comprensorio sciistico si estende su 1100 metri di dislivello e comprende 4 impianti, due scuole nazionali di sci e una pista di fondo omologata. La localit\u00e0 \u00e8 nota agli amanti della neve e degli sport invernali per la vocazione al freeride ed al freestyle oltre che per la nevosit\u00e0 della localit\u00e0, che permette, grazie all'intraprendenza dei gestori della stazione, di sciare quasi ogni anno da fine novembre a maggio inoltrato.\nUn tratto delle miniere di talco oggi in disuso \u00e8 stato trasformato in museo e visita guidata, con il progetto \"Scopriminiera\".\nL'economia di Prali, gi\u00e0 abbastanza florida nel passato grazie ai giacimenti di talco e di marmo bianco, si \u00e8 sviluppata molto con la valorizzazione turistica della zona, come soggiorno estivo e sede di sport invernali.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Chisone e Germanasca."}
{"id": "38312", "revid": "1494169", "url": "https://it.wikipedia.org/wiki?curid=38312", "title": "Piscina (disambigua)", "text": ""}
{"id": "38314", "revid": "124861368", "url": "https://it.wikipedia.org/wiki?curid=38314", "title": "Pramollo", "text": "Pramollo (\"Pram\u00f2l\" in piemontese, \"Pram\u00f2l\" in occitano) \u00e8 un comune italiano di 221 abitanti della citt\u00e0 metropolitana di Torino in Piemonte. Si trova in Val Chisone. \nGeografia fisica.\nIl comune si trova nel \"Vallone del Risagliardo\" (vallone laterale del Val Chisone). Il vallone prende il nome dal torrente \"Risagliardo\" che scende dal Grand Truc e si getta nel Chisone a San Germano Chisone. Il Colle Las Ar\u00e0 lo collega con la Val Germanasca e quello della Vaccera con la Val Pellice.\nPramollo non ha un nucleo abitativo principale ma \u00e8 costituito da una serie di borgate sparse su entrambi i versanti del torrente Risagliardo. Il municipio si trova nella borgata \"Lussie\".\nStoria.\nPramollo \u00e8 stato interessato nei secoli passati alle vicende della comunit\u00e0 dei Valdesi. Nel 1573 vi fu la conversione in massa del paese alla religione riformata. Il comune fu soppresso nel 1927 e accorpato al territorio di San Germano Chisone. Fu ricostituito nel 1954.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Chisone e Germanasca."}
{"id": "38315", "revid": "1342115", "url": "https://it.wikipedia.org/wiki?curid=38315", "title": "Grosso", "text": ""}
{"id": "38318", "revid": "322321", "url": "https://it.wikipedia.org/wiki?curid=38318", "title": "Pratiglione", "text": "Pratiglione (\"Prajon\" in piemontese) \u00e8 un comune italiano di 454 abitanti della citt\u00e0 metropolitana di Torino in Piemonte.\n\u00c8 situato nel Canavese, a nord del capoluogo piemontese.\nStoria.\nSimboli.\nLo stemma \u00e8 un'arma parlante e richiama l'antico nome di \"Prata Leonis\" riportato nell'atto di donazione del paese all'abbazia benedettina di Fruttuaria del 1014 da parte dell'imperatore Enrico II.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Pratiglione ha fatto parte della Comunit\u00e0 Montana Alto Canavese.\nSport.\nPratiglione ha una squadra di calcio a 5 che milita nel campionato di Serie C2 piemontese."}
{"id": "38319", "revid": "322321", "url": "https://it.wikipedia.org/wiki?curid=38319", "title": "Quagliuzzo", "text": "Quagliuzzo (\"Quajuss\" in piemontese) \u00e8 un comune italiano di 330 abitanti della citt\u00e0 metropolitana di Torino in Piemonte.\nStoria.\nSimboli.\nLo stemma del comune di Quagliuzzo \u00e8 stato concesso con decreto del presidente della Repubblica del 26 giugno 2006.\nAmministrazione.\nDurante il fascismo, con regio decreto del 28 febbraio 1929, i comuni di Loranz\u00e8, Colleretto Giacosa, Parella, Quagliuzzo e Strambinello vennero fusi in un unico comune denominato \"Pedanea\". Nel dopoguerra, il 23 agosto 1947, i cinque comuni recuperarono la propria autonomia.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38320", "revid": "322321", "url": "https://it.wikipedia.org/wiki?curid=38320", "title": "Quassolo", "text": "Quassolo (\"Coasseul d'Ivr\u00e8ja\" in piemontese, per distinguerlo da \"Coasseul d'Ast\" e da \"Coasseul \u00ebd Turin\", \"Quaz\u00fcal\" in \"t\u00f6itschu\") \u00e8 un comune italiano di 343 abitanti della citt\u00e0 metropolitana di Torino in Piemonte.\nStoria.\nDa Quassolo, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana."}
{"id": "38321", "revid": "322321", "url": "https://it.wikipedia.org/wiki?curid=38321", "title": "Quincinetto", "text": "Quincinetto (\"Quisn\u00e9\" in piemontese, \"Kuisn\u00e8\" in francoprovenzale, \"Quinzenej\" in \"T\u00f6itschu\") \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nTerritorio.\nSituato all'imbocco della Valle d'Aosta, uscendo dal casello autostradale di Quincinetto ci troviamo davanti a un Comune di montagna, di probabile origine preistorica. I quincinettesi sono concentrati quasi esclusivamente nel capoluogo comunale.\nStoria.\nDa Quincinetto, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia. Quincinetto, castrum Quincenati o Quincenacho fu dotato, durante il secolo XII, di un castello fortificato. Feudo dei conti Vescovi di Ivrea, nel 1358 venne ceduto al conte verde Amedeo VI; i Savoia concessero di seguito la sua giurisdizione ai signori e conti di Settimo Vittone, gli (H)Enrico.\nIl 24 giugno 1539 un certo Giovanni De Vigna, castellano di Quincinetto nonch\u00e9 luogotenente dei signori e conti di Settimo Vittone , signori di Quincinetto, fa opposizione a nome dei signori di Montaldo ai lavori di una roggia, per i terreni sotto la giurisdizione di Quincinetto, iniziati dal Comune di Tavagnasco, chiedendo il risarcimento dei danni. Questa singolare controversia tra i due Comuni dur\u00f2 alcuni anni. Nel 1547 si acui' quando il canale del Mulino di Tavagnasco rimase senza acqua per uno spostamento del letto della Dora Baltea, a causa di una grossa diga sul fiume eretta da quelli di Quincinetto, che di notte manomisero la presa. (Storia di Tavagnasco Centro Studi Casalis, Storia Civile E Religiosa di Sac.Carlo Benedetto -Ivrea L.Garda).\nCultura.\nIstruzione.\nAsilo Nido, Scuola dell'infanzia e Scuola primaria \"Comm. Buat Albiana\" situati in via Comm. Buat Albiana.\nBiblioteca.\nIn Via XXV Aprile ha sede la biblioteca comunale.\nEconomia.\nCome in molti comuni limitrofi anche nel comune di Quincinetto si produce energia idroelettrica. La centrale idroelettrica di Quincinetto, in gestione alla CVA, sfrutta le acque della Dora Baltea.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana.\nSport.\nA Quincinetto gioca la locale squadra di calcio del USD Quinci-Tava, che ha militato nell'annata 2018/2019 nel campionato di calcio di Promozione, girone B."}
{"id": "38322", "revid": "784634", "url": "https://it.wikipedia.org/wiki?curid=38322", "title": "Reano", "text": "Reano (\"Rean\" o \"Rajan\" in piemontese) \u00e8 un comune italiano di 1.776 abitanti della provincia di Torino, in Piemonte, a ad ovest dal capoluogo.\nGeografia fisica.\nSi trova in Val Sangone sull'anfiteatro morenico della bassa Val di Susa fra i fiumi Dora Riparia e Sangone.\nStoria.\nLa parte antica del paese \u00e8 di origine medioevale ed \u00e8 protetta dal Castello sorto nel XIII secolo sui resti di un antico fortilizio romano, dall'originaria funzione difensiva, di cui ha mantenuto l'aspetto esteriore: turrito e merlato, divenne nei secoli seguenti una residenza signorile con interni in stile barocco (famiglia Dal Pozzo della Cisterna).\nSociet\u00e0.\nEvoluzione demografica.\nNegli ultimi cinquant'anni, dall'anno 1961, la popolazione residente \u00e8 raddoppiata.\nAmministrazione.\nAltre informazioni amministrative.\nReano faceva parte della Comunit\u00e0 Montana Valle Susa e Val Sangone."}
{"id": "38323", "revid": "2164596", "url": "https://it.wikipedia.org/wiki?curid=38323", "title": "Ribordone", "text": "Ribordone (\"Ribordon\" in piemontese, \"Riburda\" in francoprovenzale) \u00e8 un comune italiano di 53 abitanti della citt\u00e0 metropolitana di Torino, in Piemonte. Si tratta di un comune sparso, in quanto la sede comunale si trova in frazione Gabbadone \nGeografia fisica.\nRibordone si trova nella Valle dell'Orco. L'altitudine della casa comunale \u00e8 di 1023 m s.l.m., la minima a 739 m s.l.m., la massima a 3200 m s.l.m."}
{"id": "38325", "revid": "367445", "url": "https://it.wikipedia.org/wiki?curid=38325", "title": "Andrate", "text": "Andrate (\"Andr\u00e0\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, che dista circa 60\u00a0chilometri dal capoluogo.\nGeografia fisica.\nIl comune \u00e8 situato alla sommit\u00e0 della Serra Morenica di Ivrea, domina tutto l'anfiteatro morenico che si estende da Ivrea al Monferrato.\nIl suo territorio comunale si estende dai 550 ai 2.227 m s.l.m. e offre una molteplicit\u00e0 di quadri ambientali: sia per l'ubicazione, sia per la possibilit\u00e0 di compiere passeggiate ed escursioni.\nStoria.\nSi ipotizza che il nome abbia un'origine celtica: deriverebbe dalle parole \"and\" e \"art\" , significanti la prima \"termine-fine\", la seconda \"terra\", ovvero \"terra di confine\". Infatti il torrente Viona che scende dal Mombarone e la Serra, durante l'antichit\u00e0 era al limite geografico tra la regione orientale e quella regione occidentale, occupata appunto da Andrate e abitata dai Salassi.\nI primi documenti che citano Andrate risalgono all'inizio del XIII secolo, durante l'appartenenza del comune alla mensa vescovile di Ivrea.\nNel corso della storia, molte furono le convenzioni stipulate tra la popolazione di Andrate e i vescovi, a titolo di dipendenza: nel 1365 grazie ad un diploma dell'imperatore Carlo IV, pervenne in dominio ai Savoia, la cui supremazia venne riconosciuta solo nel 1373 dal vescovo di Ivrea, feudatario diretto.\nAndrate ottenne una maggiore autonomia a partire dal 1410, quando il vescovo Bonifacio della Torre \nconcesse un suo proprio statuto e i suoi feudatari, che furono diversi, si ricordano i signori: Baroni, Burolo, Quaregna, Collobiano, Birago di Candia, Calcaterra.\nIn questi ordinamenti si cita l'antico borgo circondato da mura e denominato Villa, l'attuale centro storico del paese che conserva ancora oggi il fascino dei suoi scoscesi vicoli.\nMonumenti e luoghi d'interesse.\nTra i beni artistici di Andrate sono da segnalare alcune chiese: la pi\u00f9 antica \u00e8 la Chiesa del Camposanto, dedicata a San Pietro apostolo: l'edificio dalle semplici linee architettoniche sorge al di fuori dell'abitato in localit\u00e0 Salamia, ed \u00e8 stata costruita attorno al 1660-1670 sui ruderi di una chiesa precedente.\nAltro luogo di culto \u00e8 la Chiesa di Santa Maria, ricostruita nei primi decenni del Settecento sui resti di una delle prime chiese dedicata alla Vergine del Canavese. A una sola navata, a pianta a croce greca, accoglie all'interno un affresco in stile quattrocentesco, in parte modificato da aggiunte successive. Al centro della raffigurazione \u00e8 effigiata una \"Madonna della Misericordia\".\nAccanto alla chiesa si erge un campanile di epoca romanica. Costruito in pietra grigia e bianca, nell'alzato presenta una serie di feritoie, monofore, bifore e trifore.\nLa Parrocchiale di San Pietro in Vincoli \u00e8 circondata da una piazza alberata ed \u00e8 situata in uno dei pi\u00f9 panoramici luoghi del paese. Venne costruita nel 1717, come indica la data posta sulla facciata.\nNell'antica parrocchia la tradizione vuole che vi sia sepolto il corpo di San Giovenale, martire ed evangelizzatore che operava nella zona.\nIl Museo della Civilt\u00e0 Contadina.\nIl museo etnografico dispone di una ricca collezione di oltre settecento oggetti e attrezzi che testimoniano la vita e il lavoro di una comunit\u00e0 montana. Nelle sale gli oggetti sono presentati sotto forma di laboratori, in modo che il visitatore possa meglio capire e ricordare le attivit\u00e0 del passato; una parte dell'esposizione documenta la vita contadina andratese attraverso una raccolta fotografica. Nel parco attrezzato esterno sono visibili mezzi agricoli dell'\u2019800 e del primo \u2018900, un torchio a barra e alcune parti di una vecchia fucina attiva in paese. Aderisce al progetto \"Rete Museale AMI\" che prevede una valorizzazione e promozione del patrimonio museale dell'Anfiteatro Morenico d'Ivrea.\nCastello Rubino.\nIn localit\u00e0 Croce Serra sorge il Castello Rubino, una storica residenza eclettica costruita agli inizi del Novecento.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti ad Andrate sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana."}
{"id": "38326", "revid": "57872", "url": "https://it.wikipedia.org/wiki?curid=38326", "title": "Rivalba", "text": "Rivalba (\"Rivalba\" in piemontese) \u00e8 un comune italiano di 1.164 abitanti della citt\u00e0 metropolitana di Torino, in Piemonte, situato a a nordest del capoluogo.\nStoria.\nSimboli.\nLo stemma del Comune di Rivalba \u00e8 stato concesso con decreto del presidente della Repubblica del 5 aprile 2006.\nCultura.\nFiera Nazionale del Tartufo Bianco.\nA Rivalba, la seconda domenica di novembre, si tiene un'importante Fiera del Tartufo Bianco raccolto nelle colline torinesi (Tuber Magnatum Pico).\nDal 2000 tale Fiera era stata ricompresa tra quelle a carattere regionale.\nA partire dal 2012 la Fiera \u00e8 entrata a far parte del novero di quelle nazionali.\nIl tartufo bianco raccolto nelle colline torinesi si inserisce tra quelli pi\u00f9 profumati d'Italia, e non ha nulla da invidiare a quello certamente pi\u00f9 conosciuto che viene raccolto ad Alba.\nAmministrazione.\nGemellaggi.\nRivalba \u00e8 gemellata con:\nCollegamenti esterni.\nOsservatorio Meteorologico di Rivalba"}
{"id": "38327", "revid": "57872", "url": "https://it.wikipedia.org/wiki?curid=38327", "title": "Rivalta di Torino", "text": "Rivalta di Torino (\"Riv\u00e0uta\" in piemontese) \u00e8 un comune italiano di abitanti conurbato nell'area metropolitana di Torino, in Piemonte, situato a circa sud-ovest dal capoluogo, nella valle del torrente Sangone.\nTerritorio.\nAdagiata sulle rive settentrionali del Sangone, tra Rivoli (a nord) e Orbassano (a sud e a ovest), Rivalta ricopre un vastissimo territorio rurale, che si estende a occidente fino ai confini con Sangano, Villarbasse, Volvera, Bruino e Piossasco. Fuori dal centro storico infatti, sono da citare le frazioni decentrate di Tetti Francesi (compresa zona Casermette), Pasta, Gerbole di Rivalta (le frazioni Blangiotto, Prabernasca e Hella sono considerate da anni come parte della frazione), Tetti Gabriolotti, Tetti Pereno (ormai accorpate alla frazione di Tetti Francesi). Verso sud-est invece, si trova anche il grande Ospedale decentrato del San Luigi Gonzaga, questi gi\u00e0 sotto il comune di Orbassano, in direzione di Beinasco.\nStoria e toponimo.\nIl suo nome deriva dal latino \"Ripalta\", ossia \"riva alta\", in riferimento al fatto che si trova nel versante pi\u00f9 alto del torrente Sangone.\nImmersa nelle campagne torinesi, Rivalta nasce come \"castrum\" fortificato da parte di nobili feudatari dell'XI secolo, dove compare il nome del marchesato di Torino di Olderico Manfredi. Fu quindi saccheggiata nel 1176 dalle truppe di Federico Barbarossa, quindi restituita al nobile conte Rinsaldo qualche anno dopo. La storia del paese \u00e8 strettamente legata alle sorti del noto castello, edificato sulla altura meridionale del borgo storico intorno all'XI secolo, ancor oggi accessibile da via Orsini. Nel 1176, Rivalta pass\u00f2 al vescovado di Arduino di Valperga, ma fu parzialmente distrutta dalle truppe di Enrico VII di Lussemburgo, per poi passare di propriet\u00e0 agli Orsini.\nA cavallo tra l'XI-XII secolo, alcuni monaci dell'Ordine di Sant'Agostino iniziarono l'evangelizzazione della zona. Grazie soprattutto al sostegno economico della Contea di Savoia, fu eretta l'antica (ex) abbazia e due chiese, su quelle che saranno le attuali Santa Croce e Santi Pietro e Andrea.\nFiniti i sostegni economici (per i problemi tra papa Innocenzo IV e l'impero di Federico II), nel 1254 l'abbazia ceduta sotto l'ordine religioso cistercense, sotto la guida dell'abate Bartolomeo da Sestri Levante e, successivamente, all'Abbazia di Santa Maria di Staffarda. I cattolici rivaltesi ne sovvenzionarono le economie, tanto da indurre l'allora papa Clemente IV ad emettere bolla di riconoscimento di amministrazione e giurisdizione autonoma del comune, nell'anno 1267; tuttavia, qualche decennio dopo, a causa della scarsa cura dei successivi commendatari cistercensi, l'abbazia sub\u00ec un degrado. Di propriet\u00e0 degli Orsini, fu soltanto grazie alle sovvenzioni lasciate dal loro parente, papa Niccol\u00f2 III, che sia il borgo sia l'abbazia non decaddero del tutto; anzi, fu ristrutturato il castello verso il XIV secolo. Tutte le propriet\u00e0 diventarono un'amministrazione unica sotto gli Orsini, grazie all'investitura del duca Emanuele Filiberto, insieme ai territori di Orbassano e Trana; questo almeno fino al 1695, quando la cittadina divent\u00f2 completamente autonoma.\nPer il declino strutturale del castello e dell'abbazia invece, si dovette aspettare il 1770, con la soppressione di quest'ultima, declassata a monastero, da papa Clemente XIV. A ci\u00f2, si aggiunse il fatto che nel 1787 gli ultimi Orsini rivaltesi non ebbero discendenza: Rivalta quindi fu consegnata al ramo dei vicini cugini, i conti di Orbassano, fino al 1823, quando poi pass\u00f2 di propriet\u00e0 a Cesare della Chiesa, conte di Benevello, rinomato pittore di corte che, fece ristrutturare il castello; sua figlia Bianca, contessa e moglie di Demetrio Piccono della Valle, vi fond\u00f2 un ospedaletto di ricovero per anziani, ancor oggi titolato a lei.\nA met\u00e0 del XIX secolo Rivalta fu funestata da un\u2019epidemia di colera e dal calo della produzione agricola a causa di nuovi parassiti (peronospora e fillossera). Dopo l\u2019unit\u00e0 d\u2019Italia vi fu una ripresa economica con nuove opere e una significativa attivit\u00e0 artigianale. Nella prima guerra mondiale Rivalta ebbe 28 caduti e ospit\u00f2 anche profughi dalle terre invase durante il conflitto.\nNel corso della seconda guerra mondiale i rivaltesi uccisi o dispersi furono 13; dopo l\u20198 settembre 1943 anche a Rivalta ci fu attivit\u00e0 partigiana, con 15 vittime fra i partigiani e oltre 40 deportati (all\u2019epoca Rivalta aveva circa 2000 abitanti). A partire dagli anni sessanta Rivalta ebbe un forte sviluppo demografico anche a causa della costruzione di uno stabilimento Fiat.\nEconomia.\nNel territorio comunale, in frazione Tetti Francesi, aveva sede uno dei pi\u00f9 grandi stabilimenti produttivi del Gruppo Fiat, che prendeva nome appunto dal comune, la Fiat Rivalta, che ha avuto notevole influenza sullo sviluppo demografico comunale e sulle modifiche della struttura sociale degli anni settanta.\nSport.\nA Rivalta di Torino esistono 3 squadre di pallacanestro: l'Oasi Laura Vicuna, l'Atlavir e la Polisportiva Pasta.\nSi praticano anche calcio, pallavolo e atletica. Attualmente gioca le partite interne di calcio la GSD Tetti Francesi Rivalta.\nSociet\u00e0.\nEvoluzione demografica.\nDal 1961 ed in cinquanta anni, la popolazione residente \u00e8 aumentata di otto volte, contribuendo allo spopolamento del comune di Torino, riunendosi per\u00f2 geograficamente ad esso insieme a Orbassano e Rivoli, tramite altri comuni confinanti con quello di Torino quali Collegno, Grugliasco e Beinasco.\nCultura.\nBiblioteche.\nLa biblioteca \"Silvio Grimaldi\" di Rivalta \u00e8 stata ospitata nel municipio dal 1996 fino al 2017, anno in cui la sede \u00e8 stata trasferita nel Castello degli Orsini, in pieno centro storico, su pi\u00f9 piani. La biblioteca \u00e8 stata nominata in onore di un ragazzo ucciso a Rivalta il 19 luglio 1944 da un gruppo di soldati tedeschi, in quanto individuato durante un rastrellamento effettuato da loro e dai repubblicani.\nA Tetti Francesi \u00e8 presente la sede secondaria Paola Garelli da gennaio 2002, nelle vicinanze del Centro di Aggregazione Giovanile.\nInfrastrutture e trasporti.\nDal 1882 al 1958 la frazione di Prabernasca fu servita dalla tranvia Torino-Orbassano-Giaveno.\nCuriosit\u00e0.\nQuasi al confine con Piossasco e Bruino, troviamo il piccolo aeroporto \"Aldo Cerrina\" abbandonato da molti anni. Parte del terreno dell'ex aeroporto ospita il centro sportivo \"Cerrina Race Track\", pista per Go Kart e corsi di guida sicura."}
{"id": "38328", "revid": "120736346", "url": "https://it.wikipedia.org/wiki?curid=38328", "title": "Rivara", "text": "Rivara (\"Ruvera\" in piemontese) \u00e8 un comune italiano di 2.604 abitanti della citt\u00e0 metropolitana di Torino, in Piemonte.\nSimboli.\nStemma.\nLo stemma \u00e8 azzurro, con una montagna di undici cime disposte al naturale, sormontate da una cometa d'oro. Sotto lo scudo, in cartiglio d'argento vi \u00e8 la legenda in caratteri maiuscoli neri: \"\"SALUBRIOR HISCE MONTIBUS AER\".\" \n(Concesso con R.D. 11.127 il 2 luglio 1931 e riconfermato con D.P.R. il 5 luglio 1964).\nGonfalone.\nDrappo partito, di giallo e d'azzurro, riccamente ornato di ricami d'argento e caricato dello stemma sopra descritto con l'iscrizione centrata in argento: Comune di Rivara.\nGeografia fisica.\nTerritorio.\nRivara \u00e8 situata a circa 36 chilometri a nord-ovest del capoluogo piemontese e sorge ai piede del rilievo che ospita il complesso del castello, a breve distanza dal corso del torrente Viana. L'orografia \u00e8 tipicamente collinare, con un andamento digradante da nord-ovest e sud-est.\nIl territorio comunale \u00e8 attraversato oltre che dal Viana anche dal torrente Levone e da numerosi rii minori a carattere prevalentemente stagionale.\nClima.\nIl paese, che \u00e8 situato in una zona precollinare, ha un clima mite ed un'aria salubre.\nStoria.\nIl primo documento in cui viene citata Rivara \u00e8 un diploma dell'imperatore Enrico del 1014 che lista i possedimenti dell'Abbazia di Fruttuaria.\nDurante il Tuchinaggio (periodo caratterizzato da sollevazioni popolari a cavallo della fine del trecento) \nAlla morte dell'ultimo dei Conti Valperga di Rivara, Ignazio Domenico, gi\u00e0 governatore della Regia Accademia dei Nobili, caduto nell'ottobre 1796 durante l'invasione francese guidata da Napoleone, la propriet\u00e0 dei due castelli pass\u00f2 al Patrimonio Regio.\nNella seconda met\u00e0 dell'800 divenne luogo d'incontro dei pittori della Scuola di Rivara.\nSociet\u00e0.\nEtnie e minoranze straniere.\nAl 31 dicembre 2010 le nazionalit\u00e0 straniere maggiormente rappresentate in base alla loro percentuale sul totale della popolazione residente erano:\nGeografia antropica.\nIl territorio rivarese \u00e8 caratterizzato da un'estesa antropizzazione fin da tempi antichi, come testimonia l'elevato numero di nuclei abitati frazionali, di cui i principali sono:\nMonumenti e luoghi d'interesse.\nArchitetture civili.\nCastello di Rivara.\nIl castello di Rivara si articola su due fabbricati, il Castello Vecchio ed il Castello Nuovo, testimoniando il passato storico di Rivara. Il complesso del castello fa parte del circuito dei castelli del Canavese.\nIl Castello Vecchio appartenne ai Conti di Valperga. L'edificio possiede tutt'oggi gran parte della sua architettura medievale, e si possono vedere due torri d'angolo, di cui una con merli, piuttosto alta, che ha anche delle finestre gotiche in cotto.\nIl Castello Nuovo, o Inferiore, ha subito profondi mutamenti nel corso dei secoli, con l'alternarsi dei discendenti dei Conti di Valperga-Rivara, sino al 1793, anno in cui la casata si estinse. L'ala che venne aggiunta nel 1835 gli diede un nuovo aspetto trasformandolo in un edificio a pianta rettangolare, con un torrione in posizione centrale. Il palazzo sub\u00ec ulteriori cambiamenti quando l'architetto Alfredo d'Andrade ne modific\u00f2 la facciata.\nPercorso artistico \"La Scuola di Rivara\".\nInaugurato nel 2012, propone, attraverso dodici riproduzioni di altrettante opere di artisti ascrivibili alla cosiddetta Scuola di Rivara collocate in corrispondenza degli scorci ritratti, una sorta di viaggio nel tempo alla scoperta del paesaggio canavesano dell'Ottocento in un momento di cruciale evoluzione per l'arte figurativa piemontese e italiana. Le opere riprodotte appartengono ai pittori Carlo Pittara, Ernesto Rayper, Alfredo d'Andrade, Federico Pastoris di Casalrosso, Eugenio Gays e Giovanni Battista Carpanetto.\nEconomia.\nInsieme alle vicine Forno Canavese e Busano ha costituito per lungo tempo la cosiddetta \"piccola Ruhr\", soprannome indicativo di un territorio a fortissima valenza industriale concentrato sulle lavorazioni meccaniche e siderurgiche, con particolare riferimento al segmento dell'automotive.\nA fianco del comparto industriale sopravvivono attivit\u00e0 agricole di un certo interesse legate soprattutto alla coltura dei cereali ed all'allevamento dei bovini.\nIl territorio rivarese ricade dal 1996 all'interno della DOC Canavese rosso.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nRivara \u00e8 stata la sede della Comunit\u00e0 Montana Alto Canavese, di cui faceva parte insieme a Canischio, Cuorgn\u00e8, Forno Canavese, Levone, Pertusio, Prascorsano, Pratiglione, Rocca Canavese, San Colombano Belmonte e Valperga.\nNel 2013 Rivara ha costituito l'Unione Montana Alto Canavese insieme a Forno Canavese, Levone, Pratiglione e Rocca Canavese.\nRicorrenze e manifestazioni.\nIn occasione di alcune di queste manifestazioni \u00e8 presente la Banda Musicale Rivarese.\nAlbero di Natale vivente pi\u00f9 alto d'Europa.\nL'8 dicembre 2013 l'Amministrazione Comunale ha inaugurato l'Albero di Natale vivente pi\u00f9 alto d'Europa, illuminando con oltre 12.000 lampadine LED una sequoia californiana alta 35 metri e 10 centimetri situata nel Parco di Villa Ogliani. La manifestazione benefica, seguita da tutti i principali network nazionali, ha permesso di raccogliere fondi a favore della lotta alla malnutrizione infantile. Madrina dell'evento \u00e8 stata l'ex miss Italia Cristina Chiabotto.\nGiro d'Italia.\nIl 23 maggio 2014 Rivara ha visto transitare la 13\u00aa tappa del Giro d'Italia con partenza da Fossano ed arrivo a Rivarolo Canavese. Sulla salita della \"Tesia\" presso la Borgata Montiglio, i corridori si sono dati battaglia per la conquista di un Gran Premio della Montagna di quarta categoria."}
{"id": "38329", "revid": "254059", "url": "https://it.wikipedia.org/wiki?curid=38329", "title": "Rivarolo Canavese", "text": "Rivarolo Canavese (\"Rivareul\" in piemontese) \u00e8 un comune italiano di abitanti nella citt\u00e0 metropolitana di Torino in Piemonte.\nGeografia fisica.\nRivarolo Canavese sorge nella pianura sulla destra orografica del torrente Orco. Il torrente, noto per le sue esondazioni, le ultime nel 1993 e 2000, ha le sue sorgenti alle pendici del Gran Paradiso. Il comune ha una superficie di 32\u00a0km\u00b2 e un'altitudine di 304 m s.l.m. Il suo clima risente delle vicine Alpi Graie, presentando minime invernali intorno a -4\u00a0\u00b0C in gennaio e massime di 29\u00a0\u00b0C in luglio.\nStoria.\nI reperti pi\u00f9 antichi risalgono all'epoca tardo imperiale e consistono unicamente nelle tracce di centuriazione delle campagne circostanti.\nNel 1014 il re Arduino dono all'Abbazia di Fruttuaria il borgo di Obiano, ora frazione del comune. Dal XIII secolo vi erano insediati i conti di San Martino nel castello Malgr\u00e0 e un secolo dopo i conti Valperga.\nNel corso del Medioevo venne spesso coinvolta nelle lotte tra i signori locali, i marchesi di Monferrato, i conti di Savoia e i principi d'Acaia: nel 1362 sub\u00ec l'occupazione da parte della compagnia Bianca del Falco, composta da mercenari veterani della guerra dei cent'anni scesi in Italia in seguito alla Pace di Br\u00e9tigny, guidata da Alberto Sterz e nella quale gi\u00e0 militava il suo futuro e pi\u00f9 famoso comandante John Hawkwood.\nPer anni le due famiglie rivali dei San Martino e dei Valperga combatterono tra di loro, ed esasperati dalla continua lotta, i rivarolesi chiesero aiuto alla casata dei Savoia.\nGrazie all'intermediazione Sabauda, che concesse a Rivarolo degli Statuti, simboli concreti di autonomia e di prosperit\u00e0 ulteriormente ampliati nel 1571, la citt\u00e0 assistette ad un periodo di pace, nel quale gli abitanti ebbero la possibilit\u00e0 di organizzare un primo governo di tipo comunale.\nUna delle prime denominazioni della citt\u00e0 di cui si abbia traccia \u00e8 \"Riparolium\" cio\u00e8 piccolo luogo sulla riva. Infatti Rivarolo \u00e8 sorto sulla destra orografica del torrente Orco. Per distinguersi da citt\u00e0 con analoga denominazione, un Regio Decreto del 21 dicembre 1862 autorizz\u00f2 l'uso dell'aggettivo Canavese.\nNel 1863 il comune venne insignito del titolo di citt\u00e0.\nNel maggio 2012 il consiglio comunale \u00e8 stato sciolto per mafia. Il Consiglio dei Ministri ha approvato lo scioglimento dopo la relazione del ministro dell'Interno ai sensi della normativa antimafia. Nei documenti dell'inchiesta Minotauro risultava che il sindaco Fabrizio Bertot, candidato alle Europee nel 2009, risultato eletto nel 2013, e alcuni esponenti delle 'ndrine locali si fossero accordati per raccogliere voti e farlo eleggere.\nMonumenti e luoghi d'interesse.\nCastello di Malgr\u00e0.\nDi origine medioevale come molti castelli del Canavese, venne edificato tra il 1333 ed il 1336 dal conte Martino di San Martino, feudatario che governava i territori di Agli\u00e8 e Rivarolo. Rimase ai conti di San Martino sino alla met\u00e0 del XVII secolo e fu poi soggetto a vari cambi di propriet\u00e0. Nel 1884\u201385 venne ristrutturato da Alfredo d'Andrade, noto architetto appassionato di memorie medievali. Dal 1982 \u00e8 di propriet\u00e0 del comune di Rivarolo Canavese.\nChiesa di San Michele Arcangelo.\nChiesa a pianta ottagonale edificata nel 1759 con una cupola a otto spicchi decorata a stucco, nella quale sorge un cupolino: \u00e8 considerata uno dei capolavori dell'architetto torinese Bernardo Antonio Vittone. Conserva sull'altare laterale sinistro una statua lignea tardo-gotica raccolta nel fiume Orco durante una sua inondazione.\nChiesa e Convento di San Francesco.\n\u00c8 la vestigia del quattrocento rivarolese pi\u00f9 interessante. La tradizione popolare fa risalire la sua fondazione a Francesco d'Assisi. Fu consacrata il 10 febbraio del 1299 dal francescano Alberto Gonzaga, vescovo di Ivrea. Contiene un importante affresco di Giovanni Martino Spanzotti rappresentante un\"'Adorazione del Bambino\", considerato il dipinto pi\u00f9 importante della citt\u00e0. Nel ventunesimo secolo l'edificio ospita una scuola privata.\nChiesa di San Giacomo.\nEdificata nel 1775 su progetto dell'architetto Costanzo Michela. Pregevole facciata barocca in muratura a vista (restauro del 1991). Interno a tre navate con abside, notevole altare maggiore. Statua in legno della Vergine opera di Clemente, dipinto \"Cena di Emmaus\" del pittore eporediese Tullio Alemanni. A lato dell'abside, il campanile di 48\u00a0m sormontato dal gallo, simbolo cittadino.\nChiesa della Confraternita del SS. Nome di Ges\u00f9.\nQuesta chiesa risale ai primi del Seicento, ha subito successivi ampliamenti culminati nel 1677 con la costruzione del campanile. Il suo nome si deve alla Confraternita nata in Rivarolo nel Cinquecento, che qui si riuniva. L'interno della chiesa presenta eleganti tele raffiguranti La Vergine degli Angeli, Sant'Orsola e . Custodisce le reliquie di in una omonima cappella adiacente all'altare. Da non perdere un pregevole pulpito ligneo datato 1880.\nChiesa della Confraternita di San Rocco e San Carlo.\nNasce da un voto del 1630 da parte dei Rivarolesi, durante un terribile peste che affliggeva il contado. La chiesa venne consacrata il 26 dicembre 1754. Si presenta a navata unica con decorazioni rococ\u00f2 di Giovanni Domenico Molinari. Nell'altare un'urna custodisce le reliquie di santa Felicissima, martire romana, traslata nel 1754.\nVia Ivrea.\nVia tra le pi\u00f9 eleganti del Canavese, grazie ai pregevoli portici (circa 500\u00a0m) sui due lati e alla pavimentazione in porfido. Anticamente era il centro vitale cittadino e veniva denominata via Maestra. Nel ventunesimo secolo oltre le chiese di S. Michele, Confraternita del SS. Nome di Ges\u00f9 e S. Rocco e S. Carlo, troviamo la sede del Municipio e interessanti palazzi d'epoca quali Broglio, Toesca di Castellazzo e Palma di Cesnola.\nPiazza Litisetto.\nHa un bellissimo porticato in cotto, ristrutturato recentemente. La piazza vede la luce nel 1883 quale mercato avicolo e per questo localmente viene anche denominata \"Piassa d\u00ebl Buro\". Sul lato nord ha sede l'ufficio turistico della citt\u00e0 con annesse sale per mostre e attivit\u00e0 culturali temporanee.\nSociet\u00e0.\nSanit\u00e0.\nRivarolo \u00e8 un comune che fa parte dell'ASL TO4, nata dall'unione delle ASL di Ivrea-Cuorgn\u00e8, Chivasso e Ciri\u00e9-Lanzo Torinese. Nella citt\u00e0 \u00e8 presente un ex ospedale oggi utilizzato come centro igiene.\nIl pronto soccorso pi\u00f9 vicino \u00e8 quello di Cuorgn\u00e8, distante 9 chilometri dal centro; Rivarolo dispone di una sede di Croce Rossa Italiana con ambulanze che effettuano servizio come emergenza sanitaria e di trasporto malati. Sono classificate \"base\". L'ambulanza medicalizzata \"tango\" che copre Rivarolo \u00e8 quella di Cuorgn\u00e8.\nSicurezza.\nA Rivarolo c'\u00e8 una caserma di Carabinieri, che si trova nei pressi del centro. La stazione di Guardia di Finanza pi\u00f9 vicina, invece, \u00e8 quella di Ivrea; quella di Polizia di Stato a Ivrea mentre quella di polizia stradale \u00e8 a Volpiano.\nIl distaccamento dei Vigili del Fuoco Volontari di Rivarolo \u00e8 quello che effettua pi\u00f9 interventi da vigili del fuoco volontari nel Canavese, seguito da Cuorgn\u00e8 e Castellamonte.\nGeografia antropica.\nFrazioni.\nOltre al nucleo centrale del comune sono presenti alcune zone abitative nella campagna antistante il nucleo cittadino, tra cui Vesignano, Argentera, Praglie, Paglie, Mastri, Sant'Anna, Obiano, Bonaudi, Cardine e Pasquaro.\nInfrastrutture e trasporti.\nLa stazione di Rivarolo Canavese \u00e8 servita dai treni regionali in servizio sulla tratta Linea 1 del Servizio ferroviario metropolitano di Torino operata da Trenitalia nell'ambito del contratto di servizio stipulato con la Regione Piemonte. Fra il 1887 e il 1986 tale impianto costitu\u00ec stazione di diramazione della ferrovia Rivarolo-Castellamonte.\nFra il 1883 e il 1906 era altres\u00ec presente la tranvia Rivarolo-Cuorgn\u00e8, alla cui chiusura un tratto della stessa rimase in servizio per scalo merci con la locale manifattura.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nA Rivarolo Canavese \u00e8 presente la locale societ\u00e0 calcistica U.S.D. Rivarolese 1906 che ha militato per diversi anni nel campionato di serie D e C. Gioca le sue partite allo stadio comunale polisportivo che ha una capienza di 1800 posti a sedere.\nLa squadra di calcio femminile U.S.D Rivarolese Calcio Femminile milita nel campionato di Serie D.\nPer quanto riguarda il basket \u00e8 presente la societ\u00e0 USAC Rivarolo Basket la cui prima squadra ha militato durante la sua storia in Serie C."}
{"id": "38330", "revid": "124504132", "url": "https://it.wikipedia.org/wiki?curid=38330", "title": "Rivarossa", "text": "Rivarossa (\"Rivarossa\" in piemontese, pronuncia IPA [riva'rusa]) \u00e8 un comune italiano di abitanti della citt\u00e0 metropolitana di Torino in Piemonte.\nSociet\u00e0.\nEvoluzione demografica.\nNegli ultimi cinquant'anni, a partire dal 1961, la popolazione residente \u00e8 \"raddoppiata\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38332", "revid": "86341", "url": "https://it.wikipedia.org/wiki?curid=38332", "title": "Robassomero", "text": "Robassomero (\"Robassom\u00e9\" in piemontese pronuncia /rubasu'me/) \u00e8 un comune italiano di 3.082 abitanti della citt\u00e0 metropolitana di Torino, in Piemonte.\nGeografia fisica.\nRobassomero \u00e8 un piccolo comune posto su un terrazzo panoramico sulla sponda destra della Stura di Lanzo, alle porte di Torino (19\u00a0km).\nSi affaccia sulla valle di Lanzo e sorge accanto al Parco naturale La Mandria.\nSi trova a 360\u00a0m\u00a0s.l.m.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nEvoluzione demografica.\nIn cinquant'anni dal 1961 la popolazione residente si \u00e8 triplicata .\nStranieri.\nSecondo i dati ISTAT, al 31 dicembre 2009 la popolazione straniera residente era di 89 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "38333", "revid": "125435597", "url": "https://it.wikipedia.org/wiki?curid=38333", "title": "Rocca Canavese", "text": "Rocca Canavese (\"La R\u00f2ca\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nIl comune di Rocca Canavese \u00e8 situato a circa 30 chilometri a nord dal capoluogo piemontese, Torino.\nStoria.\nSi raggiunge, passando attraverso le colline moreniche delle Vaude, dopo aver abbandonato la tangenziale di Torino: \u00e8 allora che si affrontano i rilievi dell'alta valle del Malone.\nFaggi, betulle, castagni, pioppi accolgono il visitatore per assaggiare i piatti forti del paese: un antico borgo, i ruderi di un castello ed una cappella dell'XI secolo, il campanile romanico del cimitero, un ponte di arcaica fattura risalente al 1722, che sormonta il torrente. Sullo sfondo risaltano i verdi colli, appoggiati a montagne innevate.\nAl paese, che si trova a 420 metri sul livello del mare, appartengono 82 borgate e molte case sparse disseminate sulle colline e lungo le vie che conducono a Levone, a Barbania, a Corio e a Ciri\u00e9. Il torrente Malone rinfresca e cinge il lato meridionale del paese, dietro il quale sorgono alcune collinette poste a corona dell'antico borgo, che giace all'interno di una conca naturale ai piedi di una elevazione prealpina, il Monte Sepegna.\nMonumenti e luoghi di interesse.\nArchitetture civili.\nRuderi del castello\nLa storia del Castello, di cui ancora oggi si conservano i suggestivi ruderi delle antiche mura, si pu\u00f2 riassumere in alcune date fondamentali\nArchitetture religiose.\nChiesa Parrocchiale Assunzione di Maria Vergine\nChiesa sconsacrata della Confraternita di Santa Croce \nChiesa della Nativit\u00e0 di Maria Vergine e Sant\u2019Alessio\nCappella della Madonna della Neve\n\"Le altre Cappelle Campestri\".\nVi sono poi due Cappelle private:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Rivara faceva parte della Comunit\u00e0 montana Alto Canavese."}
{"id": "38334", "revid": "1444396", "url": "https://it.wikipedia.org/wiki?curid=38334", "title": "Roletto", "text": "Roletto (\"Rol\u00e8j\" in piemontese, \"Rolei\" in occitano) \u00e8 un comune italiano di abitanti della citt\u00e0 metropolitana di Torino in Piemonte.\nSi trova nella fascia pedemontana non lontano da Pinerolo; il Municipio fu soppresso nel 1928 per essere inglobato nel comune di Frossasco per essere ricostituito nel 1954.\nGeografia fisica.\nAdagiato ai piedi del Monte Muretto \u00e8 situato all'interno della Val Noce; ha un'estensione di 97\u00a0ha ed \u00e8 posto ad un'altitudine di 412\u00a0m s.l.m. Il principale corso d'acqua che attraversa il territorio comunale \u00e8 il Rio Torto, un affluente del Chisola.\nStoria.\nIl paese (il cui nome originario sembra essere \"Ruvereturs\" per i numerosi roveri presenti sul suo territorio) fu possedimento dell'Abbazia di Santa Maria in Verano ed il suo nome comparve all'interno delle terre dell'Abbazia per la prima volta nel 1096.\nMonumenti e luoghi d'interesse.\nIl centro storico \u00e8 caratterizzato dalla chiesa parrocchiale della Beata Vergine Maria del Monte Carmelo al Colletto, opera di particolare interesse artistico poich\u00e9 al suo interno si conservano importanti affreschi del XV secolo.\nParticolarmente interessante dal punto di vista naturalistico \u00e8 il \"Bosco di Roletto\", zona di equilibrio ambientale costituita dal Comune, dai volontari dell\u2019AIB e dalla sezione locale del WWF nel 1987, in collaborazione con la Comunit\u00e0 Montana \u201cPinerolese Pedemontano\u201d ed i proprietari privati dei boschi attigui alla \"Rocca Vautero\", punto panoramico sulla pianura pinerolese.\nIl Bosco rappresenta un\u2019area accessibile a tutte le et\u00e0, con alcuni sentieri di percorso interno. \nLe specie arboree pi\u00f9 abbondanti sono il castagno ed il rovere. \nNella parte superiore il bosco diventa invece quasi prevalentemente di pino silvestre.\nTra gli animali presenti \u00e8 possibile individuare il capriolo, il cinghiale, la volpe, lo scoiattolo, il ghiro e il topo rosso.\nNumerose le specie di uccelli, soprattutto ghiandaie e picchi, ma anche rapaci, prevalentemente poiane ed allocchi.\nSociet\u00e0.\nEvoluzione demografica.\nNegli ultimi cinquant'anni, a partire dall'anno 1961, la popolazione residente \"\u00e8 raddoppiata\" .\nAmministrazione.\nAltre informazioni amministrative.\nIl comune faceva parte della Comunit\u00e0 Montana Pinerolese Pedemontano."}
{"id": "38335", "revid": "848247", "url": "https://it.wikipedia.org/wiki?curid=38335", "title": "Romano Canavese", "text": "Romano Canavese (\"Roman\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nMonumenti e luoghi d'interesse.\nAree naturali.\nNel 2009 la \"Palude di Romano Canavese\" \u00e8 stata riconosciuta sito di interesse comunitario (codice: IT1110064).\nSport.\nLa squadra di calcio cittadina \u00e8 l'A.C.D. Romanese, che disputa il campionato di Prima Categoria. I suoi colori sociali sono il rosso e il blu."}
{"id": "38336", "revid": "322321", "url": "https://it.wikipedia.org/wiki?curid=38336", "title": "Ronco Canavese", "text": "Ronco Canavese (\"Ronch Canav\u00e8is\" in piemontese, \"Ronk\" in francoprovenzale) \u00e8 un comune italiano di 307 abitanti della citt\u00e0 metropolitana di Torino in Piemonte. \u00c8 il paese di riferimento per la Valle Soana, nonch\u00e9 principale centro di interesse.\nGeografia fisica.\nRonco si trova in Valle Soana, in destra idrografica dell'omonimo torrente. Il paese \u00e8 costituito da diverse frazioni e Ronco ne \u00e8 il capolouogo. Tra le frazioni principali si possono elencare: Tiglietto, Forzo, Servino, Guaira, Cernisio, Scandosio, Nivolastro, Lilla e Montelavecchia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Orco e Soana."}
{"id": "38337", "revid": "1979289", "url": "https://it.wikipedia.org/wiki?curid=38337", "title": "Rondissone", "text": "Rondissone (\"Rondisson\" in piemontese) \u00e8 un comune italiano di 1.862 abitanti della citt\u00e0 metropolitana di Torino, in Piemonte, situato a 30\u00a0km. a nord-est dal capoluogo. Il comune di Rondissone fa parte del Parco Fluviale del Po torinese.\nGeografia fisica.\nIl territorio comunale \u00e8 quasi interamente collocato sulla destra idrografica della Dora Baltea; la quota pi\u00f9 bassa si tocca sulle rive del fiume (181 ) mentre il centro comunale \u00e8 situato a 211 metri di altezza.\nLa sua classificazione climatica risulta \"E\".\nStoria.\nL'etimologia del nome deriva dal nome di persona Rundi e dal cognome Rondello."}
{"id": "38338", "revid": "322321", "url": "https://it.wikipedia.org/wiki?curid=38338", "title": "Ror\u00e0 (Italia)", "text": "Ror\u00e0 (\"Ror\u00e0\" in piemontese; \"Rour\u00e0\" in occitano) \u00e8 un comune italiano di 235 abitanti della citt\u00e0 metropolitana di Torino in Piemonte.\nGeografia fisica.\nIl comune si trova in Val Pellice, in destra idrografica del torrente Pellice.\nOrigini del nome.\nRor\u00e0 \u00e8 la trascrizione dell'antico nome del paese, che significa \"querceto\" (da \"rou\", \"quercia\"), alludendo ai boschi che anticamente ricoprivano la valle. \nStoria.\nLa storia di Ror\u00e0 \u00e8 quella di tutti i villaggi di montagna del Piemonte: feudo di una casata nobiliare (i Luserna), successivamente comunit\u00e0 libera (nel XVII secolo si parlava della Magnifica Comunit\u00e0 di Rorata).\nLa storia di Ror\u00e0 \u00e8 caratterizzata anche (cos\u00ec come diversi comuni circostanti, facenti parte delle cosiddette valli valdesi) dalla presenza dei valdesi, movimento religioso nato nel XII secolo a Lione dalla vicenda di Valdo, un mercante che abbandon\u00f2 tutti i propri averi per seguire l'insegnamento di Cristo. Il suo movimento, simile per certi versi a quello di Francesco d'Assisi, fu per\u00f2 scomunicato dalla Chiesa romana.\nNel Cinquecento i valdesi aderirono alla Riforma protestante, organizzando le loro comunit\u00e0 sul modello calvinista e incontrando l'opposizione del loro sovrano: furono quindi vittime di discriminazioni giuridiche, incarcerazioni, violenze, rischiando di scomparire. Nel 1655 le truppe invasero le valli valdesi e Ror\u00e0 fu difesa da Giosu\u00e8 Gianavello e dai suoi uomini. Nel 1686 ci fu una nuova persecuzione, molti vennero deportati e imprigionati, o esiliati in Svizzera, tornando per\u00f2 tre anni dopo in quello che viene conosciuto come il Glorioso rimpatrio. I diritti civili e politici vennero riconosciuti solo il 17 febbraio 1848.\nIn quanto comune di montagna, Ror\u00e0 \u00e8 stata toccata dal fenomeno dell'emigrazione, nella seconda met\u00e0 dell\u2019Ottocento (soprattutto verso la Francia e il Sud America, fondando la cittadina argentina di Alejandra, con cui il Comune \u00e8 gemellato), e dello spopolamento; a differenza di altri comuni, per\u00f2, ha potuto affiancare ad un'economia agricola povera un\u2019attivit\u00e0 pi\u00f9 redditizia e a livello industriale, fino all'Ottocento con la produzione della calce, e in seguito con la lavorazione della Pietra di Luserna.\nUn altro momento storico importante per il paese di Ror\u00e0 \u00e8 stato quello della Resistenza, quando tutta la popolazione si \u00e8 dimostrata solidale non solo verso i partigiani, ma anche verso gli ebrei che avevano trovato rifugio proprio in paese presso alcune famiglie locali. Infatti dopo i grandi bombardamenti a Torino del 1942, molte famiglie torinesi di origine ebrea sfollarono in Val Pellice, prima a Luserna a poi a Ror\u00e0, dove tra il 1943 e il 1945 risiedevano segretamente, con falsa identit\u00e0, cinque famiglie: De Benedetti, Levi, Amar, Bachi e Terracini. In tutto si trattava di 21 rifugiati che si sono poi salvati, un numero considerevole dal momento che l'intera popolazione di Ror\u00e0 contava circa 200 persone. Molte testimonianze di quel periodo sono pervenute a noi; vi \u00e8 ad esempio quella di Roberto Terracini, sculture di Torino, che assieme a sua moglie e sua figlia, trov\u00f2 rifugio in affitto presso la cascina Vernarea, la cui famiglia proprietaria Pavarin lasci\u00f2 loro la camera da letto e si stabil\u00ec nel fienile. Durante il suo rifugio clandestino a Ror\u00e0 Roberto Terracini realizz\u00f2 segretamente molti disegni di vita quotidiana e partigiana, tutti firmati Ferraguti, il cognome con cui copr\u00ec la sua vera identit\u00e0.\nSimboli.\nLa ghianda e le foglie di quercia alludono al nome del paese che deriva da \"rou\", \"quercia\"; la mazza e il \"bac\" (un tipo di scalpello) sono simboli dell'attivit\u00e0 estrattiva del ferro e della lavorazione della pietra calcarea per la produzione di calce e della Pietra di Luserna; le bande argento e rosse provengono dallo stemma dei conti Luserna che furono feudatari del luogo.\nMonumenti e luoghi d'interesse.\nAree naturali.\nIl vallone di Ror\u00e0 conserva in gran parte il suo aspetto naturale e offre perci\u00f2 l'occasione per interessanti passeggiate in mezzo a boschi di faggi e castagni (particolarmente interessante quello del Parco Montano). La salita sulle alture (Rocca Bera, al confine con Torre Pellice, facile passeggiata alla portata di tutti, e Uvert-Valanza, accessibile tramite larga strada sterrata) offrono ampie vedute sulla pianura.\nSono presenti diversi percorsi naturalistici e storici (si segnalano in particolare quello delle fornaci e del Bric dei band\u00ec), anche per mountain bike, che rientrano nel circuito di piste cicloturistiche del Pinerolese.\nData la natura boschiva del territorio, \u00e8 bene per\u00f2 accertarsi della loro percorribilit\u00e0 prima di intraprenderli.\nLa flora della zona comprende il Lou Fraisi di Rouz\u00e9i, classificato come albero di interesse monumentale. Parte del territorio comunale ricade nella ZSC \"Bosco di Pian Pr\u00e0 (Ror\u00e0)\".\nCultura.\nDal 1973 \u00e8 attiva a Ror\u00e0 la Societ\u00e0 di Studi Rorenghi, associazione che si occupa di promuovere la vita culturale del paese attraverso mostre, conferenze, passeggiate storiche. Museo di Ror\u00e0. Come recita il suo Statuto, la Societ\u00e0 \u00e8 finalizzata alla promozione dello studio della storia religiosa e civile della comunit\u00e0 di Ror\u00e0; [alla] raccolta di testi, documenti, oggetti attinenti alla vita religiosa, civile, scolastica, famigliare e di lavoro, passata e presente della comunit\u00e0 di Ror\u00e0 da conservare in un museo aperto al pubblico; [alla] difesa e conservazione dei luoghi e degli edifici storici pi\u00f9 significativi per una documentazione della vita passata della comunit\u00e0 e di quelli di importanza paesaggistica; [alla] organizzazione di dibattiti e conferenze illustrative e [alla] elaborazione di progetti e iniziative relative ai problemi attuali o futuri della comunit\u00e0 di Ror\u00e0, al fine di potenziarne le possibilit\u00e0 materiali di sussistenza e di difenderne i valori spirituali di cui essa \u00e8 portatrice.\nLa Societ\u00e0 si occupa inoltre di alcune attivit\u00e0 particolarmente importanti: la gestione del Museo, che raccoglie testimonianze della vita del paese (la lavorazione della pietra e della calce, la storia valdese, la vita quotidiana), il laboratorio di artigianato (nato nel 1980 e destinato a bambini e ragazzi) e la produzione di un notiziario che viene distribuito periodicamente ai residenti e agli amici di Ror\u00e0.\nIl Comune di Ror\u00e0 aderisce al progetto Residenza multidisciplinare Val Pellice per l\u2019infanzia e le nuove generazione, di cui fanno parte i Comuni della Val Pellice e la Compagnia Nonsoloteatro di Pinerolo. Scopo del progetto, finanziato dalla Regione Piemonte, dalla Comunit\u00e0 Montana e dagli stessi Comuni, \u00e8 la produzione teatrale destinata a bambini e ragazzi su temi e vicende legate al territorio. Il progetto \u00e8 stato rinnovato nel 2010 per il triennio 2010-2012. Questa edizione ha per tema Testimonianze di libert\u00e0 e nel 2010 ha preso in esame la figura di Guglielmo Jervis. La Biblioteca comunale di Ror\u00e0 ha ospitato il 4 dicembre la lettura del racconto \"Si chiamava Guglielmo ma tutti lo chiamavano Willy\", scritto e interpretato da Guido Castiglia.\nIl comune di Ror\u00e0 aderisce all\u2019Associazione Musicainsieme che fa capo alla Scuola di Musica intercomunale della Val Pellice; contribuisce pertanto al finanziamento della scuola con una quota di partecipazione proporzionale agli iscritti e agli abitanti, e ospita sul suo territorio gli appuntamenti che fanno parte delle rassegne musicali organizzate dalla Scuola, in particolare Suoni d\u2019autunno, importante manifestazione che si svolge ormai da sette anni coinvolgendo gran parte dei Comuni della Valle.\nNel 2017 a Ror\u00e0 nasce un altro progetto culturale: la Casa col Forno. Si tratta di una realt\u00e0 di residenza artistica gestita dagli artisti Sergey Balovin e Claudia Beccato. Il progetto ha gi\u00e0 attratto a Ror\u00e0 molti artisti internazionali che qui traggono ispirazione dal contesto naturale e sociale e lavorano condividendo il processo di creazione artistica con la comunit\u00e0 locale.\nMusei.\nIl Museo valdese, nato nel 1954 ed ampliato nel 2000 con una sezione dell'Ecomuseo della pietra e nel 2007 con una sezione dedicata alla lavorazione della calce.\nEconomia.\nNell'economia di Ror\u00e0 hanno sempre convissuto l'agricoltura, l'allevamento e l'attivit\u00e0 estrattiva. La pi\u00f9 antica \u00e8 quella del ferro, di cui resta memoria nel toponimo della borgata Fucine. In seguito venne sfruttata la pietra calcarea per la produzione di una calce, realizzata dentro delle fornaci, questo materiale \u00e8 molto apprezzata (testimoniata dalla localit\u00e0 Fornaci, recentemente ripristinata).\nDal 1800 si \u00e8 poi affermata la lavorazione dello gneiss lamellare, o Pietra di Luserna, diventata per decenni un elemento essenziale dell'economia locale.\nTra le risorse del paese, oltre alla pietra e al legname, \u00e8 molto importante l\u2019acqua di alcune sorgenti, che viene canalizzata e imbottigliata, per poi essere venduta anche al di fuori dell'Italia.\nInfine, non va dimenticato il turismo, risorsa fin dall'inizio del secolo, che ha reso Ror\u00e0 luogo di villeggiatura: inizialmente in ville e strutture come la Colonia alpina, meta di gruppi di bambini e ragazzi torinesi, poi con la diffusione delle seconde case, infine con l'affermarsi di campeggi e agriturismi.\nAmministrazione.\nAltre informazioni amministrative.\nRor\u00e0 fa parte della Unione Montana del Pinerolese."}
{"id": "38339", "revid": "125668669", "url": "https://it.wikipedia.org/wiki?curid=38339", "title": "Rosta", "text": "Rosta (\"Rosta\" in piemontese, pronuncia ) \u00e8 un comune italiano di abitanti della citt\u00e0 metropolitana di Torino in Piemonte, conurbato nell'area metropolitana del capoluogo piemontese, a circa 20\u00a0km ovest dal capoluogo piemontese, nella bassa valle di Susa.\nStoria.\nOrigini e toponimo.\n\u00c8 probabile che esistesse un presidio celtico gi\u00e0 nel periodo immediatamente pre-romano chiamato chiamato \"Rust\u00e0\", ovvero \"salita\", per indicare un luogo situato sopra un'altura. Furono ritrovati resti di quel periodo presso frazione \"Corbiglia\" sulla collina morenica, e nella zona pi\u00f9 bassa della Stazione. Tuttavia, tali tracce rimangono scarse e sono state parzialmente disperse nel tempo. Successivamente, fu stazione di transito dei passaggi dei Romani verso le Gallie, come anche le legioni di Costantino del IV secolo.\nMedioevo.\nIl luogo rimane menzionato soltanto come stazione di passaggio, ma \u00e8 soltanto a partire dal XII secolo circa, quando Papa Callisto II visit\u00f2 la Precettoria di Sant'Antonio di Ranverso della vicina Buttigliera Alta e in un documento del 1236 riguardo diverse pezze di terreno nella zona di Rivoli, che viene ufficialmente trascritto il toponimo \"\"Rosta\" - \"ab immemorabili\"\" - ovvero \"da lungo tempo\". Non vi sono testimonianze circa il numero di abitanti della zona, n\u00e9 se la zona stessa fosse abitata o meno a quell'epoca. Le testimonianze circa monumenti pubblici o religiosi riguardano per lo pi\u00f9 la sosta dei pellegrini.\nDopo il XV secolo.\nPrincipalmente territorio rurale di campi e boschi, sovente infestati da lupi, fu poi annessa alla stessa citt\u00e0 di Torino e, intorno al XV secolo, a Rivoli e al Castello di Rivoli, di cui divenne frazione insieme alla vicina localit\u00e0 \"Ponata\". Negli anni 1626-1627, gli \"Status Animarum\" testimoniano per la prima volta il numero degli abitanti di Rosta: una quarantina, suddivisi su due soli gruppi familiari, interamente di contadini. Non \u00e8 per\u00f2 certo se l'imminente pestilenza del 1630 abbia ridotto la popolazione negli anni immediatamente a seguire. Quel che \u00e8 certo \u00e8 che nei decenni successivi, la popolazione conobbe un cospicuo aumento, che port\u00f2 alla richiesta di status di Comune indipendente, per la prima volta, dalla Collegiata di Rivoli, che gi\u00e0 a met\u00e0 del secolo istitu\u00ec la cappellan\u00eca nel luogo. Fu poi eletta a comune indipendente il 26 agosto 1694.\nIl Settecento.\nRosta, ormai un centro di circa duecento abitanti, si dot\u00f2 per la prima volta di una Casa Comunale e inizi\u00f2 all'inizio del Settecento la costruzione della sua Chiesa, dedicata a San Michele Arcangelo. La zona vide il passaggio dell'esercito francese diretto all'Assedio di Torino del 1706 e pi\u00f9 tardi quello di Napoleone e dell'esercito Austro-Ungarico, per lo pi\u00f9 con conseguenti devastazioni e saccheggi nella zona.\nL'Ottocento.\nLa popolazione ammontava intorno alle cinquecento unit\u00e0. Nel 1835 la Parrocchia di Rosta divenne autonoma da quella di Rivoli, mentre intorno al 1850 il borgo si dot\u00f2 di una scuola pubblica e di una stazione della nascente ferrovia della tratta Torino - Susa. Nel 1873 arriv\u00f2 anche il Servizio Postale e successivamente, quindici anni dopo, anche il Servizio Telefonico.\nIl Novecento.\nAll'inizio del secolo, Rosta vede la completa ricostruzione della Cappella della Madonna delle Grazie, ormai pericolante e disagevole: l'antica costruzione, risalente forse al Quattrocento era stata intitolata a San Rocco ed edificata a sua volta sul luogo di un antico pilone dedicato a San Sebastiano. In questi anni anche l'antico Municipio (all'interno del borgo) viene sostituito dal nuovo edificio comunale, ancora in uso.Negli anni a cavallo del 1912 Rosta si dot\u00f2 dell'illuminazione pubblica, mentre a partire dal 1920 inizia la costruzione dell'acquedotto, inizialmente gestito da alcuni privati e successivamente dal Comune.Nel 1985 si costru\u00ec il Depuratore delle Acque.Nel 1990 nasce la Biblioteca Comunale, intitolata al poeta locale Augusto Querro.\nSociet\u00e0.\nEvoluzione demografica.\nNegli ultimi cinquant'anni, dal 1961 ad oggi, la popolazione residente \"\u00e8 quadruplicata\".\nEtnie e minoranze straniere.\nSecondo i dati ISTAT al 31 dicembre 2017 la popolazione straniera residente era di 220 unit\u00e0 e rappresenta il 4,4% della popolazione residente. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCulture.\nBiblioteca.\nA Rosta \u00e8 presente la biblioteca comunale dal 1990, in seguito a una richiesta presentata da alcuni cittadini. Dal 1999 \u00e8 nominata \"Augusto Querro\", da un poeta locale. Situata nelle vicinanze degli istituti scolastici, \u00e8 stata una delle biblioteche che per prima \u00e8 entrata nel sistema SBAM.\nCuriosit\u00e0 sul nome di Rosta.\nLa parola \"rosta\" esiste nella lingua italiana, e ha degli equivalenti sia in altre lingue neolatine (per es. in rumeno \"rosteiu\", riparo) sia in altre famiglie linguistiche (per es. in tedesco \"rost\" e \"rosta\", graticola o protezione per il calore, cfr. \"Arrosto\").\nNella lingua piemontese della zona per\u00f2, \"rust\u00e0\" significa salita ed essendo il paese collocato sul declivio della collina morenica potrebbe essere un nome indicativo del luogo come era costume nei tempi antichi...\"paese in salita\"...\"la Rust\u00e0\".\nSport.\nAssessore allo Sport in carica: Giulia Anghelone.\nCalcio.\nLa principale squadra di calcio della citt\u00e0 \u00e8 l\"'A.S.D. Rosta Calcio\" che milita nel girone F di Seconda Categoria .\nCalcio 5.\nLa principale squadra di calcio a 5 \u00e8 \"A.S.D. Academy Rosta C5\" categoria C2 presidente Giuseppe Larinese .\nBasket.\nSociet\u00e0 \"A.S.D. Rosta Basket\" presidente Loredana Verna ."}
{"id": "38340", "revid": "964734", "url": "https://it.wikipedia.org/wiki?curid=38340", "title": "Roure", "text": "Roure (: ; \"Roure\" in occitano, \"Rore\" in piemontese; si pronuncia sempre ['rure]) \u00e8 un comune italiano sparso di 811 abitanti della citt\u00e0 metropolitana di Torino, in Piemonte.\nSi trova in Val Chisone ed \u00e8 situato nel territorio delle valli occitane.\nToponomastica.\nIl toponimo deriva dalla parola \"roure\", che in occitano significa letteralmente \"rovere, quercia\", la quale a sua volta proviene dal sostantivo latino \"robur-roboris\", che indica \"forza\", \"potenza\", \"resistenza\" e \"durezza\", proprio come il legno di \"quercia\" o \"rovere\", ed ha la medesima origine latina dei termini \"robusto\" e \"robustezza\".\nNel periodo fascista il nome del comune, dal regime ritenuto francesizzante e non abbastanza italiano, fu mutato dapprima in \"\" nel 1937 e poi in \"Roreto Chisone\" nel 1939, con conseguente perdita dell'etimo originario, ma fu mantenuta la quercia nello stemma comunale. Tale nome rimase invariato fino al 1975, quando gli abitanti approvarono con referendum la proposta delle autorit\u00e0 comunali di ripristinare la precedente denominazione.\nGeografia fisica.\nIl comune si trova nella media Val Chisone e si sviluppa principalmente lungo il corso del fiume Chisone. La massima elevazione raggiunta dal territorio comunale \u00e8 il Monte Orsiera (2.890\u00a0m).\nSulla destra orografica in corrispondenza della frazione Roreto si apre il Vallone di Bourcet, molto aspro e selvaggio nella sua parte bassa, che dopo circa duemila metri di dislivello culmina con la vetta del Becco dell'Aquila (2.809\u00a0m). All'inizio del vallone sono presenti la via ferrata \"Nicola Ciardelli\" e numerose vie di arrampicata di varie difficolt\u00e0 (fino al VII grado).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune ha fatto parte della comunit\u00e0 montana Valli Chisone e Germanasca e, in seguito, della comunit\u00e0 montana del Pinerolese.\nFrazioni, borgate e zone di interesse turistico.\nIl comune non ha un nucleo abitativo con lo stesso nome ma \u00e8 composto da quattro frazioni principali: Balma, Castel del Bosco, Roreto e Villaretto. La sede comunale si trova nella frazione Balma.\nOltre alle quattro frazioni principali vi sono tante altre piccole borgate per lo pi\u00f9 disabitate.\nPercorsi di arrampicata.\nIl Comune di Roure, situato nella media Val Chisone, comprende i paesi di Castel del Bosco, Roreto, Balma e Villaretto. Questa zona \u00e8 caratterizzata sui due versanti della valle da numerose pareti e pilastri di roccia granitica sui quali, gi\u00e0 a partire dagli anni 70, sono stati aperti i primi itinerari di arrampicata. Dopo un periodo di relativo abbandono, queste pareti sono state poi recentemente rivalutate dal punto di vista alpinistico con l'apertura di numerose vie nuove attrezzate in modo moderno, che hanno trasformato questa zona in un centro di arrampicata fra i pi\u00f9 interessanti delle valli circostanti.\nLa comodit\u00e0 di accesso, la quota relativamente bassa che permette di arrampicare per quasi tutto l'anno, unite al discreto sviluppo delle vie che in alcuni casi raggiungono i 300 metri di lunghezza, sono in grado di soddisfare la maggior parte degli arrampicatori sia classici che moderni."}
{"id": "38341", "revid": "217591", "url": "https://it.wikipedia.org/wiki?curid=38341", "title": "Rubiana", "text": "Rubiana (\"Rubiana\" in francoprovenzale; \"Rubian-a\" in piemontese, \"Rubiane\" in francese) \u00e8 un comune italiano di abitanti che si trova nella Val di Susa, in citt\u00e0 metropolitana di Torino, in Piemonte.\nGeografia fisica.\nEssa \u00e8 collocata in una conca al centro di un anfiteatro montuoso, compreso tra i monti Curt, Rognoso, Civrari, Sapei, Rocca Sella e il Colle del Lys. In posizione pi\u00f9 centrale si trova invece il Monte Arpon.\nLa superficie totale del comune \u00e8 di 26,76\u00a0km\u00b2 e va dai 2.234\u00a0m di Punta della Croce ai 525\u00a0m della borgata Molino. Il principale corso d'acqua \u00e8 il torrente Messa.\n\u00c8 molto ricca di verde con boschi di castagni, querce, faggi, larici, pini, prati e pascoli, ed \u00e8 stata in passato abbondante produttrice di frutta (castagne, mele, ciliegie).\nStoria.\nLa prima segnalazione di Rubiana \u00e8 su un documento del 1029, ma la zona era gi\u00e0 abitata da secoli - in epoca pre-romana - prima dai Liguri o poi dai Celti e Gallo-Celti.\nIl toponimo \"Rubiana\" potrebbe derivare o dal nome di una delle divinit\u00e0 dei Celti, il dio Arubianus, o dal latino \"ruber-rosso\", colore predominante rossastro del terreno dovuto alla massiccia presenza di ferro. Nel Settecento fu costruito nei pressi di Mompellato un piccolo santuario, successivamente ampliato, dedicato alla Madonna della Bassa, per ricordare un fatto miracoloso avvenuto, secondo la tradizione, nel 1713. Parte del territorio comunale ricade nel Parco Naturale di interesse provinciale del Col del Lys.\nSociet\u00e0.\nEvoluzione demografica.\nDopo la grave crisi demografica degli anni '50 e '60 del Novecento dovuta all'emigrazione, la popolazione \u00e8 tornata ai livelli degli anni del decennio 1920-1930 come consistenza numerica.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 210 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 141 5,82%\nMarocco 44 1,82%\nAmministrazione.\nAltre informazioni amministrative.\nIl comune di Rubiana faceva parte della Comunit\u00e0 Montana Valle Susa e Val Sangone.\nIl comune di Rubiana fa parte dell'Unione Alpi Graie e del G.A.L. Valli di Lanzo, Ceronda e Casternone."}
{"id": "38343", "revid": "767487", "url": "https://it.wikipedia.org/wiki?curid=38343", "title": "Rueglio", "text": "Rueglio (\"Ruv\u00e8j\" in piemontese) \u00e8 un comune italiano di 772 abitanti della citt\u00e0 metropolitana di Torino, in Piemonte.\nGeografia fisica.\nSi trova in Val Chiusella. Il centro abitato si trova a circa 1\u00a0chilometro sulla riva destra del torrente Chiusella.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana.\nCuriosit\u00e0.\nEsiste in Francia un comune di nome Rueil-Malmaison, nel dipartimento dell'Hauts-de-Seine della regione dell'\u00cele-de-France, il cui esonimo italiano \u00e8 Rueglio ed \u00e8 quindi omonimo del paesino piemontese."}
{"id": "38344", "revid": "399", "url": "https://it.wikipedia.org/wiki?curid=38344", "title": "Salassa", "text": "Salassa (\"Salassa\" anche in piemontese) \u00e8 un comune italiano di 1.840 abitanti della citt\u00e0 metropolitana di Torino, in Piemonte.\nInfrastrutture e trasporti.\nLa stazione di Salassa, posta lungo la ferrovia Canavesana, \u00e8 servita dai treni regionali in servizio sulla relazione denominata Linea 1 del Servizio Ferroviario Metropolitano di Torino operata da GTT nell'ambito del contratto di servizio stipulato con la Regione Piemonte.\nFra il 1883 e il 1906 il paese era servito da una fermata posta lungo la tranvia Rivarolo-Cuorgn\u00e8.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38345", "revid": "1718826", "url": "https://it.wikipedia.org/wiki?curid=38345", "title": "Salbertrand", "text": "Salbertrand (: ; \"Salbeltr\u00e4n\" in occitano, \"Salbertrand\" in piemontese, \"Salbertrand\" nella norma classica; italianizzato in \"Salabertano\" durante il regime fascista) \u00e8 un comune italiano di abitanti della citt\u00e0 metropolitana di Torino, in Piemonte. Negli anni '50, analogamente a molti comuni piemontesi i cui nomi erano stati italianizzati, riprese il nome d'origine.\nSi trova nel territorio della Val di Susa, pi\u00f9 specificatamente nella parte storicamente conosciuta come Alta Valle della Dora.\nGeografia e topografia.\nIl territorio comunale si estende all'inizio della piana di Oulx, in alta Val Susa, dal restringimento dell'antica frana di Serre la Voute (confine con il comune di Exilles) fino alla zona denominata Pont Ventoux (confine con il comune di Oulx); in direzione nord-sud (larghezza) il territorio comunale \u00e8 invece pressoch\u00e9 compreso tra gli spartiacque dei rilievi che delimitano la vallata.Le caratteristiche paesaggistiche e territoriali variano dall'ampia piana della Dora Riparia, ai rilievi soleggiati e in parte aridi ed aspri del versante nord, a quelli ricchi di flora e fauna del versante opposto dove fin dagli anni '80 del secolo scorso fu istituito il Parco Naturale Regionale del Gran Bosco.\nLe montagne situate a nord (appartenenti al gruppo Ambin) salgono fino agli oltre 3200\u00a0m della cima del Vallonetto. Sempre su questo versante di alta montagna vi era anche gran parte del ghiacciaio del Galambra, che fino agli anni '30 aveva ancora uno spessore di alcune decine di metri e adesso \u00e8 quasi completamente scomparso.\nStoria.\nSalbertrand \u00e8 nominato per la prima volta, come \"Sala Bertani\", sul diploma imperiale di Ottone III datato 31 luglio 1001. Il nome ricompare trasformato in \"Salabertani\", il 9 luglio 1029 sull'atto con il quale il marchese di Torino, Olderico Manfredi, e sua moglie, Berta d'Este, effettuano donazioni a favore dell'abbazia benedettina di San Giusto a Susa.\nA partire dalla seconda met\u00e0 dell'XI secolo, Salbertrand fa parte del Delfinato e poi del Regno di Francia, insieme agli altri paesi dell'Alta Valle di Susa a monte di Gravere. Con la firma del trattato di Utrecht, nell'anno 1713 le terre del Delfinato, al di qua dello spartiacque alpino, vengono cedute ai Savoia.\nUna battaglia combattuta a Salbertrand il 3 settembre 1689 contro i francesi, permise ai seguaci di Pietro Valdo, al rientro dal loro esilio in Svizzera, di proseguire verso le native valli del Chisone e del Pellice. Questo avvenimento - il pi\u00f9 importante della cosiddetta \"Glorieuse Rentr\u00e9e\" - \u00e8 ricordato sulla targa che, a cura del Comune e della Societ\u00e0 di Studi Valdesi, venne posta sul luogo della battaglia nella ricorrenza del terzo centenario.\nLa chiesa parrocchiale, dedicata a San Giovanni Battista, si trova gi\u00e0 citata nell'anno 1057, sull'atto col quale il marchese Oddone di Savoia e la contessa Adelaide di Susa, sua moglie, ne facevano dono alla novella Prevostura di San Lorenzo di Oulx. Per la sua complessa architettura e per i magnifici affreschi datati ai primi anni del XVI secolo, \nNel capoluogo si possono inoltre ammirare due imponenti fontane di pietra che riportano le date di posa:\nVia Francigena.\nIl concentrico di Salbertrand \u00e8 inserito sul tracciato storico della Via Francigena, proveniente dal Colle del Monginevro e da Oulx, e dirigentesi successivamente verso Exilles e Chiomonte.. Il centro storico ospita un antico edificio con affresco in facciata denominato \"Hotel Dieu\", dal Medioevo ostello della comunit\u00e0 per i pellegrini, dei cui restauri si stanno occupando il Parco Alpi Cozie ed il Comune di Salbertrand.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 49 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture, trasporti e attivit\u00e0 locali.\nSalbertrand \u00e8 attraversata dalla Strada statale 24 del Monginevro che la collega a Torino ed alla Francia, mentre l'uscita dell'Autostrada A32 Torino-Bardonecchia \u00e8 a circa 5\u00a0km con svincolo denominato Oulx-Est.\nLa stazione ferroviaria di Salbertrand \u00e8 situata sulla linea Torino-Modane (tutt'ora in funzione come stazione del Servizio Ferroviario Metropolitano) e in passato fu centro nevralgico della linea grazie al notevole piazzale di manovra.\nDa decenni Salbertrand \u00e8 sede di diverse attivit\u00e0 estrattive e di lavorazione inerti, in passato si contavano anche due siti minerari sfruttati dalla societ\u00e0 FIAT Mineraria. L'artigianato (soprattutto falegnameria, carpenteria ed edilizia) ed i servizi sono i settori maggiormente presenti.\nMonumenti, luoghi d'interesse e cultura locale.\nLe principali attrattive di questo paese ricco di storia, cultura e natura, sono le seguenti:\nGrazie allo strenuo impegno delle amministrazioni comunali che si sono susseguite, al notevole apporto dell'associazionismo locale ed alla legge 482/99 sulla tutela delle minoranze linguistiche, Salbertrand \u00e8 riconosciuto come baluardo della cultura Occitana in Val di Susa. Oggigiorno sopravvivono ancora esempi di attivit\u00e0 lavorative tradizionali e festivit\u00e0 particolarmente sentite dalla popolazione, tra le quali ricordiamo lo storico carnevale alpino di Salbertrand e la festa patronale di San Giovanni Battista.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune dal recente passato sino al presente.\nAltre informazioni amministrative.\nIl comune faceva parte della Comunit\u00e0 Montana Alta Valle di Susa, recentemente sciolta e successivamente riformata con il nome di Unione Montana Alta Valle Susa."}
{"id": "38346", "revid": "1371684", "url": "https://it.wikipedia.org/wiki?curid=38346", "title": "Samone", "text": ""}
{"id": "38347", "revid": "1480390", "url": "https://it.wikipedia.org/wiki?curid=38347", "title": "Salerano Canavese", "text": "Salerano Canavese (\"Saleiran\" in piemontese) \u00e8 un comune italiano di 479 abitanti della citt\u00e0 metropolitana di Torino, in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38348", "revid": "322321", "url": "https://it.wikipedia.org/wiki?curid=38348", "title": "Salza di Pinerolo", "text": "Salza di Pinerolo (\"Salsa\" in piemontese, \"Salso\" in occitano) \u00e8 un comune italiano di 74 abitanti della citt\u00e0 metropolitana di Torino in Piemonte.\nGeografia fisica.\nSituato in un vallone laterale della Valle Germanasca, faceva parte della Comunit\u00e0 Montana Valli Chisone e Germanasca. \nPoco a monte dell'abitato di Didiero, in destra idrografica, si sviluppa la cosiddetta \"Abetina di Salza\", un particolare bosco misto di abete bianco, albero piuttosto raro nelle Alpi Occidentali.\nDa segnalare anche i numerosi murales sparsi per il paese dedicati ad alcuni grandi cantautori italiani.\nStoria.\nSimboli.\nLo stemma del comune di Salza di Pinerolo \u00e8 stato concesso con decreto del presidente della Repubblica del 2 marzo 2007.\nGeografia antropica.\nFrazioni.\nIl paese \u00e8 diviso in diverse frazioni: Didiero (capoluogo), Campoforano, Coppi, Serre, Inverso, Meynier, Fontane e Serrevecchio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Chisone e Germanasca."}
{"id": "38350", "revid": "1444396", "url": "https://it.wikipedia.org/wiki?curid=38350", "title": "San Colombano Belmonte", "text": "San Colombano Belmonte (\"San Colomban\" in piemontese) \u00e8 un comune italiano di 354 abitanti della citt\u00e0 metropolitana di Torino, in Piemonte.\nGeografia fisica.\nIl suo territorio \u00e8 adagiato sulle pendici delle Rocche di San Martino m. 1451 che si\nestendono sino al fondovalle bagnato dal torrente Gallenca a quota m. 500 circa.\nIl nucleo abitato Villa, a metri 549 s.l.m. sede comunale e parrocchiale, \u00e8 situato nei pressi della provinciale tendente a Canischio, mentre poco pi\u00f9 a monte sorge la frazione Cresto, pittoresco allineamento di case coloniche, alquanto vetuste.\nAll'imbocco della vallata troviamo Buasca, piccola borgata solcata dal rio omonimo, che corre lungo i limiti del territorio con Cuorgn\u00e8; invece la frazione di Sale, un tempo comune autonomo, giace giusto ai confini con Canischio.\nLa zone montana del territorio \u00e8 ricca di boschi e pascoli e si presta moltissimo ad interessanti escursioni.\nSan Colombano Belmonte \u00e8 uno dei cinque paesi costituenti la Unione montana Val Gallenca.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune ha fatto parte della Comunit\u00e0 Montana Alto Canavese e appartiene oggi all'Unione Montana Alto Canavese.\nStoria.\nLe origini di San Colombano sono incerte quanto l'etimologia del suo nome. Anticamente questo luogo appare citato come Can-Colombano ed anche Campo Colombano.\nIl Bertolotti, autore delle \"Passeggiate nel Canavese\", nel 1873 scriveva che il feudo di Campo Colombano era tenuto nel\n1185 da un certo Oberto Novello e che pi\u00f9 tardi, nel 1251 era possesso dei conti di Valperga.\nLa sua gente partecip\u00f2 all'insurrezione contro i nobili, poich\u00e9 \u00e8 menzionato che nel 1391, sedata la rivolta, un procuratore del popolo, certo \"Dalmasso de Bianchi\", si present\u00f2 al conte di Savoia per ottenere giustizia.\nSan Colombano segui le sorti di Cuorgn\u00e8 come frazione, ma pare che ottenesse l'autonomia comunale verso il 1448.\nQuindi tra il 1711 ed il 1714 si affranc\u00f2 anche dal dominio dei conti di Valperga e dal marchese di S. Giorgio.\nCon il 1\u00ba settembre 1869 incorpor\u00f2 l'antico comune di Sale Canischio, ridotto a frazione, mentre a sua volta San Colombano nel periodo che va dal 1928 al 1948, venne aggregato a Cuorgn\u00e8.\nPer distinguerlo da altri paesi omonimi gli venne unito l'attributo \"Belmonte\", dopo la formazione del Regno d'Italia.\nEdifici religiosi.\nLa chiesa parrocchiale sorge sopra un poggetto solitario a poca distanza dal piccolo cimitero montano.\nIl 17 giugno 1636 l'allora esistente cappella di San Grato veniva eretta in parrocchiale e, pi\u00f9 tardi, nel 1772 veniva ricostruita nelle forme attuali. Conserva un pregevole altare ligneo, trasferito da un istituto religioso di Cuorgn\u00e8 a San Colombano per evitare che divenisse preda bellica durante l'occupazione napoleonica.\nNel capoluogo sorge pure la cappella di San Rocco, mentre nella borgata Buasca si trova il piccolo tempio dedicato alla Beata Vergine, detta \"Filassola\".\nIl modesto edificio religioso sorge sopra un poggetto fra bei vigneti e, nonostante il suo atrio, ha tutta la sembianza di una casa rurale. In questo luogo, gi\u00e0 verso la fine del XVI secolo, esisteva un pilone con l'immagine della Madonna, attorno alla quale vegetavano alcune felci che per quanto si strappassero, esse rinascevano pi\u00f9 abbondanti e rimanevano sempre verdi anche a dispetto della neve e del gelo.\nQuesto fatto prodigioso indusse i locali a costruire la cappelletta, alla quale venne attribuito il\nsoprannome di \"Madonna della Filassola\", da \"files\", che in dialetto significa felce, attributo che resiste tutt'oggi.\nInfine, in frazione Sale, si trova la piccola chiesa di S. Marta.\nFra le case vetuste del capoluogo ne spicca una secentesca ancora ben conservata, la quale sfoggia un robusto colonnato, adorno con i tipici archi di foggia canavesana."}
{"id": "38351", "revid": "322321", "url": "https://it.wikipedia.org/wiki?curid=38351", "title": "San Didero", "text": "San Did\u00e8ro (\"San Did\u00e9\" in piemontese, \"Sen Did\u00e9\" in francoprovenzale, \"Saint-Didier\" in francese) \u00e8 un comune italiano di 510 abitanti della citt\u00e0 metropolitana di Torino in Piemonte.\nGeografia fisica.\nSan Didero si trova in val di Susa, in sinistra idrografica della Dora Riparia.\nStoria.\nIl suo nome deriva dall'\"Ecclesia Sancti Desiderii\", ossia \"chiesa di San Desiderio\". Secondo un testo sul Regno dei Cozii, in epoca romana poteva trovarsi in questa zona la stazione di sosta detta \"Mutatio ad Duodecimum\" della via Cozia, citata dall'\"Itinerarium burdigalense\". Il paese \u00e8 stato un feudo sotto il dominio di diverse famiglie nobili della zona, tra cui i Bertrandi e i Grosso di Bruzolo.\nMonumenti e luoghi d'interesse.\nLa chiesa di San Desiderio.\nIl paese \u00e8 dominato dalla chiesa di San Desiderio, una delle poche in valle di Susa a mantenere il profilo esterno risalente al Medioevo. A navata unica, presenta sui lati monofore in pietra da taglio di semplice fattura.\nLa casaforte.\nSul pendio sul quale sorge il paese si trova la medioevale casaforte di San Didero, una delle poche struttura di questo tipo di propriet\u00e0 pubblica nella bassa Valle di Susa e per la quale il Comune sta portando avanti un progetto di restauro e rifunzionalizzazione come \"bed &amp; breakfast\".\nLa Via Francigena.\nPer San Didero passa la Via Francigena, ramo del Moncenisio.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 17 persone.\nAmministrazione.\nAltre informazioni amministrative.\nIl comune faceva parte della Comunit\u00e0 montana Valle Susa e Val Sangone."}
{"id": "38352", "revid": "1632387", "url": "https://it.wikipedia.org/wiki?curid=38352", "title": "San Francesco al Campo", "text": "San Francesco al Campo (\"San Fransesch\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nSan Francesco al Campo sorge a 21 chilometri nord-ovest dal centro della citt\u00e0 di Torino, sull'altopiano della Vauda termine celtico che significava \"foresta\". La parte nord del suo territorio ricade nella Riserva naturale orientata della Vauda.\nStoria recente.\nL'8 ottobre 1996 il paese fu teatro di un grave incidente aereo. Un Antonov An-124 adibito a servizio cargo, per cause non del tutto accertate, tent\u00f2 di riprendere quota dopo avere gi\u00e0 percorso un tratto della pista di atterraggio dell'aeroporto di Torino-Caselle. La manovra non riusc\u00ec e il gigantesco aeroplano ricadde su una cascina, causando la morte di due membri dell'equipaggio e dei proprietari della cascina.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 150 persone. Le nazionalit\u00e0 maggiormente rappresentate, in base alla loro percentuale sul totale della popolazione residente erano:\nSport.\nA San Francesco al Campo sorge, grazie al lascito di un appassionato e al quale \u00e8 intitolato, uno dei pi\u00f9 importanti velodromi italiani, il \"Velodromo Francone\"; inaugurato nel 1996, ha una pista di 400\u00a0metri, con curve sopraelevate a 32\u00b0. \u00c8 sede di una scuola federale di avviamento al ciclismo."}
{"id": "38353", "revid": "1516566", "url": "https://it.wikipedia.org/wiki?curid=38353", "title": "San Germano Chisone", "text": "San Germano Chisone (\"San German Chison\" in piemontese, \"Sant German\" in occitano) \u00e8 un comune italiano di abitanti della citt\u00e0 metropolitana di Torino in Piemonte.\nSi trova in Val Chisone.\nStoria.\nL'attuale territorio comunale fu definito nel 1954 quando il comune di Pramollo, accorpato insieme a Inverso Porte (il primo nel 1927 e l'altro nel 1928), torn\u00f2 autonomo.\nSimboli.\nLo stemma comunale \u00e8 stato concesso con decreto del Presidente della Repubblica del 24 aprile 2000.\nElemento fondamentale dello stemma \u00e8 l'acqua del torrente Chisone, bene prezioso per l'economia locale, dapprima agricola e poi industriale, rappresentata dalle fasce ondate, e il rospo, protagonista di leggende locali, \nche ricorda il soprannome che caratterizza i sangermanesi, conosciuti come \"babi\" (\"rospi\").\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Chisone e Germanasca."}
{"id": "38354", "revid": "125466293", "url": "https://it.wikipedia.org/wiki?curid=38354", "title": "San Gillio", "text": "San Gillio (\"San Gili\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nSituato a nord-ovest del capoluogo, il territorio del paese \u00e8 attraversato dal torrente Casternone, affluente del Ceronda.\nIl toponimo nasce dalla italianizzazione di \"Saint Gilles\", corrispondente al latino Egidio, santo al quale \u00e8 ancor oggi dedicata la Parrocchiale.\nGeografia fisica.\nClima.\nIl clima nel territorio sangilliese \u00e8 temperato sub-continentale, caratterizzato da inverni freddi, prevalentemente soleggiati, con nevicate abbastanza abbondanti e rara presenza di nebbia. Estati calde, con brezze proveniente dalla proprinqua Valle di Susa.\nStoria.\nSecondo un'ipotesi , nelle terre vicine all'attuale comune vi era un monastero, dipendente dal priorato templare di Sant'Egidio a Testona (dal quale nacque poi Moncalieri). Di parere diverso era, invece, il teologo Giacone, autore di una breve storia di San Gillio, il quale sosteneva che fossero stati i monaci benedettini dell'abbazia di Casanova a costruirvi una chiesa dedicata a Sant'Egidio. Negli anni successivi, nei pressi, si sarebbe poi sviluppato un insediamento abitativo. Le prime testimonianze sincrone dell'esistenza di San Gillio risalgono all'inizio del XIV secolo: una vendita operata nel 1306 dai visconti di Baratonia, e una convenzione stipulata nel 1324 tra Filippo di Savoia-Acaia e gli abitanti di San Gillio per la costruzione di una Villanova, che nel 1331 risultava gi\u00e0 ultimata.\nIl nuovo agglomerato sorse distante dal precedente. Quest'ultimo si trovava infatti su un poggio diverso da quello ove sorge l'attuale abitato. Parrocchia del paese rimase comunque la piccola chiesa medioevale di Sant'Egidio, architettonicamente rispondente alla tipologia della \"Mansio templare\", tuttora esistente e in discreto stato di conservazione. All'interno della Villanova venne edificata un'altra chiesa, dedicata alla Santa Croce.\nLa storia feudale di San Gillio \u00e8 abbastanza complessa. Nel 1327, forse l'anno in cui venne ultimata la costruzione della Villanova, il principe Giacomo d'Acaia lo infeud\u00f2 a Guillaume de Montbel, dal quale nel 1366 giunse a Berardo Roero; nel 1409 pass\u00f2 ai Romanzone, e da questi, nel 1472, a Domenico Ambrogio Vignati, un celebre giurista di Lodi che aveva ricoperto importanti incarichi per il Duca di Savoia. Il feudo di San Gillio rimase possesso dei suoi discendenti, trasferitisi stabilmente a Torino, sino alla loro estinzione avvenuta nel 1821. Nel 1835, per iniziativa di Carlo Alberto, il titolo di conte di San Gillio venne attribuito a Felice Maffei (1790-1870), Primo Segretario di Stato agli Affari Esteri.\nDopo la seconda guerra mondiale parte crescente della popolazione ha trovato impiego nelle industrie del torinese, e dalla fine degli anni settanta la popolazione del comune ha conosciuto un forte incremento, arrivando a triplicarsi.\nMonumenti e luoghi d'interesse.\nChiesa parrocchiale di Sant'Egidio.\nLe prime attestazioni dell'esistenza della Parrocchiale di Sant'Egidio risalgono al 1323: si tratta per\u00f2 di un edificio differente dall'attuale, che sorge nel punto in cui sino al principio del Settecento era la chiesa della Santa Croce.\nLe condizioni di quest'ultima, dopo il passaggio dei francesi diretti all'assedio di Torino, erano preoccupanti: venne allora decisa la costruzione di una nuova chiesa. I lavori, iniziati nel 1738, vennero affidati al Nicolis di Robilant, il cui progetto per\u00f2 venne abbandonato per mancanza di fondi. Dopo un periodo di interruzione, furono affidati al padre Romualdo, Priore della chiesa di San Pancrazio, che aveva gi\u00e0 realizzato altre opere nella zona (tra cui la facciata della chiesa di San Sebastiano a Druento). I lavori si svolsero sotto il patronato dei conti Vignati, i quali fecero porre il loro stemma sull'altare maggiore.\nNel 1887, per venire incontro alle esigenze della popolazione, la chiesa venne ampliata con la costruzione di due cappelle, a fianco dell'altare maggiore.\nIl campanile della Parrocchia, originariamente torrione d'avvistamento della struttura difensiva della Villanova, fu abbattuto, per esigenze di viabilit\u00e0, negli anni sessanta del secolo scorso.\nCastello.\nL'antico castello, del quale negli anni trenta del '900 era ancora visibile un torrione, a partire dal Cinquecento venne progressivamente trasformato in dimora signorile, con vasti giardini alla francese. Perso il carattere di residenza signorile dopo il 1870, nel Novecento \u00e8 stato trasformato in condominio.\nLago Borgarino.\nA sud-ovest del concentrico si trova il Lago Borgarino, in origine piccolo invaso artificiale, diventato in seguito un'oasi ornitologica di rifugio e transito.\nSociet\u00e0.\nEvoluzione demografica.\nIl comune ha incrementato la sua popolazione di \"cinque volte\" negli ultimi cinquant'anni.\nCultura.\nBiblioteca.\nA San Gillio \u00e8 presente dagli anni ottanta una biblioteca intitolata a Dario Guzzon.\nStoria economica.\nLa principale risorsa economica di San Gillio \u00e8 stata sempre rappresentata dall'agricoltura; va segnalata la scomparsa delle viticultura, nel decennio precedente l'ultimo conflitto mondiale."}
{"id": "38355", "revid": "767487", "url": "https://it.wikipedia.org/wiki?curid=38355", "title": "San Giorgio Canavese", "text": "San Giorgio Canavese (\"San Gi\u00f2rs Canav\u00e8is\", o semplicemente \"San Gi\u00f2rs\", in piemontese) \u00e8 un comune italiano di 2.574 abitanti del Canavese, della citt\u00e0 metropolitana di Torino, in Piemonte. Nel comune, confinante con le Terre di Fruttuaria, si trovano una frazione, Cortereggio, e l'omonimo castello dei conti di Biandrate.\nStoria.\nLe sue origini sono legate alla presenta della \"curtis regia\", una ripartizione amministrativa dell'epoca di Carlo Magno che individuava una porzione di territorio molto importante lungo il corso del torrente Orco, il cui ricordo sopravvive nel nome della frazione Cortereggio, (probabile primo insediamento della zona). Il paese \u00e8 governato per molti secoli dai Conti di Biandrate, (legati alla famiglia dei Valperga-Masino) tra conflitti e tregue: a met\u00e0 del Trecento, con il rafforzarsi delle autonomie comunali, i conti concedono gli statuti, ma gi\u00e0 verso la fine del secolo entrano in lite con la comunit\u00e0 e chiamano Amedeo VIII di Savoia come pacificatore. Nel 1518 il popolo si rivolta, attacca e saccheggia il castello, prima di passare definitivamente, nel 1631, sotto il dominio della casa sabauda. L'Ottocento \u00e8 il vero secolo dei lumi per San Giorgio che viene soprannominata \"l'Atene del Canavese\" per i molti personaggi di ingegno e cultura che hanno contribuito nei secoli a dare lustro a questo piccolo, ma importante centro.\nCultura.\nMuseo Civico N\u00f2ssi R\u00e0is.\nCollocato nella casa natale dello storico Carlo Botta (1766-1837), il museo illustra la vita e le attivit\u00e0 agricole e artigianali del passato a San Giorgio Canavese (da cui il nome \"\u201cle nostre radici\u201d)\" con strumenti di lavoro, ricostruzioni di ambienti e abbigliamento dell'epoca. \u00c8 un'imponente raccolta di documenti della cultura materiale, tra i quali spiccano un curioso \u201craddrizza-corna\u201d e due esemplari originali dell'ottocentesca macchina fonostenografica del sangiorgese Antonio Michela che, in versione aggiornata, \u00e8 ancora oggi utilizzata nel parlamento italiano. Il museo aderisce al progetto \"Rete Museale AMI\" che prevede una valorizzazione e promozione del patrimonio museale dell'Anfiteatro morenico d'Ivrea.\nAmministrazione.\nGemellaggi.\nSan Giorgio Canavese dal 1998 \u00e8 gemellato con:"}
{"id": "38356", "revid": "125668582", "url": "https://it.wikipedia.org/wiki?curid=38356", "title": "San Giorio di Susa", "text": "San Giorio di Susa (\"San Gieuri\" in piemontese, \"San Djeuri\" in francoprovenzale, \"Saint-Joire\" in francese) \u00e8 un comune italiano di 979 abitanti della citt\u00e0 metropolitana di Torino in Piemonte.\nGeografia fisica.\nSi trova interamente in Val di Susa. Il suo territorio, che si estende dai 420 metri del fondovalle fino a toccare i 2801 metri della Punta Cristalliera, al fondo del Vallone del Gravio, comprende 27 borgate alpine, di cui 9 abitate stabilmente, che si sviluppano con strade, viottoli, cave di gneiss e piloni, recentemente restaurati, sulla montagna ricca di boschi e castagni.\nGran parte del territorio comunale oltre la quota di 1250 metri fa parte del Parco naturale regionale dell'Orsiera Rocciavr\u00e8: Adrit e Trav\u00e8 d'Amoun sono le localit\u00e0 di partenza per le escursioni in direzione delle cime Rocciavr\u00e8, Cristalliera e Villano.\nStoria.\nUn documento del 20 febbraio 1226 conservato presso l'Archivio di Stato di Torino, vergato di fronte alla chiesa, ove gli uomini di San Giorio sono riuniti in consiglio, dal Conte Tommaso I di Savoia con testimoni alcuni nobili locali tra cui Beltramino Bertrandi, annuncia la fondazione di una \"villanova\" sul Mollare dove si trova la chiesa di San Giorio. Secondo lo storico Luca Patria, probabilmente intorno al 1000 l'insediamento era infatti frammentato e la chiesa isolata, ma il paese precedentemente legato a un \"fondus Bassianus\" inizia ad acquistare una sua identit\u00e0.\nLa parte pi\u00f9 antica e caratteristica del paese si raccoglie attorno al Castello, antica fortificazione del XIII secolo che domina la Bassa Valle di Susa dall'alto di uno dei caratteristici moul\u00e9 (mollari) che dominano la piana sangioriese. Distrutto nel 1691 dal generale francese Catinat, venne restaurato negli anni settanta ed \u00e8 tuttora abitato. Molti i beni artistici di notevole pregio: la Chiesa Parrocchiale di San Giorgio Martire, ricostruita nel 1937, conserva ancora l'originale campanile in stile romanico; la Casa Forte fortificata dalle caratteristiche merlature a coda di rondine, appartenente alla parrocchia. \u00c8 soprattutto la Cappella del Conte il fiore all'occhiello del paese: i mirabili e coloratissimi affreschi di mano franco-piemontese risalgono al 1328 e sono il motivo della fondazione a San Giorio di una delle sedi distaccate del Sistema museale diocesano d'arte sacra.\nTradizioni e folclore.\nSoppressione del feudatario.\nSan Giorio di Susa \u00e8 teatro di uno dei momenti pi\u00f9 suggestivi e particolari dell'intero folklore valsusino: la \"soppressione del feudatario\", rievocazione storico leggendaria, che si svolge presso l'antico castello nella domenica pi\u00f9 vicina al 23 aprile, festa del santo patrono San Giorgio. Un centinaio di personaggi in costume medioevale rivive, con canti e balli originali della tradizione locale, la leggenda del popolo contadino che, vessato da un signorotto locale della famiglia Bertrandi, si ribella al tentativo di far valere lo \"ius primae noctis\" su una giovane sposa.\nI testi della rievocazione storica furono scritti da Don Attilio Bar (1895-1950) Parroco di San Giorio di Susa, mentre le musiche da Luigi \"Viginet\" Pognant Gros (1871-1937) Maestro del Coro Liturgico di San Giorio. La prima volta fu rappresentata per la festa di San Giorgio dell'anno 1929.\nDanza degli Spadonari.\nNella tradizione locale spiccano gli Spadonari e la loro Danza delle Spade, cio\u00e8 i Sabru, di antichissima ed incerta origine, gli originali vestiti riccamente decorati ed i cappelli adornati di fiori a testimonianza degli antichi riti propiziatori legati alla primavera ed alla fertilit\u00e0 dei campi.\nMonumenti e luoghi d'interesse.\nSan Giorio di Susa ha un forte passato medioevale. Il paese era infatti un punto tappa fondamentale lungo l'itinerario della Via Francigena che passava per la Valle di Susa, ruolo che venne sancito anche da Casa Savoia con l'affidamento del feudo alla famiglia Bertrandi.\nOggi sopravvivono di quel glorioso passato alcune vestigia molto importanti. Innanzitutto, il Castello sulla collina (localmente un tempo definita \"mollare\") i cui resti imponenti costituiscono solo una parte di un pi\u00f9 ampio complesso ormai perduto, a causa delle distruzioni del Catinat e di successivi crolli, fino ai restauri del Novecento.\nAltro monumento molto importante, conservatosi quasi integralmente, \u00e8 la Casaforte di propriet\u00e0 della parrocchia di San Giorio di Susa, posta sempre sulla collina a un livello intermedio ed alle spalle della chiesa parrocchiale.\nIl gioiello del paese \u00e8 tuttavia la Cappella detta del Conte, posta di fronte alla Chiesa parrocchiale e che conserva all'interno pregevoli affreschi trecenteschi, riscoperti in modo fortuito negli anni '70 del '900 e successivamente oggetti di campagne di restauro.\nIn Borgata Pognant si trova la Cappella di Maria Ausiliatrice gi\u00e0 citata in un documento del 1643.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 89 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nAltre informazioni amministrative.\nSan Giorio faceva parte della comunit\u00e0 montana Valle Susa e Val Sangone. Appartiene anche al parco naturale Orsiera - Rocciavr\u00e8.\nGalleria d'immagini.\nGallery delle immagini del paese. Altre immagini sono presenti nelle Gallery del castello di San Giorio di Susa e della Casaforte di San Giorio di Susa"}
{"id": "38357", "revid": "125755322", "url": "https://it.wikipedia.org/wiki?curid=38357", "title": "San Giusto Canavese", "text": "San Giusto Canavese (\"L Zerb\" in dialetto canavesano, reso nell'odierno piemontese con \"San Giust\") \u00e8 un comune italiano di abitanti della citt\u00e0 metropolitana di Torino in Piemonte.\nStoria.\nSan Giusto Canavese \u00e8 un comune giovane il cui territorio anticamente apparteneva al confinante comune di San Giorgio. Prima dell'indipendenza San Giusto era infatti una frazione di San Giorgio con il nome Gerbo Grande di San Giorgio. Infatti, i suoi abitanti sono ancor oggi detti, tradizionalmente, \"gerbolini\" (sono anche chiamati col soprannome popolare piemontese di \"Tirapere\", ossia \"Tira-pietre\" in italiano).\nDopo almeno due secoli di litigi e battaglie contro il comune vicino, combattute con fionde e pietre, il 9 ottobre 1778 il Re Vittorio Amedeo III eman\u00f2 il decreto di smembrazione ed il Gerbo Grande ottenne cos\u00ec l'indipendenza da San Giorgio con il nome Cantone del Gerbo Grande.\nPoco meno di un anno dopo, lo stesso Re Vittorio Amedeo III, con patente del 3 settembre 1779, riconosceva al nuovo comune il nome di San Giusto, scelto dagli abitanti quale loro protettore. Nel 1862 il nome del comune veniva definitivamente modificato in San Giusto Canavese con decreto del Re Vittorio Emanuele II per evitare confusioni con altri \"San Giusto\" presenti sul territorio italiano.\nIl contrasto tra le comunit\u00e0 di San Giorgio e del Gerbo Grande era da ricercare sia in ambito politico-religioso, sia all'interno della lotta di classe, visto che i Sangiustesi erano costituiti per lo pi\u00f9 da contadini, commercianti e piccoli proprietari terrieri, mentre i Sangiorgesi erano rappresentati da nobili (Casata dei Biandrate) e artigiani del borgo del castello dei Biandrate.\nL'aspirazione dei Gerbolini (abitanti del Gerbo, ovvero \"'l Zerb\") era di ottenere sia l'indipendenza del proprio comune che della propria parrocchia e, per conseguirla, portarono avanti una lotta cruenta ed a tratti violenta che ha diviso le due comunit\u00e0 (San Giusto e San Giorgio), distanti appena 3 chilometri, ed ha dato ai Sangiustesi il soprannome di Tirapere, dalla tipologia di \"armi\" che essi usavano in battaglia.\nRaggiunta l'indipendenza amministrativa, anche pagando salatissime tasse al Regno Sabaudo (denaro raccolto da una colletta tra i capofamiglia Sangiustesi), la lotta prosegu\u00ec dura per ottenere una propria parrocchia ed un proprio parroco.\nLe motivazioni furono legate al fatto che le autorit\u00e0 di San Giorgio impedivano a San Giusto di avere un parroco, al fine di convogliare i fedeli (ed i loro oboli) nella propria parrocchia.\nLa comunit\u00e0 di San Giusto, ormai pi\u00f9 numerosa di quella del capoluogo, stava, gi\u00e0 da una cinquantina d'anni, provvedendo a costruire una nuova chiesa barocca (chiesa dei Santi Fabiano e Sebastiano), ma il vescovo, su pressione dei nobili sangiorgesi, non la riconosceva.\nUn episodio emblematico di questa rivalit\u00e0, realmente accaduto nel 1750 durante le processioni religiose per la benedizione delle campagne, fu il furto del crocifisso della chiesa di San Giorgio, effettuato da un gruppo di Gerbolini sul confine dei due paesi.\nTale gesto gener\u00f2 in tutto il Canavese forte impressione e fece nascere il soprannome di Rubacristi per gli abitanti di San Giusto.\nI Gerbolini replicarono a loro volta al soprannome assegnatogli dagli abitanti di San Giorgio chiamandoli Mangia-Cristiani, con riferimento alla vicenda della \"Jena\", macellaio condannato a morte per numerosi delitti ed accusato di aver confezionato salmi con le carni delle sue giovani vittime.\nDopo asperrime discussioni, di cui si trova ampia traccia nelle documentazioni dell'epoca, la curia concesse il parroco a San Giusto e la reliquia venne restituita, ma i soprannomi rimasero.\nScarse ed incomplete sono le tracce degli abitanti della piana di San Giusto prima del XVIII secolo.\nIl manufatto pi\u00f9 antico ritrovato sul territorio \u00e8 una vasca per abbeverare gli animali con impressa la data del 1606, il cui unico valore \u00e8 rappresentato dal fatto che si trova nello stesso punto da molti decenni e testimonia il legame tra i sangiustesi e il lavoro di agricoltori ed allevatori, presenti ancora oggi in numero significativo nella vita sociale del paese.\nPer quanto riguarda la prima testimonianza di un insediamento antropico sul territorio, si cita un documento, redatto dai conti di Biandrate nel 1174, che testimonia il lascito, da parte di Guido di Biandrate, di una Mansio e dei telativi terreni e boschi adiacenti localizzati nella regione chiamata Ruspaglie (a sud est di San Giusto Canavese), ai Cavalieri Templari.\nSociet\u00e0.\nEvoluzione demografica.\nL'evoluzione demografica del paese ha seguito tendenzialmente quella di tutto il Canavese, con una diminuzione negli anni del boom economico, legata al trasferimento verso la citt\u00e0 di Torino e all'abbandono graduale delle campagne, seguita da un aumento a partire dagli anni ottanta.\nNegli ultimi dieci anni la combinazione favorevole di essere un paese (privo di quartieri con condomini) in cui il 95% delle abitazioni hanno il giardino e di avere nel proprio territorio aziende che occupano nel terziario centinaia di lavoratori (Telecitt\u00e0 Studios) ha portato ad un incremento cospicuo dei residenti.\nStruttura urbanistica.\nLa struttura dell'abitato \u00e8 quantomeno curiosa: la costruzione degli edifici non \u00e8 avvenuta verso l'esterno, partendo dal nucleo originario, bens\u00ec dai quattro angoli di un ideale quadrato, a convergere verso il centro, costituito dalla barocca chiesa dei Santi Fabiano e Sebastiano.\nQuesto particolare metodo di progettazione ha consentito, a partire dal 1800, di realizzare abitazioni con orti e giardini, alternati a piazze e numerosi parchi, collegate da viali molto ampi con controviali alberati.\nLo scopo di questo piano regolatore era infatti di \"riempire\" il grande spazio vuoto che esisteva tra le quattro \"frazioni\", poste ai quattro angoli di questo enorme gerbido, per congiungerle con la centrale chiesa barocca, edificata a partire dal 1697.\nIl risultato finale, confrontabile con gli ideali illuminati di \"Citt\u00e0 Giardino\", vede un paese con una grande estensione areale, ma una bassa densit\u00e0 abitativa, frutto della quasi totale assenza di quartieri popolari con palazzi.\nL'abitato appare costituito per la maggior parte da edifici edificati a partire dal 1850, anche se, passeggiando per le vie alberate, ci si imbatte in alcune case rurali del settecento.\nDal punto di vista architettonico appare caratteristico il lungo viale alberato che taglia in due il paese con direzione nord-sud, costituito da tre variet\u00e0 alternate di \"Prunus\" con foglie e fiori di diversi colori, ed un controviale in erba diviso dalla strada principale da fossi profondi 50 centimetri, retaggio del passato agricolo della zona.\nProprio il fatto di avere inglobato estese porzioni di campagna al suo interno, ha determinato la presenza, ancora oggi ben visibile, di numerosi piloni votivi all'interno dell'abitato e di numerosi fossi irrigui ancora scoperti ai lati delle strade.\nIl centro storico non \u00e8 presente in forma classica, ma sotto forma di un prato (Gerbido) di dimensioni 50 m x 80 m, lasciato a ricordare le origini rurali dell'abitato e chiamato Piazza Vittorio Veneto.\nPrincipali luoghi di interesse storico.\nSulla piazza si affacciano gli edifici pi\u00f9 antichi: la chiesa barocca, la sacrestia settecentesca con volta interamente affrescata e, appena pi\u00f9 spostata, l'ala vecchia del Palazzo Municipale, con la sala del consiglio di inizio ottocento.\nAl centro del paese si apre il grande parco di una villa privata settecentesca, mentre, uscendo dal paese verso Cortereggio (frazione di San Giorgio Canavese), si incontra un'altra villa settecentesca, attualmente sede della casa di riposo.\nA sud dell'abitato si trova invece l'area detta della Commenda, ove nel 1200 i Cavalieri Templari possedevano una mansio.\nDi essa resta visibile la chiesa di San Giacomo di Ruspaglia, posta gi\u00e0 in territorio del paese vicino, ma dipendente dalla parrocchia di San Giusto.\nDella cascina della Commenda, edificio principale della mansio, restano solo indicazioni e leggende.\nUna delle principali attrazioni \u00e8 la famosa Borsa di Maggie, profonda pi\u00f9 di 300 metri. Al suo interno si possono trovare un luna park, un supermercato Esselunga, 4 ristoranti sushi, un ippodromo, 2 negozi di bigiotteria e di cover. \nTradizioni religiose.\nLe maggiori tradizioni religiose sono la festa della Madonna della Contrada, la processione della Madonna delle Vacche e il rosario della cappella dei \"Marengh\".\nLa festa della Madonna della Contrada si svolge verso la met\u00e0 di settembre presso il pilone votivo del quartiere della Contrada.\nLa terza domenica di settembre si celebra la Messa presso la chiesa dei Santi Fabiano e Sebastiano, con la processione in onore della Madonna fino al pilone votivo della Contrada.\nTale celebrazione \u00e8 preceduta da nove giorni di rosari serali novena presso il pilone stesso.\nLe origini di tale devozione si devono ricercare verso la met\u00e0 della seconda guerra mondiale, quando gli abitanti della Contrada fecero il voto di costruire un pilone votivo e celebrare la Madonna tutti gli anni, se tutti i figli impegnati in guerra fossero tornati a casa vivi.\nAlla fine della guerra a poco a poco tornarono tutti i figli dei contradaioli, tranne uno, disperso nella terribile ritirata russa del 1943 e dichiarato disperso.\nVerso il 1948 questi torn\u00f2 a casa dalle lande della Siberia, dove era stato prigioniero di guerra per 5 anni, ed i contradaioli, riconoscenti, edificarono il pilone votivo alla Madonna.\nIl pilone votivo (ampliato nel corso degli anni fino a raggiungere oggi le dimensioni di una cappella) viene gestito dagli abitanti della Contrada.\nLa processione della Madonna delle Vacche ricorda invece un voto che risale al 1752.\nIn quell'anno una terribile pestilenza stava falcidiando le mandrie degli abitanti del Gerbo; per scongiurare la terribile carestia, tutti i capofamiglia del paese fecero voto alla Madonna per far terminare l'epidemia.\nDue giorni dopo la pestilenza cess\u00f2, risparmiando il resto delle mandrie.\nDa allora tutti gli anni, in quel preciso giorno, in maniera molto sentita, tutti gli abitanti si trovano alla messa serale presso la chiesa dei Santi Fabiano e Sebastiano e partecipano alla processione per le vie del paese.\nTale voto \u00e8 stato tramandato e onorato fino ad oggi, in tempo di pace come in tempo di guerra, ed ha ricevuto dal Papa il permesso di dispensare Indulgenza Plenaria (il perdono di tutti i peccati) a quanti partecipano al rito.\nLa cappella dei \"Marengh\", eretta dal Giovanni Maria Petrini nel 1804 sulla strada grossa verso San Giorgio C.se in onore dell'addolorata, sub\u00ec vicende alterne nel corso dei secoli (gli fu dato anche fuoco).\nGrazie allo zelo di Don Biagio Petrini (figlio del Geometra Petrini) l'edicola votiva venne restaurata e rifinita con pregevoli stucchi e dipinti. Dal 1965 la chiesetta \u00e8 stata riconsacrata e a maggio si recita il rosario per 4 sere. In settembre si celebra la festa vera e propria con tre sere dove si recita il rosario e la domenica con una messa nel pomeriggio. Tale cappella \u00e8 oggi privata e gestita dai discendenti dei Petrini.\nAvvenimenti.\nGli avvenimenti che tradizionalmente animano il paese di San Giusto si concentrano a settembre con lo St\u00e8mber al Zerb (settembre al Gerbido), a marzo con il Carnevalone Sangiustese e a giugno, con le manifestazioni sportive.\nIl programma dello St\u00e8mber al Zerb, che fa da corollario alla festa religiosa della Madonna della Contrada, inizia il terzo sabato di settembre con la tradizionale messa serale al Pilone della Contrada, per proseguire il pomeriggio successivo con il concerto della Filarmonica Sangiustese svolto davanti al Pilone stesso; la settimana successiva si svolgono 3 serate (sabato, domenica e luned\u00ec) che hanno come temi la cucina (costinata, cena di pesce, polenta) e le danze al salone Pluriuso.\nIl Carnevalone, svolto gi\u00e0 in piena quaresima, coinvolge carri animati e gruppi a piedi e chiude tradizionalmente le manifestazioni carnevalesche.\nNei mesi primaverili ed estivi, presso il Centro Sportivo Comunale F. Cerutti, si concentrano i tornei di calcetto (Memorial Massimiliano Sanso\u00e8), di beach volley, le Giornate di Sport a Porte Aperte e le mini-olimpiadi.\nAttivit\u00e0 sportiva.\nLe numerose strutture sportive del paese hanno permesso lo sviluppo di una notevole attivit\u00e0 sportiva.\nPresso il PalaZerb, la palestra di san Giusto Canavese, hanno sede:\nLo JUDO CLUB YAMA ARASHI che vanta una grande tradizione sportiva a livello nazionale e regionale: negli anni '90 ha conquistato vari titoli nazionali femminili con l'atleta Lara Boggio, mentre oggi mantiene una scuola di Judo con alcune decine di ragazzini. Per anni l'appuntamento principale dello Judo Club \u00e8 stato il Memorial Galasso, torneo regionale di un certo rilievo.\nLa ASD SANGIUSTESE VOLLEY, nata nel 1998, \u00e8 organizzata in una squadra Femminile Seniores, una Maschile Seniores, una Under 15 femminile e una Under 13 femminile. La squadra Maschile Seniores ha vinto nel 2003/2004 e nel 2004/2005 il titolo Provinciale CSI.\nPresso il Centro Sportivo Comunale Dott. Franco Cerutti, intitolato al sangiustese Franco Cerutti, che nel finire degli anni '60 diede l'impulso alla costruzione di questo moderno luogo di aggregazione, hanno sede:\nIl TENNIS CLUB SANGIUSTESE che gestisce un campo da tennis in sintetico e un campo da tennis in terra rossa, organizza corsi di tennis, tornei amatoriali e partecipa alla Coppa Italia di tennis con due squadre.\nL'ATLETICO 1912 SANGIUSTESE, molto attivo a livello giovanile, che gioca nello Stadio Franco Cerutti di San Giusto Canavese, abilitato per le partite della Lega Pro della FIGC.\nTradizionalmente nel mese di giugno tutte le associazioni sportive Sangiustesi organizzano una giornata di Sport a Porte Aperte, per avvicinare i giovani alla pratica sportiva."}
{"id": "38358", "revid": "322321", "url": "https://it.wikipedia.org/wiki?curid=38358", "title": "San Martino Canavese", "text": "San Martino Canavese (\"San Martin Canav\u00e8is\" o semplicemente \"San Martin\" in piemontese) \u00e8 un comune italiano di 810 abitanti della citt\u00e0 metropolitana di Torino in Piemonte.\nStoria.\nSulla collina ove si trovano i resti del cosiddetto castello di Re Arduino, dopo una piccola frana, venne alla luce una \"lente\" di suolo antico, molto visibile nella sezione dello smottamento per la colorazione scura in contrasto con il tessuto chiaro del terreno. La lente conteneva frammenti ceramici con incisioni \"a filo spinato\", a stecca, a striature verticali, ad impressioni trascinate (\"stab and drag\"), parti taglienti e talloni di asce in pietra verde, una punta in selce rossa. Il ritrovamento pi\u00f9 interessante fu una statuetta in argilla raffigurante una figura femminile, ricollegabile al culto delle dee madri, Cibele, Candia o Ch\u00eandia in dialetto lomellino, Magna Mater per i romani, diffuso in tutta Europa (ad esempio alle Arene Candide ed a Rivoli Veronese), di probabile ascendenza danubiana e quindi di origine \"orientale\". La costruzione del castello medioevale ha ridotto l'ampiezza del paleosuolo neolitico sia con i muri perimetrali che con lo sconvolgimento apportato all'interno da successivi abbassamenti del suolo.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, nella frazione di Pranzalito la famiglia contadina dei Sapino nascose nella propria casa e protesse dalla deportazione due coppie di ebrei torinesi, i Foa e i Montel, fino alla Liberazione. Per questo impegno di solidariet\u00e0, il 22 febbraio 1989, l'Istituto Yad Vashem di Gerusalemme ha conferito a Giuseppe Sapino l'alta onorificenza dei giusti tra le nazioni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38359", "revid": "125764441", "url": "https://it.wikipedia.org/wiki?curid=38359", "title": "San Carlo Canavese", "text": "San Carlo Canavese (\"San Carlo\" in piemontese, fino al 1823 Vauda di Ciri\u00e8) \u00e8 un comune italiano di abitanti della citt\u00e0 metropolitana di Torino, in Piemonte.\nGeografia fisica.\nSan Carlo \u00e8 situato nel basso Canavese, circa 20-25 chilometri a nord-ovest di Torino. Il suo territorio insiste perlopi\u00f9 su di un rilievo collinare, un tempo chiamato \"le Valde\", oggi denominato \"la Vauda\" (dall'antico tedesco \"wald\", foresta). Il rilievo \u00e8 ci\u00f2 che resta della morena di sinistra (osservando da monte) del conoide di deiezione del ghiacciaio dello Stura di Lanzo. Esso si origina nel comune di Balangero e prosegue fino al comune di Volpiano. \nCorsi d'acqua.\nSono tre i corsi d'acqua che attraversano il comune: il Banna, il Fisca e il Rio Valmaggiore.\nZone sottoposte a vincoli.\nQuasi met\u00e0 del territorio di San Carlo Canavese \u00e8 vincolato come area militare. L'utilizzo da parte dell'esercito dura da circa 170 anni. Dal 1993 tutto il territorio militare e il vallone del Rio Valmaggiore ricadono nella Riserva Naturale Orientata Regionale della \"Vauda\", che comprende anche parte dei comuni di Nole, Vauda, Front, Rivarossa, San Francesco al Campo e Lombardore.\nStoria.\nLe prime notizie certe del territorio di San Carlo, allora parte di Ciri\u00e8, si hanno nell'XI secolo, quando vennero costruite le prime abitazioni e fortificazioni tra la Vauda e il torrente Banna. Le costruzioni pi\u00f9 importanti sono la chiesa di Santa Maria di Spinerano e La Pi\u00e8 di Liramo (localmente chiamata \"\u00ebl castlar\"), piccolo borgo fortificato con annessa una chiesa plebana documentata nell'anno 1004.\nSecondo il Bertolotti, nel 1417 Ciri\u00e8 acquistava la \"Vauda Grande\" da Lodovico Mayneri, anch'egli di Ciri\u00e8, per 25 fiorini d'oro. Un momento importante per lo sviluppo della parte bassa del territorio fu, nel 1485, la costruzione della \"bealera\", un canale per l'irrigazione tuttora esistente, derivato dalla Stura di Lanzo nel comune di Balangero.\nSolo all'inizio del Seicento apparvero i primi caseggiati sulla parta alta del paese (ossia sulla Vauda vera e propria), che costituirono i nuclei delle borgate Massa, Tempo, Canavera, Sopetto, Perino, Fornero. Del 1621 \u00e8 la costruzione della chiesa dedicata a San Carlo.\nIl primo nome storico conosciuto, attribuito all'abitato di San Carlo, fu quello di Vauda di Ciri\u00e9. Sempre secondo il Bertolotti, l'allora Vauda di Ciri\u00e8 avrebbe acquisito la propria autonomia amministrativa, staccandosi dal Marchesato di Ciri\u00e8, nel 1684, versando un 'riscatto' di 6.000 lire piemontesi.\nNel 1827, accogliendo una \"supplica\" della popolazione, il re Carlo Alberto di Savoia concesse di modificare il nome del paese da 'Vauda di Ciri\u00e8' a San Carlo.\nNel 1860, la Municipalit\u00e0 deliber\u00f2 l'edificazione di una nuova parrocchiale, consacrata nel 1885.\nDurante il ventennio fascista, i piccoli comuni vennero accorpati nuovamente a comuni maggiori, e cos\u00ec, con R.D. del 24/11/1927 n. 2277, Vittorio Emanuele III dispose l'unione del Comune a Ciri\u00e8, con il nome di San Carlo di Ciri\u00e8. L'11 novembre 1946, con decreto del Capo Provvisorio dello Stato Enrico De Nicola, San Carlo torn\u00f2 ad essere un comune autonomo con il nome attuale.\nMonumenti e luoghi d'interesse.\nAree naturali.\nRiserva naturale orientata della Vauda.\nL'area \u00e8 caratterizzata da un'ampia zona pianeggiante, con numerose bassure e ristagni di rii di drenaggio che ricordano il paesaggio della Baraggia vercellese. Sono presenti zone umide e a brughiera (relitti di brughiera pedemontana), caratterizzate da una vegetazione di tipo steppico a base di eriche e graminacee, con l'associazione di numerose specie botaniche non rare, ma neanche troppo diffuse, che rendono la zona di discreto interesse dal punto di vista naturalistico.\nFlora e fauna.\nNegli ampi spazi aperti risalta la presenza della calluna, un'ericacea, e di altre erbe come la graminacea molinia, tra le quali si inseriscono macchie di alberi pionieri, in particolare la betulla) ed il pioppo tremulo. Numerose piante erbacee testimoniano la particolare povert\u00e0 dei suoli, ad esempio la festuca nenuifolia. Spicca per diffusione e bellezza la genziana pneumonanthe, che fiorisce a tarda estate.\nLa fauna della Vauda \u00e8 rappresentata essenzialmente da specie umili, in teoria a larga diffusione, ma in realt\u00e0 di grande interesse in quanto sempre pi\u00f9 rare nelle aree di pianura. Tra le specie da segnalare, il copris lunaris, grandi insetti che lavorano in coppia e sono in grado di seppellire notevoli quantit\u00e0 di sterco nei nidi, scavati nel terreno a dieci-venti centimetri di profondit\u00e0, in cui allevano la propria prole.\nL'avifauna della Vauda \u00e8 ricca di specie ormai in declino in tutta Europa: l'allodola, dall'intenso canto, le quaglie che nidificano senza il rischio dello sfalcio dei prati, gli ortolani e gli strillozzi che vi trovano spazio per soddisfare le loro esigenze riproduttive."}
{"id": "38360", "revid": "125912061", "url": "https://it.wikipedia.org/wiki?curid=38360", "title": "San Maurizio Canavese", "text": "San Maurizio Canavese (\"San Morissi\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. \u00c8 situato a circa 20 chilometri a nord dal centro di Torino.\nStoria.\nMolto pi\u00f9 esteso dell'attuale era l'antico territorio di San Maurizio Canavese, che comprendeva le terre delimitate dal corso della Stura a sud e tutta la Vauda di San Moritio a nord. La Vauda diventer\u00e0 poi Comune autonomo, alla fine del XVIII secolo, con il nome di San Francesco al Campo.\nNell'antichit\u00e0 pre-romana la zona fu probabilmente abitata da trib\u00f9 celtoliguri; alla tarda romanit\u00e0 appartengono alcuni reperti trovati in paese (tegolone, frammento di lapide), ed il toponimo \"Stefanico\" indicante l'assegnatario di fondi da coltivare, al di qua della Stura. Pi\u00f9 tardi il nucleo abitato venne talora indicato come \"Lifiniasco\", ma gi\u00e0 nel primo secolo dopo il Mille si legge nei documenti il nome di \"vicus de Sancto Mauritio\", poich\u00e9 al condottiero della Legione Tebea era dedicata la cappella del castello.\nAlla fine del XIII secolo il paese, facente parte della castellania di Ciri\u00e9, era in possesso del marchese del Monferrato, poi pass\u00f2 definitivamente ai Savoia.\nIl XIV secolo \u00e8 ricordato per alcuni fatti importanti, come la concessione degli Statuti, la costruzione delle \"bealere\", dei molini, dei battitoi per la carta, delle concerie. Per il borgo di San Maurizio \u00e8 fondamentale la data del 1335, anno in cui la marchesa Margherita di Savoia cedette alla Comunit\u00e0 il terreno necessario per la fondazione del nuovo abitato, a poca distanza dall'antico, ma munito di opere di fortificazione e difesa in grado di proteggere gli abitanti da aggressioni e saccheggi.\nLo spostarsi delle attivit\u00e0 nel nuovo centro provoc\u00f2 la graduale scomparsa del nucleo primitivo, e del castello, che risulta fosse attiguo alla Pieve. Questa continu\u00f2 ad esercitare le funzioni di parrocchiale fino al 1813, ma, sempre pi\u00f9 di frequente, le cerimonie sacre venivano celebrate nella nuova chiesa voluta dalle Compagnie di Santa Croce e del Corpus Domini, e dalla popolazione. Questa chiesa \u00e8 l'attuale sede della Parrocchia di San Maurizio Martire.\nL'attivit\u00e0 agricola fu nei secoli passati, come ovunque nei piccoli centri, la principale fonte di sostentamento. Il paese era costituito da isolati che comprendevano le abitazioni civili, le tettoie, le stalle, i cortili, le porte carraie; i forni ed i pozzi erano sovente in compropriet\u00e0. Solo a partire dal XVII secolo, quando si edificarono i grandi cascinali, fu possibile praticare metodi pi\u00f9 redditizi nelle coltivazioni, e nell'allevamento del bestiame, sfruttando le vaste estensioni di terreno, e la buona possibilit\u00e0 di irrigazione.\nSan Maurizio non pu\u00f2 vantare lavorazioni tipiche; l'artigianato ed il commercio occupavano una bassa percentuale di abitanti. La disponibilit\u00e0 della forza idraulica favor\u00ec tuttavia l'impianto di piccole officine, ora quasi tutte scomparse; sovente gli addetti a queste lavorazioni svolgevano un doppio lavoro, mandando avanti contemporaneamente l'agricoltura di tipo familiare di cui si \u00e8 detto, con l'aiuto delle donne e dei ragazzi.\nLa coltivazione e la lavorazione della canapa, come quella della seta, rappresentarono una possibilit\u00e0 di integrare lo scarso reddito familiare; erano attivit\u00e0 che impegnavano perlopi\u00f9 la manovalanza femminile, e permisero comunque di acquisire le prime nozioni di una produzione di tipo \"industriale\", che trov\u00f2 poi la sua naturale applicazione nei cotonifici del primo Novecento.\nDurante il Risorgimento, San Maurizio, assieme a Fenestrelle, divenne luogo di carcerazione per i soldati del Regno delle Due Sicilie che rifiutarono di prestare giuramento a Vittorio Emanuele II. Le ricerche attuali hanno permesso di valutare, sulla scorta dei documenti disponibili, l'effettiva consistenza e realt\u00e0 del campo militare di San Maurizio.\nIl 10 agosto 1862, il consiglio comunale deliber\u00f2 di aggiungere il determinante \"Canavese\" alla denominazione ufficiale dell'epoca \"San Morizio\"; la proposta venne accolta dal governo, e il nominativo del paese divenne quindi \"San Morizio Canavese\".\nDal 1869 entr\u00f2 in funzione la Stazione della Ferrovia Torino-Ceres che fu utilissima per gli spostamenti degli operai. La ferrovia favor\u00ec in modo determinante lo sviluppo delle attivit\u00e0 lavorative nelle Valli, e anche i 'sanmauriziesi' si adattarono a fare i pendolari, in massima parte verso Torino.\nNel 1938 il Comune assunse la denominazione attuale. \nDurante la seconda guerra mondiale, nel periodo dell'occupazione tedesca e della Repubblica Sociale Italiana, il prof. Carlo Angela, padre del giornalista televisivo Piero Angela, ed, allora, Direttore Sanitario della Casa di Cura per malattie mentali \"Villa Turina Amione\", offr\u00ec rifugio a numerosi ebrei ed antifascisti, falsificando le cartelle cliniche per giustificarne il ricovero. Alla Liberazione, Carlo Angela fu nominato sindaco di San Maurizio Canavese. Il 29 agosto 2001, l'Istituto Yad Vashem di Gerusalemme ha conferito a Carlo Angela l'onorificenza di Giusto tra le nazioni. Dal 3 giugno 2003, una strada del paese porta il nome di Carlo Angela, e una targa \u00e8 stata apposta all'ingresso della clinica, di fronte al Palazzo Comunale.\nMonumenti e luoghi d'interesse.\nChiesa parrocchiale di San Maurizio Martire.\nAll'interno della chiesa parrocchiale sono conservati un'interessante decorazione marmorea in marmi piemontesi (1789) che comprende l'altare maggiore e la decorazione dell'abside attorno alla pala di Bartolomeo Caravoglia raffigurante il martirio di San Maurizio e dei suoi compagni. Recenti ricerche d'archivio hanno permesso di ricondurre tutto l'apparato marmoreo alla distrutta chiesa del convento torinese dell'Annunziata (detto anche delle monache \"celestine\" o \"turchine\", dal colore della loro veste), e all'architetto chierese Mario Ludovico Quarini.Accanto alla chiesa si trova il bel campanile barocco realizzato dall'architetto sanmauriziese Lodovico B\u00f2 : i primi documenti risalgono al 1764.\nChiesa di San Rocco.\nSi trova all'ingresso del paese, verso Caselle Torinese, e si ritiene costruita nel secolo XVII come ex-voto, a seguito di una epidemia di peste.\nCultura.\nBiblioteca.\nLa biblioteca civica \"Adriano Fangareggi\" \u00e8 stata fondata il 29 settembre 2003, ed \u00e8 gestita dalla Fondazione CSMC BiblioPan. Nel 2016, dalla sua pi\u00f9 piccola sede originaria si trasferisce presso la sede dell'ente di gestione. Offre diverse attivit\u00e0, fra cui un Laboratorio Musicale gestito dalla Fondazione stessa.\nSociet\u00e0.\nEvoluzione demografica.\nNegli ultimi cinquant'anni, a partire dal 1961, la popolazione residente \u00e8 praticamente \"raddoppiata\".\nEtnie e minoranze straniere.\nSecondo i dati ISTAT al 31 dicembre 2013 la popolazione straniera residente era di 452 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "38361", "revid": "125912209", "url": "https://it.wikipedia.org/wiki?curid=38361", "title": "San Mauro Torinese", "text": "San Mauro Torinese (\"San M\u00f2\" in piemontese) \u00e8 un comune italiano di 18.922 abitanti della Citt\u00e0 metropolitana di Torino, in Piemonte, conurbato nell'area metropolitana del capoluogo piemontese, a soli 8\u00a0km a nord-est da esso.\nGeografia fisica.\nIl comune si trova tra le pendici settentrionali della collina torinese nel tratto dominato dalla Basilica di Superga, e la riva destra del fiume Po, lungo l'antica strada che un tempo collegava la \"Porta Praetoria\" di Torino (ubicata nell'attuale Piazza Castello) e la romana \"Industria\" (l'attuale Monteu da Po) con Valenza e Casale Monferrato.\nUna parte del comune, di sviluppo pi\u00f9 recente, rimane anche sulla riva sinistra del Po, collegata attraverso il Ponte Vittorio Emanuele III (1912), oggi chiamato il \"Ponte Vecchio\", in quanto recentemente affiancato da un nuovo ponte, Ponte XI Settembre (2001).\nStoria.\nLe origini.\nIl primo documento scritto in cui compare il comune di San Mauro riporta il nome di \"Pulchra Rada\" o \"Pulcherada\" (letteralmente \"bella spiaggia\" o \"bella rada\", probabilmente una denominazione che traeva origine dalle bellezze del luogo che anticamente era il letto del Po) e risale al 4 maggio 991: vi si legge che Anselmo, marchese del Monferrato, si impegna a ricostruire l'abbazia dei monaci benedettini distrutta nel corso di un'invasione dei Saraceni. In quell'occasione divenne \"Sancta Maria in Pulcherada\": il centro monastico, ormai devastato dai Saraceni e abbandonato dai monaci, entrava a far parte della donazione del marchese Anselmo di Monferrato, della moglie Gisla, di Guglielmo e Riprando figli del defunto Oddone. In questa occasione viene citato per la prima volta il nome San Mauro, il santo monaco che fu fra i primi discepoli di San Benedetto. Il suo culto, molto diffuso in Francia, si radic\u00f2 anche in Piemonte, dove la devozione popolare fu solita ricorrere a lui grazie soprattutto a molte guarigioni miracolose. Era anche conosciuto come patrono dei gottosi e degli zoppi.\nL'abbazia sorse intorno all'VIII-IX secolo su un preesistente insediamento romano risalente al periodo di fondazione di \"Augusta Taurinorum\" (l'attuale Torino) e divenne il nucleo centrale del primo centro abitato che si costitu\u00ec intorno ad essa. Fu infatti ricostruita dopo l'anno 1000, quando in Piemonte cessarono le invasioni delle orde ungare e saracene. A capo della comunit\u00e0 vi era l'abate, che amministrava la vita religiosa e civile locale. Fu inoltre un periodo che vide una rinascita di monasteri e abbazie, favorita da una ripresa sia economica che demografica.\nNell'anno 1029, Alrico, vescovo di Asti, il fratello Olderico Manfredi II, marchese di Torino, e Berta, cognata di Alrico, donarono alla chiesa di Susa alcuni beni, tra cui San Mauro. Nel 1055 il \"Monastero di Pulcherada\" venne unito a quello di Susa, ma in seguito ne venne nuovamente separato.\nSecondo il diploma imperiale di Federico I del 26 gennaio 1159, quello stesso anno il Monastero di Pulcherada venne eretto ad abbazia. L'imperatore conferm\u00f2 i privilegi del vescovo di Torino, elencando tra questi \u00ab... \"Abbatiam Sanctii Salvatoris et Sancti Mauri sitam in Vico Pulcherada cum suis pertinensis\"\u00bb.\nIl Rinascimento.\nNel XII secolo l'abbazia raggiunse una notevole prosperit\u00e0, ma, a causa della sua posizione al confine tra il Marchesato del Monferrato e il Ducato di Savoia, fu teatro di continui scontri armati tra le due casate. Ci\u00f2 provoc\u00f2 un'inarrestabile decadenza, culminata nel 1474 con la sua soppressione e trasformazione \"in commendam\". Nel 1420 la denominazione ufficiale della localit\u00e0 divenne San Mauro, in onore di San Mauro abate, monaco benedettino che, diretto in Francia, sost\u00f2 presso l'abbazia nel VI secolo. L'importanza del fiume Po nell'economia locale indusse gi\u00e0 nel 1445 ad una regolamentazione della pesca, e con un'ordinanza del 1575 si fece obbligo di asportare dal fiume i grossi detriti che erano di impedimento al corso della navigazione.\nL'avvento degli abati commendatari, che si limitavano ad incassare le rendite vivendo altrove, favor\u00ec l'autonomia della comunit\u00e0 locale, che finalmente ottenne nel 1567 quei benefici e gli statuti che i precedenti abati avevano sempre negato. Fino al 1603 l'abbazia rimase ai Benedettini; in seguito fu conferita a membri del clero secolare.\nL'avvento della dinastia sabauda.\nAlla decadenza dell'abbazia corrispose nella storia l'affermazione politica e territoriale della dinastia sabauda che, a partire dal duca Emanuele Filiberto, dette inizio ad una politica di rivendicazione dei poteri sovrani. Infatti sono del 16 ottobre 1671 le regie patenti con le quali il duca Carlo Emanuele II concedeva in feudo all'auditore Giuseppe Maria Filippone e ai suoi eredi la seconda cognizione, ossia l'appello di tutte le cause civili e criminali del luogo di San Mauro. Tale concessione suscit\u00f2 l'indignazione dell'abate, che vide nell'atto sia un'intromissione alla sua autorit\u00e0, sia una diminuzione del suo prestigio. Dopo schermaglie durate qualche anno, tuttavia, Filippone pot\u00e9 prendere possesso del suo feudo, tramandandolo ai suoi eredi, fino al 1720.\nL'occupazione napoleonica.\nAll'arrivo dei rivoluzionari francesi i beni dell'abbazia furono confiscati e nel 1803 vennero venduti all'asta per la rilevante somma di 22.000 Lire. Il primo giugno dello stesso anno papa Pio VII decret\u00f2 la soppressione del convento. La chiesa dell'abbazia, che aveva ormai subito diversi restauri, fu ridotta allo stato di semplice chiesa parrocchiale e di essa si fece carico la comunit\u00e0. Durante questo periodo gli abitanti del paese, situato quasi esclusivamente sulla riva destra del fiume, passavano mediante barche alla sponda sinistra.\nStoria moderna.\nNel corso dell'Ottocento il comune inizi\u00f2 il suo sviluppo, sia grazie al passaggio dell'abbazia al clero secolare, sia per il frazionamento delle propriet\u00e0 effettuato durante l'occupazione francese. Nel 1814 torn\u00f2 al potere Casa Savoia e la storia di San Mauro non si discost\u00f2 pi\u00f9 da quella di Torino e del Piemonte. Nel 1862 si giunse all'attuale denominazione di \"San Mauro Torinese\". Il 26 settembre 1880 fu inaugurata la linea tranviaria Torino-Brusasco, inizialmente a vapore e poi elettrificata. Ma il grosso dei collegamenti avvenne ancora per tutto il XIX secolo con l'attraversamento del fiume Po, che ha sempre avuto un importante rilievo nello sviluppo dell'economia locale: dal suo alveo vennero infatti derivati diversi canali impiegati per l'irrigazione dei campi e per muovere le ruote dei mulini.\nIl 17 febbraio 1907 fu deliberata la costruzione di un ponte sul Po tra San Mauro e Bertolla. I lavori iniziarono nell'aprile del 1911 su progetto dell'impresa Allegri e si conclusero il 15 agosto 1912 : il ponte fu inaugurato l'8 settembre 1912 dal sindaco Giovanni Mochino ed intitolato a Vittorio Emanuele III.\nNegli anni del secondo dopoguerra, sulla scia della massiccia industrializzazione dell'area torinese, San Mauro ha conosciuto un notevole sviluppo urbanistico ed un massiccio incremento demografico (gli abitanti sono cresciuti di ben tre volte negli ultimi sessant'anni), che hanno mutato radicalmente l'aspetto fisico ed il tessuto sociale del paese.\nLa presenza del fiume Po, da cui viene presa l'acqua per il canale che alimenta la centrale elettrica nei pressi di Chivasso, e della collina, oltre all'esistenza di testimonianze storico-artistiche di pregio quali l'abbazia millenaria, il castello di Sambuy, la Torre di Moncanino e -nelle immediate vicinanze- la basilica di Superga, hanno contribuito a mantenere particolarmente interessante ed attraente questa localit\u00e0 che, in passato, fu anche luogo villeggiatura.\nMonumenti e luoghi d'interesse.\nAbbazia di San Mauro.\nSolo poche testimonianze sono giunte a noi dello splendore e potenza dell'antica Abbazia benedettina di San Mauro: l'abside centrale e la parte sinistra della navata della chiesa parrocchiale, gi\u00e0 chiesa abbaziale, il campanile e la parte inferiore della Cappella della Madonnina.\nParrocchiale di Santa Maria.\nLa chiesa parrocchiale di Santa Maria in Pulcherada \u00e8 situata al centro del borgo pi\u00f9 antico del paese, in una posizione pi\u00f9 elevata. La navata e la facciata sono in stile barocco e furono restaurate nel 1665 grazie all'abate commendatario \"Petrinus Achemius\". L'antica costruzione, gi\u00e0 rivoluzionata tra il XII e il XIV secolo, fu notevolmente stravolta e quindi \u00e8 difficilissimo cercare di ricostruirne le forme originali.\n\u00c8 probabile che la costruzione sia stata edificata tra la fine del X e l'inizio dell'XI secolo. La caratterizzano profonde finestre monofore, originariamente cieche, suddivise da lesene, sovrastate ciascuna da tre nicchie cieche.\nAltre chiese.\nSul lato sinistro della facciata si eleva il campanile costruito tra il XII ed il XIII secolo ad alte monofore affiancate.\nNel Medioevo ebbe non solo importanti finalit\u00e0 liturgiche, ma anche militari e difensive come torre di avvistamento e di segnalazione.\nNel recinto dell'antico monastero di Santa Maria Pulcherada \u00e8 situata la cappella della Madonnina, la cui parte inferiore a tre navatelle \u00e8 forse precedente o contemporanea dell'antico cenobio.\nSulla destra, giungendo da Torino lungo la statale per Casale Monferrato e prima del ponte sul Po, si nota la piccola chiesa di San Rocco, un tempo luogo di culto della Confraternita dello Spirito Santo. L'attuale chiesa fu costruita tra il 1728 ed il 1731 da Carlo Antonio Castelli. Il campanile \u00e8 del 1760, mentre la facciata risale al 1781. La confraternita venne sciolta nel 1957 causando inevitabilmente il degrado della chiesa, ormai abbandonata. Solo nel 1978 venne restaurata con il contributo dei parrocchiani e nuovamente adibita a culto ed \u00e8 tutt'oggi utilizzata per la messa feriale.Per l'aumento demografico vennero costruite tra il 1959 ed il 1966 due nuove chiese: una intitolata a Sant'Anna, nell'antica borgata di Sant'Anna-Pescatori, e l'altra dedicata a San Benedetto Abate. Oltre a queste chiese vi \u00e8 quella intitolata al Sacro Cuore di Ges\u00f9, verso Rivodora.\nLungo il crinale situato tra la valle di Rivodora e quella del rio San Mauro \u00e8 presente la chiesa di San Grato, un semplice e spoglio edificio settecentesco. Nei pressi del confine con Castiglione Torinese \u00e8 presente la piccola Chiesa del Mariano, dedicata alla Madonna.\nA causa dell'intensa industrializzazione che caratterizz\u00f2 i trascorsi decenni e che aveva messo in crisi l'intera collina adiacente al comune, venne definito un piano per la salvaguardia e la valorizzazione dell'intera collina. Il Parco naturale della Collina di Superga venne istituito nel novembre 1991 con la Legge Regionale 55/91 con finalit\u00e0 di tutela e di conservazione delle caratteristiche ambientali, naturali, faunistiche, storiche e paesaggistiche del territorio del parco.\nDegna di nota nella zona collinare \u00e8 la \"Villa Lavista\", esempio sublime di architettura \"eclettica\", nella quale si fondono e coesistono elementi barocchi e neoclassici e decorazioni pre-liberty.\nLungo l'attuale Via del Moncanino, localit\u00e0 panoramica e salubre, furono edificate tra il Settecento ed il Novecento numerose ville signorili, tra cui spicca la \"Villa del Cavalier Ludovico Nicolis\", sede fino al 1993 del Famulato Cristiano.\nAl bivio tra Moncanino e via Montenero si erge l'elegante figura di \"Villa Soley\", con la caratteristica torre che domina San Mauro. La villa venne fatta costruire nel 1830 e presenta una pianta rettangolare: \u00e8 a tre piani, di cui l'ultimo \u00e8 coronato da una balconata impreziosita da statue.\nSimbolo della collina di San Mauro \u00e8 la \"Torre del Moncanino\", un edificio in stile neogotico fatto edificare nella seconda met\u00e0 dell'Ottocento. La torre ha un'architettura alquanto stravagante sulla quale si aprono finestre a sesto acuto, bifore, trifore e balconate; ha sette lati, \u00e8 completamente costruita in mattoni e raggiunge l'altezza di 52 metri. \u00c8 sormontata da un angelo metallico che indica la direzione del vento.\nA nord-est del comune, percorrendo la strada nazionale della Valle Cerrina in direzione di Casale Monferrato, si incontra sulla sinistra un lungo muro di cinta che attornia il Castello dei Conti di Sambuy e il suo vasto parco. Il castello domina un poggio ed \u00e8 a pianta rettangolare con una facciata in cotto ornata da una doppia rampa di scale. Proseguendo sulla strada al confine con Castiglione Torinese si incontra il Mulino di Sambuy, progettato dal noto architetto Amedeo Peyron.\nVia Francigena Torinese.\nPer San Mauro passa il tracciato della Via Francigena Torinese, e cio\u00e8 la parte di Francigena che valica le Alpi al Moncenisio o al Monginevro e si unisce a quella proveniente da nord presso il vercellese.\nPremettendo che il tracciato \u00e8 piuttosto variabile nel corso del tempo, l'itinerario pubblicato dal sito della Citt\u00e0 Metropolitana di Torino, segnato da volontari col simbolo verniciato del \"pellegrino giallo\", entra al confine con Torino sull'argine destro del Po, proveniente dal Parco del Meisino, continua cos\u00ec fino al centro e da l\u00ec segue pi\u00f9 o meno da vicino l'argine destro del Canale Cimena fino alla zona del Pedaggio Vecchio, proseguendo poi per Gassino, Chivasso e il vercellese. Sono presenti molti cartelli illustrativi sul percorso. Un moderno monumento dedicato ai pellegrini ed ai monaci della vicina Abbazia di Pulcherada si trova sul lato sinistro del fiume Po, nel Parco de L'Eliana.\nCultura.\nBiblioteca.\nLa biblioteca civica \"Germana Bocca\" \u00e8 stata istituita nel 1966: dal 2004, ha sede nel Centro Culturale Polivalente assieme al Centro Multimediale, l'Informagiovani e l'Ufficio Cultura della citt\u00e0. La biblioteca fa parte dello SBAM.\nSociet\u00e0.\nEvoluzione demografica.\nNegli ultimi cinquant'anni, a partire dal 1961, la popolazione residente \"\u00e8 praticamente raddoppiata.\"\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di 932 persone. Le nazionalit\u00e0 maggiormente rappresentate in base alla loro percentuale sul totale della popolazione residente \u00e8:\nStato delle tecnologie di telecomunicazione.\nSan Mauro Torinese presenta uno stato di tecnologie medio-avanzato.\nIl territorio sanmaurese \u00e8 coperto quasi completamente dalla fibra FTTC fino a 100 mega di TIM e Vodafone Italia per quanto riguarda la rete fissa ed \u00e8 coperta completamente dalla rete 4G di TIM, Vodafone e Wind Tre; vi \u00e8 presente anche Iliad (22250).\nPer quanto riguarda le ultime tecnologie di rete mobile San Mauro \u00e8 coperta per buona parte del 4G+ di Tim.\nEconomia.\nLa zona industriale del comune di San Mauro \u00e8 chiamata \"Zona Pescarito\". Nel 1969 vi venne realizzato l'autoporto Pescarito, di circa 1 milione di metri quadrati.\nDa notare l'interessante architettura di un edificio a pianta circolare ospitante dal 1980 le Cartiere Burgo, progettato da uno dei pi\u00f9 celebri architetti del XX secolo, Oscar Niemeyer, ideatore dei principali palazzi governativi della citt\u00e0 di Brasilia.\nLa vocazione agricola del comune si \u00e8 ridotta in proporzione alla cresciuta domanda industriale, ma nel territorio si coltivano ancora ortaggi, fiori e soprattutto fragole, per le quali il paese \u00e8 famoso. L'origine delle coltivazione delle fragole pare risalire al 1706, quando il duca Vittorio Amedeo II, per risarcire i contadini del luogo che nella guerra contro i francesi avevano subito pesanti devastazioni, don\u00f2 loro in esclusiva delle piantine di fragola importate dall'America. Il culmine di tale produzione venne raggiunto tra gli anni 1930 e 1950 e richiamava a San Mauro le \"frolere\", ovvero le raccoglitrici di fragole che, tra maggio e giugno, lavoravano per raccogliere in tempo la rinomata \"fragolina nera\", prodotto tipico del paese.Attualmente, anche se la produzione \u00e8 diminuita, tra maggio e giugno si celebra la \"Sagra della fragola\", che attira numerosi turisti e coinvolge nella festa tutto il paese.\nNel territorio comunale \u00e8 presente un impianto per la produzione di energia idroelettrica.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nConsiglio Comunale dei Ragazzi.\nSan Mauro Torinese possiede dalla fine del 2014 un consiglio comunale dei ragazzi ormai arrivato al secondo mandato. I ragazzi partecipanti (17) scelti tra gli alunni di 4\u00b0, 5\u00b0 elementare e il triennio delle medie. I candidati vengono successivamente votati, una volta esposto il programma davanti a tutti gli alunni, in maniera anonima dai ragazzi frequentanti la stessa scuola del candidato.\nLe scuole sanmauresi concedono al consiglio:\nIl presidente del consiglio, il vicepresidente e i presidenti delle commissioni di territorio e cultura vengono scelti dal consiglio con voto anonimo, preceduto da un discorso. La prima seduta \u00e8 stata il 19 dicembre 2014. Il consiglio ha subito un riformamento dalla seduta del 16 dicembre 2016."}
{"id": "38362", "revid": "1516566", "url": "https://it.wikipedia.org/wiki?curid=38362", "title": "San Pietro Val Lemina", "text": "San Pietro Val Lemina ([l\u00e8-mi-na], \"San P\u00e9\" in piemontese, \"San Piere\" in occitano) \u00e8 un comune italiano di 1.427 abitanti della citt\u00e0 metropolitana di Torino, in Piemonte.\nGeografia fisica.\nSan Pietro si trova al centro della piccola Val Lemina, la quale prende il nome dal torrente Lemina.\nStoria.\nSimboli.\nLo stemma comunale \u00e8 stato concesso con decreto del presidente della Repubblica del 12 gennaio 2007.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Pinerolese Pedemontano."}
{"id": "38363", "revid": "1444396", "url": "https://it.wikipedia.org/wiki?curid=38363", "title": "San Ponso", "text": "San Ponso (\"San Pons\" in piemontese) \u00e8 un comune italiano di 256 abitanti della provincia di Torino, in Piemonte.\nMonumenti e luoghi d'interesse.\nIl battistero di San Ponso costituisce un'importante testimonianza storica dello sviluppo dell'architettura romanica nell'alto Canavese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nhttp://www.quirinale.it/elementi/DettaglioOnorificenze.aspx?decorato=207917"}
{"id": "38364", "revid": "125912375", "url": "https://it.wikipedia.org/wiki?curid=38364", "title": "San Raffaele Cimena", "text": "San Raffaele Cimena (\"San Raf\u00e8 e Cim\u00ebnna\" in piemontese) \u00e8 un comune italiano di 3.127 abitanti della citt\u00e0 metropolitana di Torino, in Piemonte.\nGeografia fisica.\nClima.\nNel comune di San Raffaele Cimena si contraddistingue la frazione di Valle Baudana per il caratteristico e rarissimo microclima che la caratterizza e che le consente di godere di temperature particolarmente miti anche in pieno inverno e particolarmente fresche in estate.\nQuesto fenomeno \u00e8 stato ed \u00e8 ancora oggetto di studio di vari istituti, incluso il Consiglio Nazionale delle Ricerche (CNR), i quali sono giunti alla conclusione che \u00e8 il connubio fra la particolare morfologia del territorio e le caratteristiche uniche della flora, specie a fondo valle, il motivo per cui si pu\u00f2 assistere a fenomeni pressoch\u00e9 unici nel nord d'Italia, quali la fioritura di molte variet\u00e0 vegetali tipicamente tropicali come ad esempio gli agrumi, i fichi d'india, i banani, le palme, alcune rare specie erbacee ed infine la Papaya (Carica papaya L.) che \u00e8 una pianta originaria dell'America Centrale, molto diffusa in Brasile e nelle Isole Hawaii che in Italia riesce ad essere coltivata esclusivamente in Sicilia e sotto serra.\nStoria.\n\u00c8 probabile che il primo nucleo abitato in collina sia sorto nel IV secolo, come presidio bizantino sulla pianura sottostante. I soldati di Giustiniano avrebbero eretto una rudimentale cappella, in onore a San Raffaele Arcangelo come buon auspicio di ritorno a casa, poich\u00e9 questo arcangelo proteggeva i viaggiatori. Attorno alla chiesetta, edificata nella zona dell'attuale cimitero, sarebbero poi sorte le prime abitazioni. Nel X secolo, a causa delle incursioni dei Saraceni, la popolazione si spost\u00f2 pi\u00f9 in alto, intorno al Castello, ubicato dove oggi si trova il Parco della Rimembranza, per avere maggiore protezione. L'abitato era inoltre difeso da fossi e mura di cinta. Il borgo che si \u00e8 sviluppato intorno alla fortezza, \"San Raffaele\", si differenzia ancora oggi nettamente dalle altre due principali localit\u00e0 del territorio comunale, Cimena e La Piana, nati come villaggi su strade di comunicazione. Nei secoli passati le famiglie Provana, Roero, Calori, Socio, Gervasio, Crova, de Rege, Scaglia, Tornielli, Robbio e Curbis si susseguirono nel possesso del feudo o di parte di esso con titolo signorile e comitale.\n\"Cimena\" ha un'origine addirittura precedente l'epoca romana e il nome deriva probabilmente dal'Antico Ligure, dove il termine \"cem\" o \"cim\" significava monte o altura. Divenuta comune autonomo nel 1596, era un centro importante sia per la sua posizione strategico-militare, sia per quella geografica, che ne favoriva l'agricoltura. Nel 1818 \"Cimena\" fu aggregata a \"San Raffaele\", da cui la denominazione comunale di \"San Raffaele e Cimena\", durata fino al 1928.\nNel XVII secolo, intanto, si svilupparono gli Ayrali nella zona compresa tra la strada che correva lungo la collina e l'altura stessa: \u00e8 l'attuale borgo vecchio della Piana. Favorita dalla sua posizione intermedia tra Gassino Torinese e Chivasso, che rendeva pi\u00f9 agevoli i commerci e gli spostamenti di persone (cui concorse nel 1831 l'ultimazione dei lavori di costruzione della strada provinciale Gassino-Cimena proseguente per Casale Monferrato, l'attuale s.s.590), e per il vantaggio di poter attuare un'agricoltura pi\u00f9 meccanizzata, era destino che, con i secoli, \"La Piana\" avrebbe preso il sopravvento sulle altre frazioni come importanza. Si dovette per\u00f2 aspettare il XX secolo per assistere a quell'imponente incremento demografico e di servizi che determinarono tra l'altro, nel 1949, l'inevitabile passaggio a \"La Piana\" del Capoluogo.\nMonumenti e luoghi d'interesse.\nPer San Raffaele Cimena passa la Via Francigena, ramo del Moncenisio, che si dirige successivamente verso Chivasso.\nLa chiesetta Madonna degli Angeli, sita nella frazione Cimena lungo la SP 590, risale al 1840 e sorge nello stesso sito in cui gi\u00e0 sorgeva, intorno all'anno 1000 d.C., una cappella dedicata a S.Maria Maddalena. La chiesetta Madonna degli Angeli \u00e8 entrata a fare parte dei \"Luoghi del Cuore\" del FAI.\nCultura.\nBiblioteca.\nA San Raffaele Cimena ha sede una biblioteca, in un palazzo storico che prima fungeva da sede comunale. Dal 2006 aderisce al circuito SBAM.\nSociet\u00e0.\nEvoluzione demografica.\nNegli ultimi cinquant'anni, a partire dal 1961, la popolazione residente \u00e8 praticamente \"raddoppiata\".\nEtnie e minoranze straniere.\nIl 31 dicembre 2016 risiedevano a San Raffaele Cimena 135 stranieri. In termini percentuali gli immigrati costituiscono il 4,3% della popolazione totale.\nDi seguito sono riportati i gruppi pi\u00f9 consistenti:\nInfrastrutture e trasporti.\nTra il 1883 e il 1949 il comune fu servito dalla Tranvia Torino-Chivasso/Brusasco."}
{"id": "38367", "revid": "1979289", "url": "https://it.wikipedia.org/wiki?curid=38367", "title": "San Sebastiano da Po", "text": "San Sebastiano da Po (\"San Bastian da P\u00f2\" in piemontese) \u00e8 un comune italiano di 1.953 abitanti della citt\u00e0 metropolitana di Torino, in Piemonte.\nGeografia fisica.\nIl territorio comunale di San Sebastiano comprende lo sbocco della valletta del torrente Leona sulla pianura padana. Il fondovalle scende al di sotto dei 200 metri di quota, mentre le colline ai due lati del torrente raggiungono i 400 metri circa. Al comune appartiene anche una piccola area collocata in sinistra idrografica del fiume Po.\nStoria.\nNotizie certe su San Sebastiano, probabilmente gi\u00e0 esistente dall'XI secolo, emergono da un documento del 1278. Essa era allora una terra coerente con quella di Radicata, ma comunque distinta e successivamente la prima assorb\u00ec Radicata. La storia di San Sebastiano \u00e8 legata a quella di Cocconato anche perch\u00e9 da questa localit\u00e0 ha tratto origine la famiglia dei conti di Radicata. La localit\u00e0 appartenne al marchesato di Monferrato prima sotto la dinastia Aleramica sino al 1305, poi sotto quella dei Paleologi sino al 1533 ed infine dei Gonzaga dal 1536 al 1631. Al termine della seconda guerra monferrina, con il trattato di Cherasco, San Sebastiano assieme ad altre comunit\u00e0 della sponda destra del Po venne infeudato al ducato di Savoia.\nIl porto sul Po di San Sebastiano (il fiume allora scorreva ai piedi delle colline e solo dopo l'erezione degli argini fu costretto a seguire il corso attuale) era il medesimo che utilizzava Radicata. Nel documento sopra citato risulta che Radicata era un feudo del comune di Chivasso, allora capitale del Monferrato e i chivassesi godevano del privilegio di esenzione dal pedaggio sul traghetto.\nSan Sebastiano era una terra mediata sottoposta cio\u00e8 alla giurisdizione di un vassallo del marchese del Monferrato. Per molto tempo furono signori assoluti di San Sebastiano i conti Radicati del consorzio feudale di Cocconato. Il XIII secolo \u00e8 il periodo della nascita dei comuni: non si conosce quando questa istituzione abbia interessato San Sebastiano, ma certamente non \u00e8 mai stato un comune libero. Nel 1604 i Radicati possedevano ancora buona parte della giurisdizione, ma dovevano gi\u00e0 spartirla con altri nove consignori.\nIl XVI secolo fu caratterizzato dalle guerre tra la Francia di Francesco I e la Spagna di Carlo V per la supremazia in Europa. Dopo la morte del marchese Gian Giorgio, ultimo discendente della dinastia dei Paleologi, avvenuta senza eredi legittimi nel 1533, il marchesato di Monferrato rimase sotto la giurisdizione dell'imperatore Carlo V e nel 1536 esso lo concesse in feudo al duca di Mantova Federico II Gonzaga, cosicch\u00e9 il marchesato di Monferrato perse la sua autonomia politica, economica e culturale. La situazione peggior\u00f2 ulteriormente quando, nel contesto delle guerre tra la Francia e la Spagna, le truppe di Francesco I invasero nel 1536 buona parte del Piemonte sabaudo e del Monferrato. Le terre occupate dai francesi furono annesse al regno di Francia e anche San Sebastiano sub\u00ec la stessa sorte, rendendo un primo omaggio di fedelt\u00e0 al re Francesco I nel 1538 e poi il primo aprile del 1539. Con la pace di Cateau Cambr\u00e9sis del 1559 si conclusero le guerre che avevano devastato quasi tutto il territorio piemontese.\nSan Sebastiano confinava con Piazzo, allora comune, con Lauriano, Verolengo, Chivasso, Castagneto e Casalborgone. Chivasso e Casalborgone dipendevano dai duchi di Savoia; San Sebastiano era quindi terra di confine tra lo stato monferrino e quello sabaudo.\nLa vita della comunit\u00e0 di San Sebastiano era regolata dalle norme statutarie e dalle delibere consiliari. Gli statuti erano l'insieme delle regole che la comunit\u00e0 si era dato, con l'approvazione dei consignori del luogo e con l'assenso del marchese di Monferrato.\nDal 1540 a tutto il 1556 alcune riunioni del consiglio comunale si tennero nella chiesa o cappella della Beata Vergine Maria, altre nella chiesa parrocchiale e altre ancora in casa di privati. Dal 9 gennaio 1557 al 1590, ultimo periodo consultato, le congregazioni del consiglio si tennero nella casa del comune solita. La comunit\u00e0 si era dotata di un locale in cui congregare il consiglio. Nel luogo in cui si riuniva il consiglio si amministrava anche la giustizia, vi era il banco della \"raggione\".\nIl consiglio comunale era composto dal podest\u00e0, 2 consoli, 11 consiglieri e dal notaio.\nIl podest\u00e0 rappresentava gli interessi di tutta la comunit\u00e0 e aveva la giurisdizione su tutto il territorio, era quindi anche giudice in grado di applicare le leggi statutarie, di emettere le sentenze e di farle eseguire. L'appello era riservato al marchese.\nIl consiglio non si poteva riunire senza la presenza del podest\u00e0 il quale poteva delegare un luogotenente. Secondo gli statuti il podest\u00e0 doveva restare in carica un anno, ma dai verbali delle delibere consiliari, si \u00e8 constatato che l'incarico era ripartito tra i consignori per un periodo di tre, quattro mesi e anche meno. I consoli duravano in carica sei mesi; essi erano responsabili dell'applicazione delle delibere, garantivano l'osservanza degli statuti e proponevano gli argomenti che poi venivano discussi in consiglio. I consoli erano il punto di riferimento della comunit\u00e0. I consiglieri erano eletti tra i capi famiglia della comunit\u00e0, erano persone credenti. Cio\u00e8 di fede, oneste. Potevano delegare un familiare a rappresentarli in consiglio. Il notaio redigeva il verbale delle riunioni del consiglio e, alla presenza di due testimoni, autenticava con la sua firma il testo del verbale.\nTra i membri del consiglio, ogni sei mesi, venivano eletti:\n2 estimatori, in genere i consoli della passata gestione;\n2 rasonatori, i controllori dei conti;\n2 terminatori, i verificatori dei confini tra i proprietari della comunit\u00e0 e i comuni confinanti;\n2 visitatori, in alcuni verbali indicati come visitatori di differenze.\nAltri incarichi detti \"offici\", venivano posti all'incanto. Partecipavano all'asta sia i membri del consiglio sia altre persone della comunit\u00e0. Vinceva l'incanto chi, durante il tempo di consumazione di una candela o parte di essa, faceva l'offerta pi\u00f9 conveniente per la comunit\u00e0. Venivano cos\u00ec assegnati:\n1. L'officio della chiavaria e della scrivandaria.\nIl chiavaro era il cassiere e l'esattore, colui che teneva le chiavi della cassa comunale. Durava in carica sei mesi. Suoi compiti erano: esigere le taglie e gli affitti; scegliere lo scrivano e pagarlo (in genere lo scrivano era il notaio che partecipava alle riunioni del consiglio);\nsgravare il consiglio da ogni pena o danno derivanti da sue negligenze;\nportare a Casale il denaro dell'ordinario ducale, dell'esazione delle taglie, dei donativi delle imposizioni ducali ecc., il tutto a sue spese; poteva avvalersi sui renitenti;\ndoveva nominare una \"segurt\u00e0\" ossia un garante, un fidejussore in grado di poter svolgere tutti gli impegni del chiavaro.\nDuravano invece un anno: l'\"officio\" del \"messaggio\", ossia il messo comunale che poteva essere pagato in natura con una certa quantit\u00e0 di frumento per ogni famiglia; suo compito era quello di pubblicare ad alta ed intelleggibile voce, tutte quelle notizie che dovevano essere note alla comunit\u00e0. Generalmente le pubblicazioni avvenivano sulla piazza dopo la messa o il vespro; l'\"officio\" del \"sotterratore\" e quello della \"camparia\" che erano retribuiti con un coppo di frumento per ogni lira di registro: il camparo era preposto al controllo delle colture dei campi, della vite, dei boschi; ultimo era l'\"officio\" dei bandi campestri.\nStrumento indispensabile per l'amministrazione della comunit\u00e0 era il catasto: esso rappresentava la somma dei valori di estimo dei beni allodiali, liberi cio\u00e8 da vincoli feudali, che ogni proprietario denunciava sotto giuramento. Le propriet\u00e0 erano definite in base al tipo di coltura praticato, alla localit\u00e0, alle coerenze ed alla superficie e valutate in base al valore di estimo di una giornata tipo. La somma degli estimi di tutti i possedimenti determinava il registro di ogni proprietario. Il catasto della comunit\u00e0 ammontava, nel 1562, a 1074 soldi, e 5 denari e 1/2. Stabilita la somma che il comune doveva imporre alla comunit\u00e0, bastava dividere tale somma per l'ammontare dei soldi di estimo catastale e dal valore imponibile unitario, cos\u00ec ottenuto, era facile imporre le taglie in funzione dei soldi di registro dei singoli proprietari. Ovviamente il catasto doveva essere costantemente aggiornato.\nAnche i consignori e il clero denunciavano al catasto le propriet\u00e0, ma solo quelle il cui possesso era avvenuto dopo l'infeudazione in seguito ad acquisti, donazioni, successioni ecc. Una parte dei beni allodiali, cos\u00ec acquisiti venivano denunciati come beni immuni sottraendoli alla tassazione. Vittorio Amedeo II verso la fine del Seicento, impose la perequazione fiscale con l'obbligo di presentare la documentazione originale di tutte le propriet\u00e0.\nLa comunit\u00e0 doveva essere autosufficiente sotto ogni aspetto; amministrativo, economico, sanitario, ecc. e la popolazione era costretta a sopravvivere con quanto prodotto dalla coltivazione dei loro campi e dal ricavato della vendita del vino e di poche altre derrate. Non era prevista alcuna forma di sussidio n\u00e9 dal governo centrale n\u00e9 dai consignori; anzi la comunit\u00e0 era tenuta al pagamento dell'ordinario annuo di 480 scudi d'oro alle casse statali e altri 80 fiorini ai consignori. Le entrate, quasi inesistenti, erano originate dalla vendita di legname e dall'affitto dei terreni comunali. Il pedaggio del traghetto era suddiviso tra i consignori mentre i proventi del dazio sia per il trasporto di merci via terra che sul fiume erano introitati dalla camera ducale. Le uscite invece, frequenti e assai elevate, costringevano l'amministrazione comunale ad imporre taglie, in certi periodi, quasi ogni mese, e quando il ricavato delle taglie non era sufficiente si richiedevano dilazioni di pagamento o si ricorreva a prestiti.\nLe voci di spesa pi\u00f9 elevate erano dovute ai donativi che le comunit\u00e0 monferrine versavano alle casse dei Gonzaga per matrimoni e doti dei membri della famiglia; nel 1580 San Sebastiano venne tassato per 788 scudi d'oro per la dote della figlia di Guglielmo e nel 1589 per 852 scudi d'oro per la dote della sorella di Vincenzo I. Sovente erano richiesti operai per la manutenzione del presidio di Verolengo, notevole fu la presenza di guastatori per la costruzione della cittadella di Casale tra il 1590 e il 1595. Era compito della comunit\u00e0 provvedere alla milizia civica, alla manutenzione delle strade dei ponti e dei guadi, all'alloggiamento e al vitto per le truppe in transito e in sosta durante i quartieri d'inverno.\nPochissime erano le persone in grado di leggere e scrivere, l'istruzione di massa proprio non esisteva. Il barbiere suppliva alla carenza del medico con il compito di \u00ab...sagnare, ventosare, tondere et accorzar barbe et incidere altri mali\u00bb. Il suo lavoro era retribuito in natura con un coppo di grano per ogni fuoco o di legumi per i nuclei familiari pi\u00f9 miseri.\nLa popolazione sansebastianese era dedita esclusivamente all'agricoltura, non esisteva altra attivit\u00e0 n\u00e9 artigianale n\u00e9 commerciale fatto salvo qualche piccolo commercio di vino.\nNel XVI secolo la terra di San Sebastiano era ancora circondata dalle mura ormai cadenti e da un fosso, un piccolo vallo. L'ingresso al borgo avveniva attraverso due porte, una rivolta a mezzogiorno e l'altra detta la porta nova rivolta a Nord. Esisteva un recetto, si trattava forse di un locale o poco pi\u00f9 in cui ricoverare le granaglie in caso di emergenza. Il forno comunale non pi\u00f9 utilizzato in quanto molte famiglie si erano trasferite nelle borgate, era caduto in rovina. Nella parte pi\u00f9 elevata del borgo esisteva una torre, un vecchio castello, demolito poi nel '700 per costruire l'attuale palazzo, e una chiesetta, intitolata a San Sebastiano. La chiesa parrocchiale era posta sulla piazza.\nVi furono ancora guerre all'inizio del Seicento, le due guerre monferrine, la peste del 1628 e del 1631, della quale non si hanno riscontri. La guerra di successione spagnola arrec\u00f2 molti danni alla comunit\u00e0 durante gli assedi di Verrua e di Chivasso nel 1705. Nella relazione Sicco del 1753 si contavano 240 capi di famiglia \u00abde quali se ne ponno numerar quaranta per commodi, secondo lo stato, qualit\u00e0 e condizione loro, cento per meno commodi, e altri cento per poveri, tutto che questi tengano ancora qualche beni, per altro il reddito d'essi non \u00e8 sufficiente per mantenerli, convenendo loro di andar giornaliando, e di cercarsi altrove il vivere per il restante dell'anno. Il maestro di scuola di detta comunit\u00e0 elletto, e stipendiato \u00e8 il Sig. D. Pietro Paolo rettore della citt\u00e0 di Cuneo dalla Regia Universit\u00e0 admesso per simile esercizio.\nNon vi \u00e8 medico ivi, ne tampoco vi sono speziali, vi sono per\u00f2 due cerusici, il Sig. Pietro Bonfante, e il Sig. Domenico Castelli nativi.\u00bb.\nInfrastrutture e trasporti.\nStrade.\nSan Sebastiano Po \u00e8 posta lungo la ex strada statale 590 della Val Cerrina e dall'abitato (frazione Caserma) origina la ex strada statale 458 di Casalborgone\nFerrovie e tranvie.\nLa stazione di San Sebastiano da Po, attiva fra il 1912 e il 2011, era posta lungo la cessata ferrovia Chivasso-Asti.\nTra il 1883 e il 1949 il comune ospit\u00f2 altres\u00ec una fermata della tranvia Torino-Chivasso/Brusasco denominata \"Caserma-S. Sebastiano Po\"."}
{"id": "38368", "revid": "1543377", "url": "https://it.wikipedia.org/wiki?curid=38368", "title": "San Secondo di Pinerolo", "text": "San Secondo di Pinerolo (\"San Scond\" in piemont\u00e8is, \"Seisound\" in occitano) \u00e8 un comune italiano di 3.629 abitanti della citt\u00e0 metropolitana di Torino, in Piemonte.\nSi trova nella fascia pedemontana non lontano da (34m)Pinerolo e fa parte della Unione Montana del Pineroles. Il comune oltre al capoluogo comprende le frazioni di Airali e Miradolo. Proprio nel castello di Miradolo mor\u00ec nel 1950 la contessa - pittrice e filantropa - Sofia di Bricherasio del casato dei Cacherano di Bricherasio.\nGeografia fisica.\nTerritorio.\nIl comune di San Secondo di Pinerolo si trova all'imbocco della valle del torrente Chisone. Il capoluogo, posto ad un'altitudine di 413 m.s.l.m sorge su una collina posta a sud del torrente, l'altitudine minima del territorio comunale \u00e8 di 314 m.s.l.m, mentre la massima \u00e8 di 880 m.s.l.m.\nIl territorio comunale, la cui estensione complessiva \u00e8 di 12,57\u00a0km\u00b2, confina a nord con i comuni di Porte e Pinerolo, a sud con Bricherasio a est con Osasco e ad ovest con Prarostino e San Germano Chisone.\nClima.\nPosto in posizione collinare, San Secondo di Pinerolo gode di un clima caldo e temperato. La temperatura media annua \u00e8 di 11,9\u00a0\u00b0C mentre le precipitazioni medie annue sono di 784\u00a0mm.\nDi seguito si riporta una tabella riassuntivi dei principali dati meteorologici:\nStoria.\nNon vi sono notizie sull'origine del paese. Esso prende il nome da San Secondo, martire della legione tebana, che \u00e8 anche patrono del paese.\nLe prime fonti scritte riguardano il basso Medioevo, epoca nella quale compare il termine \"Miradolium\", riferito alla fortezza dipendente dall'abbazia di Santa Maria di Pinerolo. In quel periodo, infatti, era Miradolo il nucleo principale, e non il borgo di San Secondo.\nQuella fortezza fu teatro di violenti scontri armati, fino ad essere distrutta a fine Cinquecento durante i combattimenti fra le truppe francesi e quelle sabaudo-ispaniche. Nel corso dell'et\u00e0 moderna, invece, Miradolo inizi\u00f2 la sua fase discendente, a vantaggio di San Secondo, che divenne sede di una contea infeudata ai conti Bianco. Nel Seicento venne toccata dalle guerre di religione tra cattolici e valdesi, mentre nel Settecento, quando gli scontri si placarono, San Secondo fu protagonista di un deciso sviluppo. La popolazione crebbe e si afferm\u00f2 la lavorazione del vasellame in terracotta (i \"tupin\"), che la resero famosa nel circondario. Durante l'Ottocento quest'attivit\u00e0 crebbe ancora, sino a poter contare su 14 manifatture, che ricavavano l'argilla da apposite cave e che commerciavano i propri prodotti in tutto il Piemonte.\nCon il dopoguerra e l'introduzione di nuovi materiali per la realizzazione dei vasi, la principale industria del paese and\u00f2 in crisi e il tessuto produttivo locale dovette riqualificarsi negli anni sessanta e settanta in nuove attivit\u00e0 manifatturiere e commerciali che si concentrarono prevalentemente nella zona di Airali, la parte pi\u00f9 pianeggiante del territorio comunale.\nIl paese ha quindi conosciuto un profondo sviluppo ed incremento demografico, con la costruzione di nuove zone residenziali unite ad alcune scelte discutibili come l'abbattimento nel centro di San Secondo del castello dei conti Bianco.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2014 la popolazione straniera residente era di 88 persone, pari al 2,43% della popolazione comunale.; La comunit\u00e0 pi\u00f9 numerosa era quella rumena con 42 cittadini residenti.\nCultura.\nScuole.\nNel comune di San Secondo sono presenti una scuola materna privata parificata, le scuole elementari e le scuole medie.\nGeografia antropica.\nFrazioni.\nMiradolo.\nLa frazione \u00e8 posta a nord del capoluogo, alle pendici della collina su cui sorge San Secondo. Menzionato gi\u00e0 nell'XI secolo (1064), Miradolo era il centro abitato principale del territorio, sede dell'omonimo castello costruito in posizione tale da dominare la zona strategica di sbocco in pianura della val Chisone.\nDegna di menzione \u00e8 la chiesa parrocchiale di Santa Maria, risalente al settecento e la ottocentesca villa della poetessa Colombini,\nAirali.\nSviluppatasi attorno a poche case sparse e alla chiesa di San Giovanni Battista databile al tardo XVII secolo, \u00e8 la sede principale delle attivit\u00e0 commerciali e industriali del comune. Essa sorge sulla parte pianeggiante del territorio comunale lungo la strada comunale che conduce in val Pellice.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Pinerolese Pedemontano ed in seguito \u00e8 entrato nell'Unione Montana del Pinerolese.\nInfrastrutture e trasporti.\nOrmai servito unicamente dal trasporto stradale, fra il 1882 e il 2012 l'abitato era servito da una fermata posta lungo la ferrovia Pinerolo-Torre Pellice."}
{"id": "38369", "revid": "122302608", "url": "https://it.wikipedia.org/wiki?curid=38369", "title": "Sangano", "text": "Sangano ([san-g\u00e0-no]; \"Sangan\" in piemontese) \u00e8 un comune italiano di 3.746 abitanti della citt\u00e0 metropolitana di Torino, in Piemonte. Fa parte della Val Sangone.\nStoria.\nL'origine del toponimo di Sangano \u00e8 oscura. Goffredo Casalis attesta che nei documenti del marchese Adalberto I d'Ivrea del 929 una localit\u00e0 viene menzionata con i nomi di \"Sango\", \"Sangone\" e \"Sanganum\". Nel 1004 Gezone, vescovo di Torino, don\u00f2 all'abbazia di San Solutore le terre di Sangano.\nNel 1254 gli abati cedettero Sangano a Bonifacio, signore di Piossasco, verso cui erano indebitati, ma trent'anni dopo ne rientrarono in possesso.\nSuccessivamente il territorio fece parte della castellania di Rivalta infeudata agli Orsini.\nDal 1928 al 1956 Sangano fu una frazione del comune di Bruino.\nSociet\u00e0.\nEvoluzione demografica.\nNegli ultimi cinquant'anni, a partire dal 1961, la popolazione residente \u00e8 aumentata di sei volte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nPossiede una sola frazione: Le Prese. Il comune faceva parte della Comunit\u00e0 Montana Valle Susa e Val Sangone.\nInfrastrutture e trasporti.\nDal 1882 al 1958 Sangano fu servita dalla tranvia Torino-Orbassano-Giaveno.\nSport.\nA Sangano \u00e8 presente un importante gruppo sportivo dedicato al Twirling, 9\u00ba a livello nazionale."}
{"id": "38370", "revid": "706245", "url": "https://it.wikipedia.org/wiki?curid=38370", "title": "Sant'Ambrogio di Torino", "text": "Sant'Ambrogio di Torino (\"Sant'Ambreus\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\n\u00c8 situato all'imbocco della val di Susa, lungo il corso della Dora Riparia, ai piedi della Sacra di San Michele, ed appartiene alla Diocesi di Susa.\nLa festa patronale dedicata a san Giovanni Vincenzo, eremita e fondatore della Sacra, si celebra durante la domenica pi\u00f9 vicina al 21 novembre. Compatrono della Comunit\u00e0 \u00e8 sant'Ambrogio.\nGeografia fisica.\nTerritorio.\nIl centro urbano di Sant'Ambrogio \u00e8 dislocato nella bassa Valle di Susa, sulla destra orografica della Dora Riparia ed ai piedi del Monte Pirchiriano. \nOltre al nucleo urbano centrale, sono presenti sul territorio due frazioni principali: San Pietro e Bertassi ed altri 5 nuclei abitativi decentrati: Cascina Bertini, Cascina Dosio, Cascina Gariglio, Cascina Pogolotti e Cascina Verdina.\nL'idrografia del territorio \u00e8 caratterizzata dalla presenza della Dora Riparia. La rete idrica \u00e8 completata da alcuni corsi d'acqua minori, come il Rio San Michele (da San Pietro a Sant'Ambrogio), il Rio Fico, la Bealera di Rivoli (canale realizzato nel 1310), un altro pi\u00f9 antico canale in passato noto come Canale della Marchesa Adelaide scavato tra il 1073 ed il 1091 e successivamente nel XIV secolo rinominato come Canale Cantarana, e il Canale Naviglio.\nClima.\nTabella dell'andamento climatico a Sant'Ambrogio di Torino nel corso dell'anno.\nStoria.\nSant'Ambrogio \u00e8 un borgo di antiche origini posto al confine tra le terre dei Burgundi e dei Longobardi, che assunse notevole importanza dal punto di vista strategico a partire dal VI secolo divenendo parte del territorio della Langobardia Maior.\nNell'anno 773, fu teatro dell'epico scontro che contrappose le truppe dei Franchi comandate da Carlo Magno all'esercito longobardo di Adelchi (principe), figlio dell'ultimo \"rex Langobardorum\", Desiderio (re) che gi\u00e0 allora in zona avevano avviato il culto micaelico presso i Longobardi nell'estremo nord-ovest del Regno Longobardo. Sant'Ambrogio rappresentava l'avanposto militare di confine delle terre dei Longobardi, ed a seguito della battaglia delle chiuse longobarde divenne parte dell'Impero Carolingio. Ogni anno dal 2010 , l'ultimo sabato di giugno si tiene a Sant'Ambrogio la rievocazione storica de \"la Battaglia delle Chiuse\".\nIl paese assunse il nome di sant'Ambrogio probabilmente nel VI secolo con l'arrivo dei Longobardi a lui devoti, che in zona avevano costituito l'ultimo presidio al confine con il Regno dei Franchi. nel IX e X secolo la Valle fu teatro delle scorrerie e dei saccheggi dei Saraceni, che furono cacciati ad opera di Arduino il Glabro nel 941 che fond\u00f2 la Marca di Torino. Sant'Ambrogio \u00e8 ancora citato in documenti dell'anno 1000, e venne donato dapprima alla appena fondata abbazia benedettina della sacra di San Michele nel 1007 dal Vescovo di Torino Gezone, e poi all'abbazia di San Giusto di Susa nel 1029, donazione confermata nel 1147 da Amedeo III di Savoia parte della Contea di Savoia. Successivamente, il 29 aprile 1162, l'imperatore Federico Barbarossa concede in investitura all'abate Stefano della Sacra, il territorio di Sant'Ambrogio, che torn\u00f2 dunque sotto la giurisdizione della sacra di San Michele. Nel 1164 l'Imperatore fece trasferire da Rainaldo di Dassel le spoglie dei Re Magi da Milano a Colonia facendole transitare dalla Valle di Susa. Un altro passaggio importante si avr\u00e0 due secoli dopo nel 1578 per il trasferimento della Sindone da Chamb\u00e9ry a Torino. Nel XIII secolo lo sviluppo del borgo sembrava proseguire senza sosta, fino al 19 maggio 1363 quando le truppe mercenarie inglesi, capitanate da Filippo II di Savoia-Acaia col sostegno dell'abate Pietro III di Fongeret distrussero il palazzo abbaziale di Sant'Ambrogio e ne saccheggiarono il borgo.\nCon l'arrivo dei Savoia nel XVI secolo e l'appartenenza al Ducato di Savoia segu\u00ec un periodo di ricostruzione per il palazzo abbaziale di Sant'Ambrogio ed il borgo che, di propriet\u00e0 della Sacra, venne ricostruito per poi essere nuovamente lesionato il 9 e 10 luglio 1630 nel corso dell'assedio di Sant'Ambrogio durante un'altra epica battaglia nella piana dove sorge la Borgata Bertassi tra Sant'Ambrogio ed Avigliana tra l'esercito piemontese e l'esercito francese, che vedeva contrapposti Carlo Emanuele I di Savoia e le truppe del Re di Francia Luigi XIII comandate dal duca Enrico II di Montmorency. Nel XVII secolo il borgo continu\u00f2 ad essere di dominio sabaudo, e venne nuovamente occupato e semidistrutto ancora dai francesi durante l'assedio di Torino del 1706. \nNel 1798 Sant'Ambrogio, come tutta la valle di Susa pass\u00f2 sotto il dominio napoleonico fino al 1814.\nA partire dal 1859 e fino al 1926 territorialmente faceva parte del Mandamento di Avigliana nell'ambito del Circondario di Susa. Il 21 dicembre 1862 con regio decreto di re Vittorio Emanuele II assunse il nome di \"Sant'Ambrogio di Torino\".\nA partire dal 1871, fino al 1953, l'economia del paese \u00e8 stata beneficiata dall'attivit\u00e0 del Maglificio Fratelli Bosio.\nMonumenti, edifici storici ed infrastrutture.\nEdifici e monumenti civili.\nNotevoli sono il Palazzo abbaziale di Sant'Ambrogio, di origine medievale (1176) e la cinta muraria a struttura quadrangolare, risalente al XIII secolo.\nIl Palazzo del Feudo di Sant'Ambrogio, edificato nel XIII secolo, venne ampliato nel Settecento.\nFra gli edifici pi\u00f9 recenti vi sono il Palazzo comunale (1871) situato nella piazza XXV Aprile, il complesso industriale del Maglificio Fratelli Bosio (1871) e il Teatro Antiche Mura (XIX secolo).\nEdifici e monumenti religiosi.\nNumerose sono le architetture religiose presenti nel territorio comunale: tra esse, la principale \u00e8 la millenaria abbazia della Sacra di San Michele, edificata nel periodo tra l'anno 983 e l'anno 987. Poco al di sotto, in Borgata San Pietro si trova il Santuario di Nostra Signora di F\u00e1tima, edificato nel 1715 come chiesa dedicata a sant'Anna e divenuto nel 1943 il primo santuario italiano dedicato alla Madonna di F\u00e1tima; la chiesa di San Giovanni Vincenzo, realizzata nel 1763 dall'architetto Bernardo Vittone; la chiesa di san Rocco, risalente al XVII secolo e ora sede del \"Centro culturale San Rocco\", e la Chiesa della Beata Vergine delle Grazie, del 1720.\nSi conservano ancora i ruderi dell'antica chiesa di San Pietro, risalenti all'XI secolo e situati in Borgata San Pietro, mentre del XIII secolo era un'antica chiesa romanica, della quale \u00e8 ancora visibile il tracciato sulla piazza IV Novembre.\nLungo la mulattiera per San Pietro \u00e8 collocata una \"Via crucis\" in quindici stazioni realizzata nel 1943.\nTorri.\nNel paese vi sono alcune torri di epoca medievale:\nInserita nel complesso della sacra di San Michele \u00e8 la Torre della Bell'Alda (XII secolo).\nSi ricorda inoltre la Torre MFB della Manifattura Fratelli Bosio di Sant'Ambrogio, eretta nel 1924 nel complesso del Maglificio Fratelli Bosio e demolita nel 1984.\nFontane.\nIl borgo \u00e8 caratterizzato da diverse fontane: \nAlcune presenti in passato ora sono state chiuse: \nAltre fontane sono state aperte come la Fontana al Pilone Santa Barbara inaugurata nel 2016 o quella davanti al Palazzo Comunale inaugurata nel 2020.\nInfrastrutture.\nLungo le mura settentrionali iniziate nel X secolo e completate intorno al 1350, ancora oggi esistenti con la strada denominata \"Via Antiche Mura\", venne scavato tra il 1073 ed il 1091 un canale detto \"della Marchesa Adelaide\" voluto da Adelaide di Susa, pronipote del Marchese Arduino e suocera dell'imperatore Enrico IV, che lo volle realizzare per favorire lo sviluppo agricolo ed i prodotti della terra. Il canale ancora oggi esistente, assunse in seguito la denominazione di \"Canale Cantarana\". Lungo il canale era esistente fin dalla costruzione un tracciato per consentire il passaggio, ma nel 1788 fu costruita la strada tra le mura ed il canale, che poi si chiamer\u00e0 Via Antiche Mura.\nCultura.\nDocumenti storici.\nL'Archivio Storico del Comune di Sant'Ambrogio di Torino conserva documenti a partire dall'anno 1553..\nL'archivio della Parrocchia di San Giovanni Vincenzo inizia dall'anno 1580 quando la Parrocchia divent\u00f2 autonoma dalla Sacra di San Michele. \nDal 1810 la parrocchia di San Giovanni Vincenzo in Sant'Ambrogio di Torino, ha cura della conservazione del Breviario di San Michele della Chiusa, un testo liturgico del 1315 in due volumi che riporta il ciclo annuale delle preghiere dei monaci della Sacra di San Michele, e contenente parti di melodie cantate con notazioni tipiche di questo monastero, con forme non riscontrate in testi gregoriani di altri monasteri.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 362 persone, pari al 7,48% dei residenti. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAltre nazionalit\u00e0 residenti nel comune ma con percentuali inferiori erano:\nAmministrazione.\nSindaci del Comune di Sant'Ambrogio di Torino nei secoli:\nAltre informazioni amministrative.\nIl comune fa parte dell'Unione Montana Valle Susa."}
{"id": "38371", "revid": "1979289", "url": "https://it.wikipedia.org/wiki?curid=38371", "title": "Sant'Antonino di Susa", "text": "Sant'Antonino di Susa (\"San-Tunin\" in piemontese, \"Santantunin\" in francoprovenzale, \"Saint Antonin\" in francese) \u00e8 un comune italiano di abitanti della citt\u00e0 metropolitana di Torino in Piemonte. Il comune \u00e8 situato sul versante orografico destro della Dora Riparia. Si trova in bassa Val di Susa.\nStoria.\nIl pi\u00f9 antico nucleo abitativo era il borgo di Sant'Agata, risalente all'Alto Medioevo, sede della prevostura di San Desiderio. Nel 1043 i signori di San Giusto di Susa (il marchese Enrico e la moglie) fecero costruire per i canonici di Sant'Agostino la chiesa che ancora oggi \u00e8 ubicata nel centro del paese.\nVia Francigena.\nPer il centro abitato di Sant'Antonino di Susa passa il percorso storico della Via Francigena nella Valle di Susa, dirigendosi successivamente verso Vaie e Sant'Ambrogio di Torino.\nEconomia.\nIndustria.\nIl nome di Sant'Antonino di Susa \u00e8 legato all'impianto nell'anno 1900 dell'industria cotoniera \"Wild &amp; Abegg\" su terreni ceduti a prezzo agevolato dal Comune, industria che successivamente nel 1914 assunse il nome di \"Cotonificio Vallesusa\" e che aveva gran parte delle maestranze provenienti dall'area circostante.\nIl disastroso tracollo finanziario alla fine degli anni '60 port\u00f2 ad una crisi occupazionale molto grave nella zona e nei comuni limitrofi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di 331 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone."}
{"id": "38372", "revid": "125902262", "url": "https://it.wikipedia.org/wiki?curid=38372", "title": "Santena", "text": "Santena (pr. \"S\u00e0ntena\"; \"Santna\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. \u00c8 famoso per gli asparagi nonch\u00e9 per essere la sede della tomba di Camillo Benso, conte di Cavour.\nGeografia fisica.\nSantena \u00e8 un comune di pianura, situato a circa sud-est di Torino, a pochi chilometri dalla riva destra del fiume Po. Confina a nord con Trofarello, Cambiano e frazione Pessione di Chieri, a ovest con Villastellone, a sud con frazione F\u00e0vari di Poirino.\nOrigini del nome.\nIl toponimo deriva dall'antico nome del rio \"S\u00e0ntina\", l'attuale torrente Banna, che divide in due il paese. A sua volta, questo deriverebbe dal nome della trib\u00f9 pre-romana dei \"Santones\", con varianti di \"Santula\",\"S\u00e0ntana\",\"S\u00e0ntinus\", che, insieme agli \"Agamini\", abitarono il territorio fino almeno al II secolo.\nStoria.\nIn questo luogo vennero recuperate alcune suppellettili funerarie e alcune monete di rame appartenenti al periodo di Antonino Pio, dimostrando che il territorio santenese era abitato fin dai primi secoli dell'era cristiana. Dopo gli insediamenti dapprima gallici e poi romani, le prime testimonianze di un vero e proprio gruppo rurale risale all'Alto Medioevo. Durante il periodo carolingio e post-carolingio, il villaggio era considerato parte integrante della \"curtis\" chierese. Il primo documento risale al 1029, e fu l'atto con cui il marchese e conte di Torino Olderico Manfredi II e suo fratello vescovo di Asti, Alrico, fanno donazione del villaggio, piccolo e povero ai canonici di Salvatore di Torino. Tale atto fu riconosciuto come valido sia dall'imperatore Enrico III nel 1047, sia da Federico Barbarossa nel 1159.\nTuttavia, i chieresi mal tollerarono che un loro territorio passasse ai santenesi, e fecero quindi appello al Vescovo Milone da Cardano il quale, nel 1184, stabil\u00ec l'indipendenza di questi ultimi; ma tale indipendenza non dur\u00f2 molto, perch\u00e9 i canonici santenesi dovettero presto rivendere il villaggio nel 1191 a Pietro Gribaldi, Guido di Mercadillo, i figli di Oberto Merlo, Guido Grasso e Guglielmo Benso, che diventarono a tutti gli effetti condomini di Santena. In pratica Santena rimase ancora un villaggio autonomo, ma nuovamente di propriet\u00e0 chierese. Nel 1311, Santena pass\u00f2 definitivamente sotto Chieri. Quando quest'ultima, quarant'anni pi\u00f9 tardi pass\u00f2 sotto i conti Savoia, questi ultimi, prestarono fedelt\u00e0 al vescovo Goffredo Montanari, quindi Santena pass\u00f2 ai guelfi, sotto la dominazione angioina.&lt;br&gt;\nTuttavia, a partire dal XIV secolo, il borgo fu oggetto delle mire espansionistiche del Marchesato del Monferrato: il 22 aprile 1345, presso la fortezza di Gamenario, localit\u00e0 tra Trofarello e Cambiano, vi fu uno scontro tra le forze guelfe degli Angi\u00f2 e quelle ghibelline, facenti capo al marchese Giovanni II del Monferrato, detto il Paleologo, nella quale, quest'ultimo, riport\u00f2 esaltante vittoria.\nFu soltanto nei decenni successivi che, grazie alle lotte del ramo cadetto dei Principi d'Acaja di casa Savoia, Chieri venne riconquistata. Santena torn\u00f2 sotto i Podest\u00e0, assoggettati alla Chiesa di papa Martino V Colonna. Questi ultimi per\u00f2, riportavano le tasse soltanto ai Savoia, poich\u00e9 i veri liberatori del territorio, e facendo cos\u00ec nascere nuovi conflitti con Chieri. A questi problemi si aggiunse anche la peste del XVI secolo, le inondazioni del Banna e del Po, le carestie del 1517-1521, seguite da lunghi periodi di assedio e da violenti saccheggi, il pi\u00f9 grave dei quali fu effettuato dall'esercito francese nel 1536, durante il conflitto tra l'imperatore Carlo V d'Asburgo e Francesco I di Francia. La volont\u00e0 di ampliare i confini da parte di Emanuele Filiberto di Savoia costrinse suo figlio, Carlo Emanuele I, ad una guerra contro i francesi per il possesso del Monferrato (1627). Nonostante l'appoggio degli spagnoli, quando il duca Carlo Emanuele mor\u00ec nel 1630, il suolo piemontese venne occupato completamente dalle truppe nemiche; il XVII non fu un buon secolo, n\u00e9 per Santena n\u00e9 per i paesi vicini. \nNel 1728, una sentenza annesse nuovamente Santena sotto Chieri. Il paese poi, sub\u00ec ingenti danni nel 1809, durante l'occupazione napoleonica, a causa di una drammatica inondazione, che determin\u00f2 lo studio di un piano regolatore per le opere di arginamento del torrente Banna, e di relativo ampliamento dei suoi alvei.&lt;br&gt;\nI Benso, facoltosi banchieri chieresi, che acquistarono la marca di Cavour nel XVII secolo, tuttavia stabilirono in Santena le loro residenze, dando inizio alla stirpe dei conti di Cavour, da cui ha origine il noto statista risorgimentale, qui sepolto per sua volont\u00e0.\nRestaurata la monarchia sabauda, i santenesi tentarono una nuova autonomia dalla vicina Chieri; tuttavia, le loro aspirazioni furono soddisfatte soltanto nel 1878, quando, grazie al marchese Compans di Brichanteau, Santena fu eretto a comune autonomo.\nNegli anni sessanta del XX secolo Santena fu oggetto di una forte emigrazione degli abitanti di Riace, un comune in provincia di Reggio Calabria.\nSimboli.\nLo stemma della Citt\u00e0 di Santena \u00e8 stato concesso con decreto del presidente della Repubblica del 15 novembre 2006.\nMonumenti e luoghi d'interesse.\nIl cuore dell'abitato \u00e8 caratterizzato da due piazze principali: la prima, simmetrica ed elegante, si trova di fronte al Castello Cavour, la seconda, di fronte alla Chiesa parrocchiale dei Santi Apostoli Pietro e Paolo, \u00e8 dedicata alla memoria del marchese Compans di Brichanteau.\nInfrastrutture e trasporti.\nLa stazione ferroviaria Cambiano-Santena, situata lungo la linea Torino-Genova, si trova a circa 2\u00a0km dal centro, vicina anche a Cambiano. Vi sostano i treni regionali, con frequenza di uno ogni ora in entrambe le direzioni nelle ore di punta dei giorni feriali. Nella frazione Tetti Giro era presente la stazione di Santena-Tetti Giro, dismessa nel 2003. Santena \u00e8 raggiungibile da Torino, oltre che col treno, anche con le linee 45 e 45/, gestite dal GTT.\nCultura.\nBiblioteca.\nA Santena \u00e8 presente la biblioteca civica E. Marioni. Nata nel 1976, ha spesso cambiato sede ed \u00e8 rimasta fortemente colpita dall'alluvione nel 1994. Dal 2017 ha sede nel Palazzo Visconti Venosta, nei pressi del Castello e del parco Cavour."}
{"id": "38373", "revid": "125507799", "url": "https://it.wikipedia.org/wiki?curid=38373", "title": "Sauze d'Oulx", "text": "Sauze d'Oulx (\"Lo Sause\" in occitano nella norma classica, noto anche \"Le Saouze d'Ols\"; \"S\u00e0uze d'Ols\" in piemontese; italianizzato in \"Salice d'Ulzio\" durante il regime fascista) \u00e8 un comune italiano di abitanti della citt\u00e0 metropolitana di Torino, in Piemonte. \u00c8 situato in Val di Susa e faceva parte della comunit\u00e0 montana Valle Susa e Val Sangone.\nGeografia e topografia.\nQuesto centro agricolo e turistico \u00e8 situato a 1509\u00a0 e fa parte dell'alta Valle di Susa, dove questa si allarga a formare la conca di Oulx, ed \u00e8 situato sulle pendici occidentali del monte Genevris (2536\u00a0m).\nL'abitato comprende due parti distinte: il vecchio borgo tipicamente alpino e, pi\u00f9 in alto, la parte nuova formata da ville e alberghi. Nel territorio comunale \u00e8 compresa la localit\u00e0 di sport invernali di Sportinia (2137\u00a0m), posta su un ripiano coperto in parte da conifere sul versante settentrionale del monte Triplex (2507\u00a0m).\nOrigini del nome.\nIl nome \"sauze\" deriva dal latino \"salix\", -\"icis\", \u2018salice\u2019, come testimonia la forma \"Salice\" attestata nel 1223. Senza fondamento sarebbe l'ipotesi che \"sauze\" derivi da \"sauza\", parola pre-indoeuropea che indica un luogo roccioso.\nStoria.\nLa presenza di resti di insediamenti celtici dimostra che la zona era gi\u00e0 abitata in et\u00e0 preromana. All'epoca del \"re montanaro\" Cozio abitavano qui i Sauvincatii, che diedero il nome alla frazione di Jouvenceaux.\nCome tutta la valle, nei secoli successivi fu attraversata dagli eserciti dei Goti, dei Longobardi e dei Burgundi e anche dei Saraceni nel X secolo.\nSauze d'Oulx entr\u00f2 in seguito nei territori dell'abbazia della Novalesa e poi della Prevostura di San Lorenzo di Oulx.\nDal 1000 al 1343 fece parte, come altri comuni della valle, prima del Delfinato e poi della repubblica degli Escartons. Dovette pagare l'affrancatura dal potere regio prima al Delfino e successivamente al re di Francia: per questa ragione lo stemma di Sauze, come quelli di altri paesi dell'alta Valsusa, riporta sia il delfino (appartenenza al Delfinato) sia il giglio (appartenenza alla Francia).\nFu interessata dalle guerre di religione tra cattolici e valdesi.\nCon il trattato di Utrecht del 1713 pass\u00f2 ai Savoia insieme a tutta l'alta valle di Susa e perse cos\u00ec l'autonomia amministrativa.\nNel 1747 Sauze fu la sede della celebre battaglia al colle dell'Assietta, nella guerra di successione austriaca, tra francesi e piemontesi. Il generale francese Belle-Isle fu sconfitto e ucciso e venne sepolto qui.\nDavanti alla chiesa di Sauze c'\u00e8 ancora l'Albero della Libert\u00e0, piantato nel 1793 per celebrare la Rivoluzione francese.\nDurante il fascismo, nel 1928, il suo nome fu italianizzato in Salice d'Ulzio e venne aggregata al comune di Oulx (ribattezzato dal fascismo in \"Ulzio\"), ma dopo la seconda guerra mondiale, nel 1947, ridivent\u00f2 un comune autonomo e riprese il nome originario.\nDurante i Giochi olimpici di Torino 2006, Sauze d'Oulx ha ospitato le gare di freestyle.\nMonumenti e luoghi di interesse.\nLa chiesa parrocchiale di San Giovanni Battista \u00e8 del XVI secolo, con un campanile pseudo-romanico; nell'interno conserva una vasca battesimale in pietra verde (che reca scolpito lo stemma dei Delfini di Francia) e un'ancona lignea settecentesca della scuola di M\u00e9lezet. Sul campanile si erge un'elevatissima cuspide centrale a sezione ottagonale.\nNella frazione di Jouvenceaux si trova la cappella di Sant'Antonio Abate, con affreschi del XV-XVI secolo, attribuiti alla scuola dei fratelli Serra.\nLo chalet del Lago Nero, progettato da Carlo Mollino, \u00e8 considerato uno degli esempi pi\u00f9 pregiati di architettura alpina del Novecento ed \u00e8 oggi sede di iniziative legate al Premio Grinzane Civilt\u00e0 della Montagna.\nEconomia.\nLa tradizionale attivit\u00e0 di allevamento del bestiame ha dato vita a un istituto zootecnico sperimentale per l'incremento della produzione casearia.\nOggi, l'economia del paese \u00e8 fortemente legata al turismo invernale. Dopo Sestriere, il comprensorio di Sauze d'Oulx rappresenta per estensione il secondo polo del circuito della Via Lattea. La sua vocazione risale all'inizio del Novecento, quando lo svizzero Adolfo Kind, dopo i primi esperimenti sui monti di Giaveno, introdusse lo sci alpino nel paese. Oggi, i mille abitanti diventano 35\u00a0000 nella stagione invernale, con turisti da tutta Europa. Capitale del divertimento, con i suoi locali, in Alta Val di Susa, il paese ospita una piccola comunit\u00e0 britannica.\nSociet\u00e0.\nStranieri.\nSecondo i dati ISTAT al 31 dicembre 2009 la popolazione straniera residente era di 101 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone.\nPatto di Amicizia\nSauze D'Oulx ha un patto con:\nEdzell-Angus"}
{"id": "38374", "revid": "287204", "url": "https://it.wikipedia.org/wiki?curid=38374", "title": "Sauze di Cesana", "text": "Sauze di Cesana (\"Lo Grand Sause\" in occitano, \"S\u00e0uze 'd Cesan-a\" in piemontese), \u00e8 un comune italiano di 244 abitanti della citt\u00e0 metropolitana di Torino, in Piemonte. Si trova in Val di Susa.\nStoria.\nNel 1928 il comune di Sauze di Cesana venne aggregato a quello di Cesana Torinese, e nel 1934 pass\u00f2 sotto il territorio del nuovo comune di Sestriere. Nel 1947, con la fine del fascismo, riacquist\u00f2 la propria autonomia. Il 14 luglio 1962 fu devastato da un violento incendio.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 9 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone.\nNella cultura di massa.\nAlcune scene del film del 2013 \"Benvenuto Presidente\" sono state girate a Sauze con la collaborazione della \"Film Commission Torino Piemonte\".\nAlcune scene del film del 1987 \"Non scommettere mai con il cielo\" di Mariano Laurenti, con Alessandra Mussolini, Eva Grimaldi, Saverio Vallone, sono state girate a Grangesises."}
{"id": "38375", "revid": "767487", "url": "https://it.wikipedia.org/wiki?curid=38375", "title": "Scalenghe", "text": "Scalenghe (\"Scalenghe\" in piemontese) \u00e8 un comune italiano di abitanti della citt\u00e0 metropolitana di Torino, in Piemonte.\nGeografia fisica.\nScalenghe \u00e8 ubicato a sud-ovest di Torino, nell'area che gravita su Pinerolo: si trova a circa 30 chilometri a sud-ovest da Torino ed a circa 15 da Pinerolo.\nAppartiene alla pianura alluvionale conosciuta come \"Basso Pinerolese\", a circa dieci km in linea d'aria dalle prime propaggini alpine delle Alpi Cozie. Il suo territorio comunale non \u00e8 bagnato da alcun corso d'acqua rilevante, ma negli immediati intorni si trovano i tracciati dei torrenti Lemina, Pellice, Chisone e Chisola, creando una zona particolarmente ricca d'acqua e dedita all'agricoltura, caratterizzata dalla coltivazione di mais e di grano.\nDal punto di vista dello sviluppo urbano, Scalenghe \u00e8 suddiviso in pi\u00f9 borgate:\nSul vasto territorio comunale si localizzano inoltre altre borgate minori e numerosi cascinali e case sparse.\nStoria.\nIl toponimo si ritrova per la prima volta nell'atto di fondazione dell'abbazia di Cavour del vescovo di Torino Landolfo nell'anno 1037, ed il medesimo presenta numerose varianti in differenti documenti nei tre secoli successivi: l'origine germanica della forma riconduce ad uno stanziamento longobardo. Di seguito i toponimi rintracciati: Scelenga (1037), Calenges, Schelenga (1041), Scalingiis (1148),\nScalengis (1229), Scalenghis (1235), Skalengiarum (1243),Scalengiis (1356), Escalengiis (1377).\nInfrastrutture e trasporti.\nFra il 1884 e il 1986 l'abitato era servito da una stazione posta lungo la ferrovia Airasca-Saluzzo.\nSport.\nIl comune \u00e8 stato scelto come sede di partenza della 12\u00aa tappa del Giro d'Italia 2007 (Scalenghe-Brian\u00e7on, 163\u00a0km), che affrontava i famosi colli alpini dell'Agnello e d'Izoard, per poi concludersi nella cittadina francese.\nIl comune di Scalenghe \u00e8 attraversato dalla Pista ciclabile Airasca-Villafranca (via delle Risorgive)."}
{"id": "38376", "revid": "767487", "url": "https://it.wikipedia.org/wiki?curid=38376", "title": "Scarmagno", "text": "Scarmagno (\"Scarmagn\" in piemontese) \u00e8 un comune italiano di 829 abitanti della citt\u00e0 metropolitana di Torino in Piemonte.\nGeografia antropica.\nFrazioni.\nNel territorio comunale si trovano le frazioni di Bessolo e Masero.\nStoria e territorio.\nFino agli anni 60 del XX secolo le uniche risorse dei residenti provenivano dall'attivit\u00e0 agricola operata sulla porzione pianeggiante ai piedi dell'Anfiteatro morenico di Ivrea. A met\u00e0 del decennio il comune accett\u00f2 la proposta da parte della societ\u00e0 Olivetti di insediare, nella vasta area piana prospiciente il paese, un nuovo stabilimento necessario per nuove produzioni. Il nuovo complesso produttivo fu realizzato in due tipologie costruttive. La prima ad essere realizzata fu una lunga struttura coperta, denominata Capannone-A, seguirono altre strutture in prefabbricato in cemento armato realizzate in forma modulare su una matrice territoriale a griglia, sorsero i capannoni B, C, D, E, e un piccolo capannone chiamato Tecnologico, dove erano ubicati i laboratori di ricerca sulla componentistica ibrida. A Nord, sull'estremo limite del perimetro degli stabilimenti di produzione, sorgeva una piccola struttura completamente in legno priva di chiodi, col tetto in rame, con lo spiovente rivolto verso i capannoni, volto a proteggere la strumentazione elettronica di misura, utilizzata per testare le emissioni di radiofrequenza dei prodotti. Nel periodo della joint-venture con la compagnia statunitense AT&amp;T, nella fabbrica automatizzata di questi stabilimenti furono prodotti fino a 200.000 personal computer in un anno. Il complesso comprendeva 3 mense, una biblioteca e un'infermeria. Furono molti i residenti a lasciare il lavoro agricolo, preferendo essere assunti in fabbrica.\n\u00c8 presente il casello dell'Autostrada A5 che collega Torino ad Aosta il cui percorso a mezza collina passa a est del paese, da l\u00ec si pu\u00f2 osservare l'inconfondibile sfera di colore giallo, come le pareti dei capannoni dello stabilimento, costituente il serbatoio dell'acqua posto su uno stelo a 50 metri d'altezza. A circa 4\u00a0km, pari a 7 minuti di percorso automobilistico, \u00e8 presente la Stazione FS di Strambino che offre collegamenti con frequenza oraria per Aosta e Torino. I collegamenti con Ivrea, stazione FS, sono invece assicurati da autolinea con 8 corse giornaliere e tempi di percorrenza medi di 20 minuti.\nCon la crisi dell'Olivetti, il territorio comunale ha conosciuto un periodo di crisi, soprattutto sul fronte occupazionale.\nIl paese \u00e8 tornato alla ribalta nel 2004 quando, a seguito di un'analisi del Censis, risult\u00f2 essere il secondo comune d'Italia per PIL pro-capite.\nLe attivit\u00e0 sul territorio stanno rilanciando il comune, sempre pi\u00f9 spesso preferito da chi sceglie di allontanarsi da Ivrea. \nNumerose imprese industriali e di servizi scelgono infatti di localizzarsi nell'area ex-Olivetti e nelle recenti nuove aree destinate ad attivit\u00e0 produttive previste dall'ultimo PRG. La presenza della scuola materna ed elementare, di un Ufficio Postale, di un servizio di guardia medica ASL, di un servizio di ambulanze curato dalla Croce Verde Bessolese, di un negozio \"di prossimit\u00e0\" che vende quanto quotidianamente necessario, di validi impianti sportivi e ricreativi, una pro-loco particolarmente attiva sul territorio, di una amministrazione comunale che da sempre tiene alla qualit\u00e0 della vita, ne fatto una buona scelta per chi preferisce vivere in comuni di piccole dimensioni.\nMonumenti e luoghi d'interesse.\nAree naturali.\nParzialmente in territorio di Scarmagno si trova la \"Palude di Romano Canavese\", riconosciuta nel 2009 come sito di interesse comunitario (codice: IT1110064)."}
{"id": "38377", "revid": "1652134", "url": "https://it.wikipedia.org/wiki?curid=38377", "title": "Sciolze", "text": "Sciolze (\"Siosse\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nCuriosit\u00e0.\nUna volta, in Piemonte, si usava dire: \"Va a Siosse!\" (= \"Va' a Sciolze!\") per mandare al diavolo una persona. Il significato di questa imprecazione, ormai in disuso, \u00e8 data - probabilmente - dal fatto che in passato al castello di Sciolze venivano eseguite sentenze capitali e la frase, quindi, significherebbe: \"Va' a farti impiccare!\"\nPer altri, il riferimento era alla distanza dalla citt\u00e0 (Torino) ed alla difficolt\u00e0 delle strade, impervie e caratterizzate da forti dislivelli."}
{"id": "38378", "revid": "106456", "url": "https://it.wikipedia.org/wiki?curid=38378", "title": "Sestriere", "text": "Sestriere (IPA: ; \"\u00cbl Sestrier\" in piemontese, \"Sestrieras\" o \"La Sestriera\" in occitano, \"Sestri\u00e8res\" in francese) \u00e8 un comune italiano di 929 abitanti della citt\u00e0 metropolitana di Torino, in Piemonte. Con i suoi \u00e8 il comune pi\u00f9 alto d'Italia, riferendo l'altitudine all'altezza sul livello del mare della casa comunale.\nGeografia fisica.\nTerritorio.\nSi trova sul colle omonimo che mette in comunicazione la Val Chisone e la Valle di Susa, dominato a nordovest dal monte Fraiteve () a sudest dal monte Sises (), dalla Punta Rognosa di Sestriere () e dal monte Motta ().\nI nuclei abitativi sono \"Sestriere Colle\", sulla linea di displuvio, \"Sestriere Borgata\", nella valle del Chisone, \"Champlas du Col\" e \"Champlas Janvier\", in quella di Susa.\nClima.\nIl clima \u00e8 di tipo alpino (Classificazione di K\u00f6ppen \"G\" o \"Dfc\"), caratterizzato da estati fresche e umide e inverni rigidi e nevosi, dovuto essenzialmente alla considerevole altitudine alla quale \u00e8 situata la cittadina piemontese. Detto clima lo rende il comune italiano con temperatura media annua pi\u00f9 bassa in assoluto, con un valore pari a soli . Sestriere \u00e8 inoltre una delle localit\u00e0 con il pi\u00f9 alto tasso di precipitazioni: in media all'anno cadono 1.350 mm di pioggia, dato statistico che comprende inoltre la notevole copiosit\u00e0 di precipitazioni nevose. La neve, infatti, cade di solito da ottobre ad aprile, rendendolo uno dei comuni italiani pi\u00f9 nevosi.. \u00c8 il comune con il pi\u00f9 alto valore di gradi giorno in Italia, che raggiungono un valore di .\nOrigini del nome.\nIl nome \"Sestriere\" deriva da \"Petra Sextreria\" ovvero la sesta pietra che veniva utilizzata, come punto trigonometrico di riferimento, per misurare la distanza in miglia da Torino.\nStoria.\nLe origini di Sestriere sono molto recenti: il comune sorse infatti per regio decreto il 18 ottobre 1934 sui terreni dell'ex comune di Champlas du Col, che divent\u00f2 una frazione, su quelli della frazione Borgata, separata dal comune di Pragelato, e su quelli di Sauze di Cesana, separata dal comune di Cesana e in seguito ricostituita come comune autonomo.\nA partire dal 1930 Giovanni Agnelli, il fondatore della FIAT, che aveva acquistato per 40 centesimi al metro quadrato i terreni, fece costruire, su progetto di Vittorio Bonad\u00e8 Bottino, due alberghi (noti come \"le torri\"), che seguono i temi del Razionalismo italiano dell'epoca, tre funivie, costruite dall'impresa tedesca Adolf Bleichert &amp; Co. di Lipsia e dirette ai monti Sises (1931), Banchetta (1933) e Fraiteve (1938).\nLa vita amministrativa del nuovo comune inizi\u00f2 il 1\u00ba gennaio 1935: fu ideato lo stemma, una banda nera ed una verde ed in mezzo un paio di sci a rappresentare la vocazione di stazione invernale di Sestriere, e il primo podest\u00e0 fu Paolo Fr\u00e0.\nNel corso degli anni trenta vennero costruiti anche una nuova strada, un trampolino per il salto con gli sci, un altro albergo, il \"Principi di Piemonte\" e un prestigioso campo da golf a 18 buche (il pi\u00f9 alto d'Europa).\nQuesto sviluppo venne interrotto dalla seconda guerra mondiale, che blocc\u00f2 il turismo e danneggi\u00f2 gli impianti. Negli anni cinquanta inizi\u00f2 la ricostruzione, guidata da Giovanni Nasi (nipote del senatore Agnelli e sindaco dal 1948 al 1980) e vennero costruite nuove sciovie e seggiovie.\nDal 1967 si svolsero le gare di Coppa del Mondo di sci alpino, nel 1997 \u00e8 stata sede dei mondiali di sci, e nel febbraio 2006 ha ospitato le gare di sci alpino dei XX Giochi olimpici invernali.\nNel 1966 \u00e8 stata inoltre sede della IV Universiade invernale.\nSestriere, per analogie costruttive con la localit\u00e0 sciistica cuneese Prato Nevoso, sita nel comune di Frabosa Sottana (CN) (entrambe le localit\u00e0 sono infatti nate intorno al \"business\" dello sci, non esistevano precedentemente) \u00e8 anche definita \"la Prato Nevoso del Torinese\"\nMonumenti e luoghi d'interesse.\nLa chiesa parrocchiale di Sant'Antonio Abate, a Champlas du Col, risale al XII secolo, ma venne ricostruita nel 1839 e restaurata completamente all'inizio del Novecento: al suo interno si trovano un pulpito del 1747 e un retablo in legno del XVII secolo.\nLa chiesa di Sant'Edoardo, a Colle Sestriere, fu voluta da Giovanni Agnelli in memoria del figlio Edoardo, morto in un incidente aereo nel 1935. Progettata da Vittorio Bonad\u00e8-Bottino in stile pseudo-romanico e costruita in gneiss dioritico, ha un portale in bronzo massiccio di Arturo Dazzi sul quale sono raffigurati i sette figli di Edoardo Agnelli; nell'interno si trovano un Crocifisso e un'Addolorata scolpiti in marmo da Edoardo Rubino, una statua di Sant'Edoardo in porfido rosso ed una Via Crucis in bronzo dorato di Francesco Messina, ed una statua della Vergine dell'Accoglienza di Tonino Scuccimarra.\nNel 1914 \u00e8 stato eretto un obelisco che commemora la strada fatta costruire cent'anni prima da Napoleone per mettere in comunicazione il Piemonte e l'Alta Savoia. L'obelisco fu distrutto nel 1950 per fare spazio ad altri edifici ma fu poi ricostruito nel 1987 in via Pinerolo.\nLa Cappella della Regina Pacis fu costruita tra il 1922 e il 1924 per ricordare i caduti della Val di Susa e della Val Chisone nella prima guerra mondiale.\nI due alberghi a torre con rampe interne elicoidali sono tra i primi del genere e costituiscono un interessante esempio di architettura moderna.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 97 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAlbania 48 5,41%\nRomania 42 4,74%\nEconomia.\nL'economia di Sestriere dipende quasi esclusivamente dal turismo, che si avvale di un'attrezzatura alberghiera di prim'ordine.\nFa parte, insieme alle localit\u00e0 di Claviere, Sauze d'Oulx, Cesana, San Sicario e Pragelato del comprensorio sciistico della Via Lattea. Le sue piste pi\u00f9 interessanti, sede anche di competizioni internazionali, sono:\nComplessivamente le piste sono 212, servite da 70 impianti di risalita, per una lunghezza di , 120 dei quali innevati artificialmente.\nIl complesso degli impianti di risalita del Sestriere, di propriet\u00e0 fino ad ora della Sestriere s.p.a., societ\u00e0 che faceva capo alla famiglia Agnelli, \u00e8 stato ceduto nel 2022 all'inglese Icon Infrastructure.\nInfrastrutture e trasporti.\nStrade.\nIl paese \u00e8 servito dalle seguenti reti stradali:\nFerrovie.\nIl comune \u00e8 servito dalla stazione di Oulx-Cesana-Claviere-Sestriere, posta sulla linea del Frejus.\nAmministrazione.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone.\nSport.\nSestriere \u00e8 rinomata soprattutto come sede di sport invernali: appuntamento fisso di Coppa del Mondo di sci alpino sin dalla primissima edizione, ha ospitato i Mondiali di Sci Alpino del 1997. Nel febbraio 2006 Sestriere \u00e8 stata una delle sedi dei XX Giochi olimpici invernali e dei IX Giochi paralimpici invernali per i quali ha ospitato le gare di sci alpino; \u00e8 stata anche sede di uno dei tre villaggi olimpici. Inoltre ha ospitato dal 23 maggio al 5 giugno 2010 il ritiro pre-mondiale della Nazionale italiana di calcio per poter fare abituare i giocatori in vista del clima e dell'altitudine che avrebbero trovato in Sudafrica durante la Coppa del Mondo.\nA Sestriere \u00e8 presente una delle principali sedi di Sleddog italiane, la pratica delle escursioni con i cani da slitta nordici Siberian Husky.\nSestriere \u00e8 stata pi\u00f9 volte arrivo di tappa del Giro d'Italia e del Tour de France:.\nGiro d'Italia:\nTour de France:\nPer quanto concerne l'atletica leggera, il Sestriere fu teatro di 9 edizioni del \"Meeting Internazionale del Sestriere\", disputate dal 1988 al 1996, che vide la realizzazione di diversi record del mondo, favoriti dall'altura, tra cui quello del salto con l'asta outdoor del 31 luglio 1994 di Sergey Bubka con 6,14 m, rimasto imbattuto per venti anni, e quello non convalidato per eccesso di vento nel salto in lungo di 8,96 m di Iv\u00e1n Pedroso.\nDal 1961 ospita anche l'arrivo della gara automobilistica Cesana-Sestriere, una cronoscalata di oltre 10 km che nel corso degli anni \u00e8 stata altres\u00ec considerata come gara valida per il Campionato Europeo ed Italiano della Montagna."}
{"id": "38379", "revid": "1516566", "url": "https://it.wikipedia.org/wiki?curid=38379", "title": "Settimo Rottaro", "text": "Settimo Rottaro (\"\u00cbl Seto Roj\u00e9\" in piemontese) \u00e8 un comune italiano di 466 abitanti della citt\u00e0 metropolitana di Torino, in Piemonte.\nStoria.\nIl paese \u00e8 situato sull'estremo confine del Canavese orientale, poco distante dal Lago di Viverone (gi\u00e0 in Provincia di Biella), raggiungibile ad est dal paese di Azeglio. A sud confina invece con Cossano Canavese (TO), Borgo d'Ale e Alice Castello (VC), mentre a sud-ovest con Caravino (TO).\n\"Rottaro\" deriverebbe invece da \"rubetum\", o anche \"rovearum\", \"rovedarium\", antico nome di una collina poco distante ricca di roveti. Altra ipotesi sarebbe dal latino \"ruera\", \"rutera\", ad indicare le ruote dei carri, essendo luogo di transito, motivo per il quale furono disegnate tre ruote di carro nel suo stemma araldico. Un'ultima - e meno certa - ipotesi, lo ricondurrebbe al nome del re dei longobardo Rotari (647).\nLe prime tracce documentate del borgo risalirebbero soltanto al 1227, in cui si affermava la potest\u00e0 della chiesa di Ivrea; in quel periodo, appena conclusasi l'esperienza del libero comune, Settimo Rottaro fu soggetto all'autorit\u00e0 vescovile eporediese.\nProtetto dai Valperga e dal vicino Castello di Masino, il paese sar\u00e0 fra i protagonisti delle rivolte nobiliari del Canavese, scontrandosi spesso coi San Martino, fedeli ai Savoia; il borgo fu per\u00f2 conquistato da Facino Cane nel 1396, annesso quindi al Monferrato e lasciato ai Lomello, gi\u00e0 conti di Trino e Cavagli\u00e0. Nel 1431, la politica espansionistica dei Marchesi del Monferrato si scontr\u00f2 con gli interessi dei duchi sabaudi.\nQuesti ultimi, nel 1432 ottennero i territori a sinistra del Po, inizialmente amministrati da Amedeo VIII di Savoia. Anche i Valperga si sottomisero a questi ultimi, aiutando altres\u00ec a sedare le rivolte popolari dei Tuchini, come accadde anche al vicino Vestign\u00e8. Settimo Rottaro fu quindi amministrato dai Savoia, fino a epoca moderna.\nNel XX secolo, il paese ebbe la fama di produrre un ottimo vino Erbaluce passito, dal vitigno omonimo, noto nella zona canavesana, tuttavia tale tradizione si perse. Prese invece vita la tradizionale sagra del salame di patate, prodotto tipico, la prima domenica di febbraio.\nSimboli.\nLo stemma del comune di Settimo Rottaro \u00e8 stato concesso con decreto del presidente della Repubblica del 4 novembre 2003.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38381", "revid": "91792", "url": "https://it.wikipedia.org/wiki?curid=38381", "title": "Settimo Vittone", "text": "Settimo Vittone (\"\u00cbl Seto Viton\" in piemontese) \u00e8 un comune italiano di 1.535 abitanti della citt\u00e0 metropolitana di Torino, in Piemonte. \u00c8 il paese natale dell'organista e compositore Pietro Alessandro Yon (1886-1943).\nStoria.\nDa Settimo Vittone, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nVia Francigena.\nIl territorio del concentrico e le frazioni di Torredaniele, Cesnola e Montestrutto sono inserite sul percorso della Via Francigena, variante Canavesana, proveniente da Carema e dirigentesi successivamente verso Borgofranco d'Ivrea.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana.\nSport.\nA Settimo Vittone gioca la locale squadra di calcio femminile \"A.S.D. Settimo Vittone\" che milita nel campionato di serie D."}
{"id": "38382", "revid": "767487", "url": "https://it.wikipedia.org/wiki?curid=38382", "title": "Sparone", "text": "Sparone (\"Sparon\" in piemontese, \"Sparun\" in francoprovenzale; pronuncia IPA di entrambi ) \u00e8 un comune italiano di 984 abitanti della citt\u00e0 metropolitana di Torino in Piemonte, situato nella valle dell'Orco.\nAi piedi dei ruderi dell'antica Roccaforte di Arduino d'Ivrea vengono celebrate rievocazioni storiche.\nSparone inoltre \u00e8 raffigurato nelle cartine geografiche affrescate ai musei vaticani, volute da Papa Gregorio XIII tra il 1580 e il 1585.\nArchitetture e luoghi di interesse.\nChiesa di Santa Croce (Sparone).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Orco e Soana."}
{"id": "38383", "revid": "322321", "url": "https://it.wikipedia.org/wiki?curid=38383", "title": "Strambinello", "text": "Strambinello (\"Strambinel\" in piemontese) \u00e8 un comune italiano di 262 abitanti della citt\u00e0 metropolitana di Torino in Piemonte.\nAmministrazione.\nDurante il fascismo, con regio decreto del 28 febbraio 1929, i comuni di Loranz\u00e8, Colleretto Giacosa, Parella, Quagliuzzo e Strambinello vennero fusi in un unico comune denominato \"Pedanea\". Nel dopoguerra, il 23 agosto 1947, i cinque comuni recuperarono la propria autonomia.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38385", "revid": "1154737", "url": "https://it.wikipedia.org/wiki?curid=38385", "title": "Susa (Italia)", "text": "Susa (\"Susa\" in piemontese; \"Souiza, Su\u00e8iza, Suza\" o \"Susa\" in francoprovenzale, \"Suse\" in francese, \"Segusium\" in latino) \u00e8 un comune italiano di abitanti della citt\u00e0 metropolitana di Torino in Piemonte.\nDa millenni crocevia dei diversi itinerari transalpini fra Italia e Francia, \u00e8 contraddistinta da considerevoli monumenti romani e medioevali.\nSi trova al centro dell'omonima valle di Susa. Nell'antichit\u00e0 fu capitale del Regno dei Cozii, punto di partenza della Via Domizia e della Via Cozia e posto tappa dell'Itinerarium burdigalense e della Via francigena.\nGeografia fisica.\nDistante circa 53\u00a0chilometri ad ovest dal capoluogo Torino, Susa \u00e8 situata nel tratto terminale della pianeggiante Bassa Valle di Susa, alla confluenza del torrente Cenischia con la Dora Riparia, dove la val di Susa si biforca: verso nord la profonda insenatura della val Cenischia, verso ovest il salto di quota dell'Alta Val di Susa. Luogo strategico dal punto di vista viario in questo settore alpino, essendo all'incrocio tra gli itinerari, sfruttati anche dalla Via Francigena, per i passi del Moncenisio (tramite la Val Cenischia) e del Colle Clapier (tramite la Val Clarea) entrambi in direzione della Francia del Nord, del Monginevro tramite l'Alta Valle Susa, in direzione di Francia del Sud e Spagna, e il Colle delle Finestre verso la confinante Val Chisone.Dominano il centro storico a ovest la collina del Castello della Contessa Adelaide, a nord lo sperone roccioso su cui sorgeva il Forte della Brunetta; a nord svetta panoramicamente sulla citt\u00e0 il Monte Rocciamelone, 3538 metri, che appartiene al territorio del vicino Comune di Mompantero. Terminano alle spalle della citt\u00e0 \"le \"Gorge\"\", profondo canyon in cui scorre la Dora Riparia nel tratto tra Exilles e Susa.\nOrigini del nome.\nChiamata \"Segusium\" in epoca romana, divent\u00f2 poi \"Segusia\", \"Secusia\" e infine \"Susa\". Il toponimo \u00e8 formato dal radicale gallico \"sego\" che significa \"forte\".\nStoria.\nDifficile stabilire l'epoca in cui la citt\u00e0 fu abitata per la prima volta e le popolazioni che l'abitarono. Certamente tra esse ci furono i Liguri e in seguito arrivarono i Celti (500 circa a. C.) che si fusero con le prime popolazioni. Poi giunsero i Romani guidati da Giulio Cesare che combatterono con le popolazioni locali e stabilirono con Donno, il loro re, un patto di alleanza, in modo da garantire un transito sicuro verso la Gallia a truppe e merci dai valichi del vicinissimo Colle Clapier e del pi\u00f9 lontano Colle del Monginevro. I buoni rapporti continuarono per un lungo periodo, sanciti dalla costruzione dell'arco di Augusto. La citt\u00e0 allora si chiamava \"Segusium\" e fu la capitale del Regno dei Cozii, nella provincia detta delle Alpi Cozie.\nNel III secolo la citt\u00e0 si dot\u00f2 di una cinta muraria. Ci\u00f2 nonostante fu assediata e incendiata dalle truppe di Costantino nel 312. Con la caduta dell'Impero romano d'Occidente (476) inizi\u00f2 per Susa un periodo di decadenza. Dopo la morte di Odoacre, Susa divenne parte del Regno ostrogoto di Teoderico. Con la fine guerra gotica, Susa divenne parte della Prefettura del pretorio d'Italia sino alla conquista da parte delle truppe di Alboino, che l'annessero al Regno longobardo.\nPiazza Savoia, la piazza principale, fu costruita sopra l'antica citt\u00e0, tanto che vi si ritrovano reperti archeologici dell'epoca romana e la Porta Savoia del IV secolo. Approfittando del periodo d'anarchia seguito alla morte di Clefi, il merovingio Gontrano, re dei Franchi d'Orl\u00e9ans, sconfisse i longobardi, annettendosi Aosta e Susa nel 575. Essendo importanti punti di accesso per l'Italia, Aosta e Susa costituirono sempre una spina nel fianco per i Longobardi. A seguito della conquista del regno longobardo da parte di Carlo Magno nel 774, Aosta e Susa seguirono le sorti del regno d'Italia.\nDel Medioevo rimangono diversi complessi monumentali, come il Castello della Contessa Adelaide, la Pieve battesimale di Santa Maria Maggiore con gli edifici annessi, l'Abbazia di San Giusto, il Convento di S. Francesco e i suoi chiostri, le case medioevali porticate, la casa De Bartolomei, due torri nel centro della cittadina. Fu Napoleone a conferirle il titolo di citt\u00e0. Nel 1854 Susa venne raggiunta dalla ferrovia, con la linea Torino-Susa, inaugurata il 22 maggio e di cui rimane quasi intatta la stazione di testa. Fra il 1868 e il 1871 Susa fu interscambio con la Ferrovia del Moncenisio a Sistema Fell, che valicava il Colle a 2000 metri circa e faceva parte della cosiddetta Valigia delle Indie; il tutto mentre erano in costruzione la nuova linea Bussoleno-Modane e il Traforo del Frejus, che favorirono la costruzione del Deposito Ferroviario a Bussoleno anzich\u00e9 a Susa. Nel centro storico della citt\u00e0 risiede una comunit\u00e0 immigrata da Paola, in Calabria, con cui \u00e8 gemellata.\nMonumenti e luoghi d'interesse.\nSusa presenta un numero notevole di edifici e luoghi di interesse storico, soprattutto se visti in rapporto alle dimensioni relativamente contenute dell'abitato e due musei di riferimento per il territorio di valle, il Museo Civico e il Museo Diocesano di Arte Sacra.\nLa cittadina alpina presenta una notevole stratificazione di epoche, con manufatti di epoca romana ancora ottimamente conservati (Porta Savoia, Arco di Augusto, Arena romana, Mura romane), case urbane medioevali, tre complessi religiosi dalla differente identit\u00e0 (la Cattedrale di San Giusto - anticamente Abbazia benedettina, il complesso di Santa Maria Maggiore - canonicato agostiniano capofila della Bassa Valle, San Francesco, primo convento francescano in Piemonte), il Castello e i resti di un poderoso Forte, la \"Brunetta\". La citt\u00e0 \u00e8 stata oggetto di molteplici studi da parte delle Soprintendenze, ricomprendenti anche gli antichi passaggi sotterranei presenti in abitazioni private, spesso citati pure nella tradizione orale dagli abitanti di Susa.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 593 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAssociazioni culturali.\nLa citt\u00e0 \u00e8 anche sede di associazioni culturali senza fini di lucro, tra le quali la Segusium, Societ\u00e0 di Ricerche e di Studi Valsusini, che anche attraverso l'omonima Rivista ha ripetutamente approfondito le vicende storico-artistiche della citt\u00e0, ad esempio in occasione del convegno internazionale di studi su Enrico da Susa detto il Cardinale Ostiense (Susa - Embrun, 1972), del Convegno: \u201cSusa - centro storico - studi sul passato - prospettive di recupero\u201d del 1987, sulla contessa Adelaide (1991) e sul bimillenario dell'Arco di Augusto (1992).\nAttive sono poi le associazioni \"Amici del Castello della contessa Adelaide\", \"I chiostri di San Francesco\", \"Liuteria piemontese\", \"Il ponte\", \"A SusA\", \"Compagnia della Libreria\", \"Centro Culturale Diocesano\", il gruppo fotografico \"L'Idea\", il Gruppo Folkloristico e il Gruppo Sbandieratori, i tre Cori \"Primavera\", \"Alpi Cozie\" e \"Gruppo vocale e strumentale S. Evasio\", mentre nel teatro vi sono \"Teatro Insieme\" e \"I nani sulle spalle dei giganti\"; la \"Associazione Astrofili Segusini\" per la divulgazione astronomica oltre alla pro loco e ai sei borghi partecipanti al Torneo storico dei borghi comunemente noto come Palio di Susa.\nEconomia.\nDal passato fino alla fine del secolo XX.\nL'economia della citt\u00e0 si \u00e8 sempre retta sulla presenza delle vie di transito: la via napoleonica prima, le statali poi, oggi l'autostrada ed in un ipotetico futuro la linea ad alta velocit\u00e0 (TAV). \nQuesta sua posizione di \"citt\u00e0 di transito\" ne ha condizionato di molto la natura, specialmente negli ultimi due secoli: da normale paese ai piedi dei monti, la sua economia si fondava su attivit\u00e0 legate alla terra, come l'allevamento e l'agricoltura. Grandi cambiamenti avvennero solo per\u00f2 a partire dai primi dell'Ottocento, quando fu completata la strada Napoleonica. La citt\u00e0 divenne cos\u00ec luogo di transito molto frequentato e sosta obbligata sulla via della Francia. Si svilupp\u00f2 l'attivit\u00e0 alberghiera e quella commerciale: la presenza continua di militari, dovuta alla vicinanza dei confini, contribu\u00ec fino a non molto tempo fa all'economia della citt\u00e0.\nMa con lo sviluppo dei mezzi di comunicazione, e soprattutto con l'apertura della linea ferroviaria internazionale, si cerc\u00f2 di far sopravvivere la citt\u00e0 aprendo una serie di fabbriche, tra cui spiccano il cotonificio Vallesusa e l'acciaieria ASSA.\nLa produzione industriale resse la citt\u00e0 offrendo diverse centinaia di posti di lavoro per quasi un secolo. Conclusasi non senza problemi la prima met\u00e0 del XX secolo, nel secondo dopoguerra l'attivit\u00e0 industriale imbocc\u00f2 un lento declino, complici una serie di fattori, comuni al lento declino dell'industria in Piemonte e in Italia cominciato all'inizio degli anni settanta e che continua tuttora.\nL'economia oggi e le prospettive per il futuro.\nCon l'avvento dell'era post-industriale una dopo l'altra tutte le attivit\u00e0 industriali di Susa morirono, e la citt\u00e0 si trov\u00f2 di nuovo a dover cercare una soluzione. Oggi gran parte degli abitanti di Susa lavorano in valle o a Torino, e tutti i giorni affollano i treni dei pendolari che li portano dove esiste il lavoro.\nCon l'apertura dell'autostrada la citt\u00e0 si \u00e8 liberata del traffico pesante, ma anche di molti dei turisti occasionali (prevalentemente francesi) che si incontravano spesso per la citt\u00e0 in tutte le stagioni. Oggi il turismo esiste comunque ed \u00e8 importante (complice anche lo svolgimento di alcune manifestazioni, tra cui la \"Castagna d'oro\", il \"Palio Storico dei Borghi di Susa\" e la corsa \"Susa-Moncenisio\"), anche se si tratta prevalentemente di turismo occasionale.\nLa Citt\u00e0 di Susa ha visto negli ultimi 5 anni lo sviluppo di alcuni interessanti settori nell'ambito turistico con il Museo di Arte religiosa Alpina che promuove mostre e convegni a carattere internazionale come \"Carlo Magno e le Alpi\" (15\u00a0000 visitatori) e nel 2008 \"Alpi da Scoprire\". Inoltre la riqualificazione e pedonalizzazione del centro storico cittadino, la riscoperta del tempio romano, la ristrutturazione del castello medioevale, prima residenza sabauda in Italia, porteranno sempre pi\u00f9 Susa verso un'offerta culturale turistica d'eccellenza.\nAmministrazione.\nAltre informazioni amministrative.\nIl comune faceva parte della Comunit\u00e0 montana Valle Susa e Val Sangone."}
{"id": "38386", "revid": "767487", "url": "https://it.wikipedia.org/wiki?curid=38386", "title": "Tavagnasco", "text": "Tavagnasco (\"Tavagnasch\" in piemontese) \u00e8 un comune italiano di 802 abitanti della citt\u00e0 metropolitana di Torino, in Piemonte.\nStoria.\nTavagnasco nasce nel Medioevo come risulta compresa nella Castellata di Settimo Vittone, dipendente dalla pieve di San Lorenzo. Fu sempre una terra ribelle in lotta per la propria autonomia con i nobili dei castelli vicini. Il Comune era retto dal Console e dai Credenzieri che prestavano giuramento nelle mani di quelli precedenti scaduti. Il Podest\u00e0, nominato dai Signori di Settimo Vittone, Montestrutto, Quincinetto e Ivrea, era il giudice per quanto riguardava la giustizia sia civile che penale. Nel 1512 Giovanni Giacomo (H)Enrico di Settimo cerc\u00f3 con la forza di mantenere i pieni poteri sulle nomine dei Podesta per continuare a condizionare la piena autonomia del Comune. La tenacia dei Tavagnesi con l`appoggio dei Savoia ebbe il sopravvento. Vari furono i feudatari di Tavagnasco,i Lasbianca, i Roasenda, i conti del Melle, gli (H)Enrico e gli (H)Enrico linea di Giampietro (Giovanni Pietro) detti i Gianpietro, questi ultimi furono infeudati con patenti ducali per la giurisdizione di tutte le ragioni feudali di Tavagnasco (AM infeudazioni e giurisdizione dei luoghi di Tavagnasco 8 agosto 1662).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana.\nCultura e spettacolo.\nIn questo Comune, dal 1990, si svolge ogni anno in primavera il Tavagnasco Rock Festival, rassegna musicale all'aperto di gruppi Rock italiani e stranieri, diventata nel tempo un appuntamento musicale importante nel panorama italiano."}
{"id": "38388", "revid": "122448163", "url": "https://it.wikipedia.org/wiki?curid=38388", "title": "Torre Canavese", "text": "Torre Canavese (\"La Tor B\u00e8r\" in piemontese) \u00e8 un comune italiano di 603 abitanti della citt\u00e0 metropolitana di Torino in Piemonte.\nIl paese \u00e8 situato lungo le pendici di una collina morenica, in una posizione panoramica con vista su Bairo e guarda la piana verso Castellamonte.\nStoria.\nLa zona morenica sulla quale \u00e8 posto il paese era gi\u00e0 abitata nell'et\u00e0 del bronzo come testimoniano alcuni reperti venuti alla luce nelle vicine torbiere. I romani occuparono la zona dopo la guerra vittoriosa contro i Salassi (143 a.C.), trib\u00f9 dei Galli installata nel Canavese. Risale all'epoca romana l'edificazione di una torre al bivio tra la strada romea ed una seconda strada che portava in Valchiusella: da essa il paese ha tratto il proprio nome.\nNella parte pi\u00f9 alta del paese \u00e8 posto un castello la cui edificazione risale ai tempi di Re Arduino: il secondogenito di Arduino, Guidone (?-1037), visse nel castello sino al 1018, quando fu eletto Marchese d'Ivrea.\nIl paese \u00e8 citato per la prima volta in un documento dell'XI secolo dove compare col nome di \"Turre Canepitii\"; a quel tempo esso gi\u00e0 apparteneva al feudo dei conti di San Martino, famiglia nobiliare che ha segnato ampiamente le vicende storiche del Canavese. \nSi \u00e8 conservata la torre del ricetto, con la porta che consentiva di accedere alla parte fortificata attorno al castello destinata alla custodia dei beni della comunit\u00e0 ed alla difesa in caso di attacco nemico.\nLa reggenza del feudo fu tenuta per secoli dai conti di San Martino, vassalli di Casa Savoia. Ad uno dei cadetti di tale dinastia si deve la costruzione, verso la met\u00e0 del XVI secolo di una dimora nobiliare, detta \"il Palazzo\", che si erge nei pressi del castello.\nIl comune aveva il nominativo di Torre di Bairo (da cui deriva il nome piemontese \"La Tur ad Ber\" oggi detta solo pi\u00f9 \"La Tur\").\nNel 1929 il comune di Torre fu unito a quello di Bairo (confinante) assumendo il nominativo unico per entrambi di Bairo.\nIl 30 maggio 1955 fu stabilito con un decreto che dal 1\u00ba luglio dello stesso anno Torre tornasse a essere a un comune autonomo, con la denominazione di \"Torre Bairo\". Il 2 agosto 1961 mut\u00f2 il nome in \"Torre Canavese\".\nUn paese per l'arte.\nOggi il castello, che ha subito nel tempo progressive trasformazioni e ammodernamenti, \u00e8 propriet\u00e0 degli eredi dell'antiquario e mercante d'arte Marco Datrino. Alla sua iniziativa si devono una serie di mostre prestigiose che hanno dato notoriet\u00e0 al paese. Citiamo per tutte la mostra del 1993 \"Tesori del Kremlino\" nella quale sono stati esposti preziosi tesori mai usciti prima dalla Russia e le fortunate mostre \"Pittura russa del Museo di Kiev\" e sull\u2019\"Arte sovietica\". \nL'esito di tali mostre e dei legami stabiliti, per loro mezzo, con una numerosa rappresentanza di artisti della ex Unione Sovietica ha portato alla iniziativa, condivisa dalla amministrazione, di abbellire il paese con pannelli dipinti che realizzano, nello scenario suggestivo delle vie che partendo da Piazza Olivetti salgono al ricetto medievale, una sorta di museo \"en plein air\". Sono presenti anche opere di alcuni artisti canavesani.\nIl paese si offre come attrattiva turistica anche in virt\u00f9 della sua capacit\u00e0 di valorizzare le proprie memorie storiche (si contano ben sei chiese, alcune di origine molto antica) e della cura per l'arredo urbano. \u00c8 presente anche una piccola pinacoteca intitolata a Raisa Gorba\u010d\u00ebva.\nA Torre Canavese nel 2009 lo scenografo Massimo Antonello Geleng ha creato un parco a tema cinematografico chiamato Viassa Felliniana e dedicato al regista Federico Fellini.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38389", "revid": "79968", "url": "https://it.wikipedia.org/wiki?curid=38389", "title": "Torre Pellice", "text": "Torre Pellice (\"La Tor\" in piemontese, \"La Toure de P\u00e8lis\" in occitano; anticamente \"Torre di Luserna\") \u00e8 un comune italiano di abitanti della citt\u00e0 metropolitana di Torino, nella Val Pellice, in Piemonte. La sua storia e il suo territorio sono legati al comune adiacente, Luserna San Giovanni entrambi nella citt\u00e0 metropolitana di Torino, localizzati nel Piemonte occidentale, in Val Pellice, alla confluenza tra i torrenti Pellice e Angrogna.\n\u00c8 il centro principale della Chiesa Valdese italiana ed il capoluogo della Unione Montana del Pinerolese. Dalla borgata Ru\u00e0, situata su di un promontorio, si gode una vista panoramica sulla vallata. La borgata dei \"Coppieri\", un tempo il limite del ghetto in cui erano confinati i Valdesi, \u00e8 oggi un vero e proprio villaggio completamente ricostruito. Torre Pellice \u00e8 gemellata con Guillestre.\nStoria.\nLe prime notizie risalgono a un atto del 1186, nel quale si parla della torre di \"Lucerna\", da cui forse anche l'origine del nome \"Luserna\", che era posta a ovest degli \"Airali\" (attuale Luserna centro); la preesistente torre, adibita poi a torre luminosa, ed oggi inesistente, si trovava presumibilmente alla confluenza dei torrenti Pellice e Angrogna, a indicare la signoria dei nobili che diventeranno presto casata Luserna, assoggettati a loro volta ai conti di Savoia. Altre fortificazioni simili furono successivamente erette, a pi\u00f9 riprese, nel territorio.\nDal XIII secolo la parte occidentale di Luserna divenne quindi un feudo dei Rorenghi per una met\u00e0 e per l'altra dei Manfredi. La famiglia dei Luserna \u00e8 oggi presente in tre rami superstiti: i Luserna di Campiglione, residenti dalla fine del secolo XIX in Francia e Svizzera, i Rorengo di Ror\u00e0 residenti in Toscana, i Manfredi residenti in Germania e Lombardia.\nAll'inizio del XII secolo la valle inizi\u00f2 a popolarsi di Valdesi, in fuga dalla vicina Francia. Si \u00e8 spesso fatto riferimento a Vaulx-en-Velin come il luogo di nascita di Valdo di Lione.\nOggi, esiste una via a Lione che porta il suo nome, nel \"5\u00e8me arrondissement\" (rue Pierre-Valdo). Da allora la presenza valdese in valle \u00e8 ininterrotta. Nel 1536 anche la Val Pellice, come tutti i possedimenti piemontesi dei Savoia, fu invasa da Francesco I di Francia e rimase sotto dominio francese fino al 1556. Fu poi del duca Emanuele Filiberto, che nel 1565 l'assegn\u00f2 al governatore Sebastiano Grazioli, detto Castrocaro. Nel 1582 ritorn\u00f2 in mano ai Luserna.\nTra il Cinquecento e l'Ottocento il paese fu fortemente colpito dalle persecuzioni antivaldesi. Nel 1590 inizi\u00f2 la guerra civile francese fra cattolici e ugonotti. Carlo Emanuele I di Savoia tent\u00f2 di espandere i suoi territori, ma fu fermato dal maresciallo francese e ugonotto Lesdigui\u00e8res, che nel 1592 occup\u00f2 le valli Chisone e Pellice.\nLa peste del 1630 uccise 900 abitanti; nel 1635 gli abitanti erano 1200, in grande maggioranza valdesi. Nel 1655 riprese la persecuzione dei valdesi, per opera di Maria Cristina, reggente per conto del figlio Carlo Emanuele II: 91 persone furono uccise e 56 bambini furono rapiti e convertiti a forza al cattolicesimo. Il 31 gennaio 1686 Vittorio Amedeo II firm\u00f2 l'editto di Fontainebleau che obbligava i seguaci della \u00abreligione pretesa riformata\u00bb a evitare la pratica di tale religione, demolire tutti i templi, battezzare e allevare nella religione cattolica tutti i bambini, mandare in esilio tutti i pastori, predicatori, maestri.\nIl 2 aprile 1686, in un'assemblea generale, circa due terzi della popolazione valdese (tra cui una parte degli abitanti di Torre Pellice) si dichiararono disposti a partire, ma un terzo decise di resistere a oltranza: a seguito degli scontri armati tra savoiardi e francesi da una parte, comandati dal generale Catinat, e valdesi dall'altra, Vittorio Amedeo II firm\u00f2 un accordo con i ribelli, concedendo loro di espatriare in Svizzera con le famiglie, armi alla mano: 150 dalla val Pellice, 260 dalla valle di San Martino partirono verso Ginevra. I Valdesi tornarono in valle nel 1690 e ottennero dal duca di Savoia la pace in cambio dell'impegno a schierarsi con le sue truppe contro la Francia.\nNel Settecento le persecuzioni si attenuarono, anche se i valdesi non potevano ancora ricoprire cariche istituzionali, destinate ai pochi cattolici, n\u00e9 celebrare il culto in pubblico. Nella seconda met\u00e0 del secolo ebbe inizio il processo di industrializzazione di Torre (la prima filatura della seta \u00e8 del 1760), che la port\u00f2, nel secolo successivo, a diventare il capoluogo della valle.\nFu annessa alla Francia durante la Rivoluzione francese. Nel 1808 il paese fu danneggiato da un terremoto e venne ricostruito. Le discriminazioni cessarono brevemente sotto Napoleone, per riprendere con Vittorio Emanuele I e Carlo Felice. Finalmente, il 17 febbraio 1848, Carlo Alberto pose fine per sempre alle discriminazioni con l'editto di pacificazione. Quel giorno, l'evento venne segnalato a tutti gli abitanti della valle, anche quelli che abitavano nelle borgate pi\u00f9 isolate, con l'accensione di fuochi che potevano essere visti da grande distanza. Da allora, tutti gli anni i Valdesi ricordano l'evento ritrovandosi numerosi ed accendendo dei grandi fuochi all'aperto nella valle, la notte tra il 16 e il 17 febbraio.\nNell'Ottocento si consolid\u00f2 l'industrializzazione: sorsero stamperie, pastifici, fabbriche di grafite ed altre industrie. Gli abitanti passarono da 2300 nel 1819 a 6000 circa all'inizio del Novecento. Nel 1882 venne realizzato un collegamento ferroviario fra Torre Pellice e Pinerolo. Tale collegamento costitu\u00ec la prosecuzione della ferrovia Torino-Pinerolo che era stata inaugurata nel 1854. Nel 1920 nacque a Torre la prima sezione del partito fascista e nel 1926 il consiglio comunale fu costretto a dare le dimissioni, nonostante due anni prima avesse concesso la cittadinanza onoraria a Benito Mussolini (poi revocata nel 2014).\nNonostante ci\u00f2, la maggior parte dei cittadini di Torre fu antifascista e combatt\u00e9 durante la guerra di resistenza fra il 1943 e il 1945. Nel 1989 ricevette la visita del presidente Francesco Cossiga e nel 1998 quella del presidente Oscar Luigi Scalfaro. Durante i XX Giochi olimpici invernali ha ospitato gli allenamenti di hockey su ghiaccio e ha ospitato le gare della stessa specialit\u00e0 durante l'Universiade invernale 2007.\nMonumenti e luoghi d'interesse.\nEdifici e istituzioni di Torre Pellice testimoniano la sua realt\u00e0 di capitale del mondo valdese. Si possono ricordare la Foresteria, il Museo con una ricca documentazione storica e etnografica, la Casa Valdese, che ogni anno ospita il Sinodo, il tempio neo-romanico del 1852, il Collegio (oggi Liceo Valdese) costruito nel 1835, il Convitto Valdese, eretto in memoria dei 500 valdesi caduti nella prima guerra mondiale, la Casa Valdese della Giovent\u00f9 e la Casa delle Diaconesse, sede centrale delle sorelle infermiere all'opera nei numerosi istituti di assistenza.\nLa citt\u00e0 ha due importanti biblioteche, una annessa al Museo, con oltre ventimila volumi, e un'altra presso la Casa Valdese, che conserva oltre cinquantamila libri (molti dei quali rari, come la preziosa Bibbia di Olivetano del 1535), preziosi incunaboli e collezioni bibliche. Presso il Collegio Valdese si trova l'Erbario Rostan, che raccoglie la flora alpina delle valli pinerolesi.\nAppena fuori dall'abitato, l'Ospedale Valdese \u00e8 il primo istituto assistenziale edificato in favore delle popolazioni valdesi nel XIX secolo. In posizione dominante si trovano i ruderi del forte di Santa Maria, fatto incendiare da Catinat nel 1690. L'abitato ospita un busto di Edmondo De Amicis, opera di Leonardo Bistolfi e un monumento in bronzo al pastore-condottiero Enrico Arnaud scolpito da Davide Calandra e Emilio Musso. Nel 1989 \u00e8 sorto il Centro Culturale Valdese, con l'obiettivo di conservare e promuovere il patrimonio documentario e relativo alle lingue minoritarie della zona.\nLa Libreria Claudiana, aperta nel 1937 e completamente rinnovata nel 2008, con un vasto catalogo di narrativa e saggistica, specializzata in libri per bambini e ragazzi, letteratura straniera in lingua originale, teologia e religioni, organizza ogni settimana presentazioni ed eventi culturali.\nLa Galleria Civica d'Arte Contemporanea \"Filippo Scroppo\" raccoglie circa quattrocento opere di pittura, scultura e disegno di artisti italiani del dopoguerra, tra i quali Carena, Cordero, Gallizio, Levi, Menzio, Paulucci, Rambaudi, Ruggeri.\nSociet\u00e0.\nEtnie e minoranze straniere.\nAl 31 dicembre 2017 a Torre Pellice risultano residenti 401 cittadini stranieri, quasi il 9%. Le nazionalit\u00e0 principali sono:\nLingue e dialetti.\nLe vicende storiche hanno fatto di Torre Pellice un centro internazionale, definito da Edmondo De Amicis \u00ab\"la Ginevra italiana\"\u00bb, e questa vocazione internazionale si riflette nel multilinguismo.\nTutta la Val Pellice \u00e8 caratterizzata dalla presenza di quattro parlate contemporanee: l'italiano, lingua ufficiale fin dal 1560, il francese, lingua ufficiale della Chiesa Valdese per due secoli, l'occitano, lingua letteraria nel Medioevo, e il piemontese, lingua popolare e commerciale.\nEconomia.\nOggi l'economia di Torre si basa soprattutto sul terziario e sui servizi. Sono presenti, tuttavia, anche attivit\u00e0 industriali nei settori tessile, farmaceutico, dolciario e dell'abbigliamento.\nIl turismo si basa, oltre alla villeggiatura estiva e agli sport invernali, sull'interesse storico anche internazionale della comunit\u00e0 valdese.\nGli Ospedali Valdesi, nati come enti di assistenza, rientrano oggi nella rete sanitaria nazionale e regionale e dopo una grave crisi economica sono ora gestiti dalla Regione.\nInfrastrutture e trasporti.\nOrmai servita unicamente dal trasporto stradale, fra il 1882 e il 2012 la citt\u00e0 era servita dalla stazione capolinea della ferrovia Pinerolo-Torre Pellice.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nTorre Pellice ospita un'importante squadra di hockey su ghiaccio, la pi\u00f9 antica del Piemonte tuttora esistente (anche se la prima partita di hockey in Italia era stata giocata a Torino gi\u00e0 nel 1908), nata nel 1934: l'Hockey Club Valpellice, milita in Serie A1. Tale squadra \u00e8 la pi\u00f9 vincente del Piemonte in seguito alla vittoria, nel 2012-13, della Coppa Italia.\nIn l'occasione dei XX Giochi olimpici invernali di Torino 2006, la Regione Piemonte ha costruito un nuovo palaghiaccio, intitolato a Giorgio Cotta Morandini.\nDall'11 al 17 dicembre 2006, al palaghiaccio olimpico \"Giorgio Cotta Morandini\" si sono tenuti i campionati del mondo Under 20 di Hockey su ghiaccio, con le squadre del gruppo B della seconda divisione, mentre dal 12 al 18 aprile 2009, su iniziativa del consigliere federale Dario Saletta, torrese, i mondiali femminili di II divisione.\nPer il calcio c'\u00e8 il F.C.D. Torre Pellice che gioca in terza categoria. Per far crescere la societ\u00e0, l'associazione ha investito nelle giovanili e dalla stagione 2019/20 sono una Torino Academy."}
{"id": "38390", "revid": "22475", "url": "https://it.wikipedia.org/wiki?curid=38390", "title": "Samone (Piemonte)", "text": "Samone (\"Samon\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nStoria.\nNominato nel 955 in un diploma di Berengario fra i borghi appartenenti alla Pedagna, Samone compare successivamente in un patto stipulato nel 1278 fra la citt\u00e0 eporediese ed i marchesi del Monferrato; in tale occasione, secondo quanto scriveva lo storico Giovanni Benvenuti, fu convenuto che Ivrea ed alcune terre, fra cui Samone, \"non fossero gravate di alcun esercito, passaggio o cavalcata, o di altra esazione\". \nNel 1619 il duca di Savoia, Carlo Emanuele, infeud\u00f2 il borgo, unitamente a quelli di Banchette e Salerano, al nobile Francesco di Damas di stirpe francese. In seguito il feudo pass\u00f2, con titolo comitale, ai Bruno, patrizi di Cuneo: una famiglia che si estinse verso la met\u00e0 dell'Ottocento. Fino al 1912 il titolo di Conte di Samone pass\u00f2 ai conti Morri di Castelmagno.\nSamone non ebbe parroci se non a partire dal 1787: prima di questa data le funzioni sacre si tenevano in una piccola cappella, la quale costituisce la parte pi\u00f9 antica dell'odierna parrocchiale di San Rocco, che venne eretta verso la fine del '700, in stile barocco e ad una sola navata. \nIl paese ha conosciuto un forte fenomeno immigratorio sin dagli anni trenta del novecento con nuclei familiari provenienti dapprima dal Veneto e dal Friuli ed in seguito dalle regioni del sud.\nL'elemento trainante \u00e8 stato lo sviluppo industriale, in particolare della Olivetti; nel contempo \u00e8 andata lentamente modificandosi la fisionomia della popolazione contadina samonese, che ha perduto i caratteri maggiormente arcaici.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nA Samone gioca la locale squadra di calcio a 7 A.C. Samone, i cui colori sociali sono il giallo e il nero."}
{"id": "38391", "revid": "848247", "url": "https://it.wikipedia.org/wiki?curid=38391", "title": "Trana", "text": "Trana (\"Tran-a\" in piemontese) \u00e8 un comune italiano di abitanti della citt\u00e0 metropolitana di Torino, in Piemonte. \u00c8 situato nella Val Sangone.\nSociet\u00e0.\nEvoluzione demografica.\nA partire dall'anno 1961, la popolazione residente \u00e8 raddoppiata.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone.\nInfrastrutture e trasporti.\nDal 1882 al 1958 Trana fu servita dalla tranvia Torino-Orbassano-Giaveno."}
{"id": "38392", "revid": "848247", "url": "https://it.wikipedia.org/wiki?curid=38392", "title": "Trausella", "text": "Trausella (\"Trausela\" in piemontese) \u00e8 stato un comune italiano di 124 abitanti della citt\u00e0 metropolitana di Torino, in Piemonte. Dal 1\u00ba gennaio 2019 si \u00e8 fuso con i comuni di Meugliano e Vico Canavese per dare vita al nuovo comune di Valchiusa.\nGeografia fisica.\nSi trova in Val Chiusella. Sorge in un vasto pianoro ai piedi del monte Bric di Trausella. Il territorio comunale si eleva a nord-ovest con la Punta Palit e a nord con il Monte Gregorio (1.955 m), che domina l'imbocco della Valle d'Aosta.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana."}
{"id": "38393", "revid": "767487", "url": "https://it.wikipedia.org/wiki?curid=38393", "title": "Traversella", "text": "Traversella (\"Traussela\" in piemontese) \u00e8 un comune italiano di 324 abitanti situato in Valchiusella, della citt\u00e0 metropolitana di Torino, in Piemonte.\nGli edifici del borgo antico sono quasi interamente costruiti, come usuale in tutta la Valchiusella, in pietra. La loro architettura assai rustica si caratterizza per la presenza di lobbie (ballatoi in legno utilizzati per far seccare pannocchie di mais, castagne ed altri prodotti della valle), finestre ad archi e tetti coperti con le caratteristiche lose (lastre di pietra piatte e sottili).\nProseguendo oltre l'abitato, lungo la strada che risale il corso del Chiusella o antiche mulattiere che da essa si dipartono, si incontrano le frazioni di Traversella: Chiara, Cappia, Succinto, Delpizzen, Cantoncello, Fondo e Tallorno. Si tratta di borghi dall'aspetto tipicamente alpestre, posti in un ambiente naturale assai ben conservato.\nStoria.\nSin dalla fine del XIV secolo i Savoia se ne assicurarono il dominio: nel 1387 i capifamiglia dovettero recarsi ad Ivrea e giurare la loro fedelt\u00e0 ad Amedeo VII, detto il Conte Rosso.\nL'economia del paese era in quel periodo legata fortemente allo sfruttamento dei giacimenti minerari da parte della popolazione locale.\nL'inosservanza da parte dei feudatari minori di tali diritti, provoc\u00f2 nel XV secolo una ripresa della rivolta popolare (gi\u00e0 nota col nome di \"tuchinaggio\"). Ludovico di Savoia verso la met\u00e0 del secolo, per punire i ribelli, revoc\u00f2 la concessione di diritti estrattivi.\nSolo nel 1745 una sentenza della Regia Camera dei Conti liberer\u00e0 definitivamente le famiglie traversellesi dai soprusi di tipo feudale.\nTra i personaggi di rilievo nati a Traversella va menzionato almeno, per la sua vita avventurosa ed i suoi ideali di libert\u00e0, il notaio Abbondio Chialiva.\nDurante la seconda guerra mondiale, il 13 e 14 ottobre 1944 i Nazisti fucilarono per rappresaglia 13 Partigiani di varie parti d'Italia sulla piazza principale di Traversella: i loro nomi sono scolpiti su un lapide commemorativa sul luogo dell'eccidio, mentre la descrizione dell'evento \u00e8 scritta in lingua piemontese su una targa a fianco.\nAll'inizio del paese una scritta in tedesco (\"Achtung bandengefahr!\"), restaurata nel 2010, ricorda che in questo territorio operavano formazioni Partigiane.\nLe miniere.\nNel valloncello del Bersella si trovano giacimenti di minerali di ferro (magnetite, ma anche pirite), di tungsteno (scheelite) e, in misura minore, di rame. Gli avvenimenti geologici che hanno dato luogo a tali formazioni hanno prodotto anche silicati (granati, cloriti, epidoto, pirosseni, ecc.) che fanno di Traversella un sito ben noto agli appassionati di mineralogia.\nI primi documenti risalgono all'XI secolo ma la leggenda fa risalire ai Galli l'origine di queste miniere e sullo sperone di Balma Bianca, a nord di Traversella, vi sono tracce di lavori minerari consistenti in cunicoli bassi e stretti, praticamente inaccessibili, che si fanno risalire ai Salassi.\nIn ogni caso, Tito Livio scrive che il console Appio Claudio venne a patti con i Salassi e occup\u00f2 le loro miniere fra le quali quelle di Brosso e di Phornellus-Proelim, a Traversella, e l'estrazione di ferro e rame serv\u00ec per armare i presidi romani in Eporedia e Augusta Praetoria (le attuali Ivrea e Aosta).\nLo sfruttamento delle miniere di ferro rappresent\u00f2 sin dal medioevo una risorsa economica importante per la comunit\u00e0 locale, ed i diritti di estrazione furono per lungo tempo materia di contesa con i feudatari locali.\nSi legge in una vertenza del 1571, una perorazione dei diritti di estrazione da parte della gente del luogo che parla di Traversella nei seguenti termini: \nLe gallerie che si addentrano nelle viscere della montagna furono scavate per lungo tempo senza ordine, seguendo i filoni minerari con la conseguenza di crolli e di perdite di vite umane.\nL'estrazione e gli impianti di separazione furono attivi negli ultimi due decenni del secolo, poi momentaneamente sospesi per effetto della concorrenza straniera.\nDopo varie vicende, nel 1914 la concessione delle miniere pass\u00f2 alle Ferriere Piemontesi, di propriet\u00e0 della FIAT e le attivit\u00e0 estrattive ebbero una significativa ripresa nel 1936 nel periodo di autarchia nazionale. Negli anni '60 vi erano ancora 30-35 minatori in attivit\u00e0 nei cantieri di Traversella ma nel 1971 fu definitivamente sospesa ogni attivit\u00e0.\nPer quanto le riserve accertate siano ancora cospicue il loro sfruttamento non \u00e8 pi\u00f9 considerato economico.\nSulla conservazione della memoria storica del lavoro in miniera si incentra un progetto ecomuseale della Regione Piemonte comprendente il \"Centro Minerario di Traversella\".\nPresso il museo \u00e8 conservata una ricca collezione di minerali e di attrezzi e macchine utilizzate per il lavoro in miniera.\n\u00c8 possibile effettuare visite guidate nelle gallerie che si snodano nelle viscere della montagna.\nSport alpinistici.\nIl territorio montuoso del Comune ha consentito lo sviluppo di alcuni impianti per gli sport invernali (impianti di discesa dei \"Palit\", sopra Fondo; pista da sci di fondo a Cima Bossola, pista di sci nordico a Fondo), e, per l'arrampicata sportiva, la palestra di roccia di Traversella che, con le sue 500 vie, \u00e8 uno dei siti di arrampicata pi\u00f9 frequentati del nord ovest. Presso la palestra di roccia si trova il rifugio B. Piazza (1.050\u00a0m s.l.m.), punto di partenza per le scalate della zona, per alcuni interessanti sentieri e meta ideale per una tranquilla passeggiata.\nInteressante \u00e8 anche la possibilit\u00e0 di pratiche escursionistiche.\nTra di esse va menzionato il \"Percorso G.T.A.\" (Grande Traversata delle Alpi), il cui tratto valchiusellese prevede il seguente percorso.\nProvenendo da Quincinetto, seguendo il vallone di Scalaro, si giunge al rifugio Chiaromonte (2014\u00a0m). Il percorso scende poi ai piani di Cappia e di l\u00ec le frazioni di Succinto e Fondo.\nRisalendo lungo il corso del Chiusella si sale attraversando la borgata Tallorno, gli alpeggi Pasquere, Gheia, Oche (inferiore e superiore) sino ad arrivare al colle delle Oche (2415\u00a0m), punto di passaggio verso Pianprato (frazione di Valprato Soana). Lungo il percorso sono presenti i seguenti posti-tappa:\nSociet\u00e0.\nEvoluzione demografica.\nLo spopolamento delle zone di montagna ha ridotto la popolazione di questo comune, in cento anni, a circa un quinto dei residenti rispetto al 1911.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38394", "revid": "122863545", "url": "https://it.wikipedia.org/wiki?curid=38394", "title": "Traves (Italia)", "text": "Traves (\"Tr\u00e0ves\" in piemontese e francoprovenzale, \"Travey\" in francese) \u00e8 un comune italiano sparso di 524 abitanti della citt\u00e0 metropolitana di Torino (ex provincia di Torino), in Piemonte. Si trova nelle Valli di Lanzo.\nToponimo.\nL'origine del nome non \u00e8 chiara : pu\u00f2 derivare dal dialettale \"\"intra aives\" (cio\u00e8 \"tra le acque\", e in effetti la parte principale dell'abitato \u00e8 collocata alla confluenza della Stura di Lanzo proveniente dalla Val d'Ala e dalla Val grande di Lanzo con la Stura di Vi\u00f9 proveniente dalla Val di Vi\u00f9), oppure dalle \"travi\" che servivano all'attraversamento del fiume Stura di Lanzo od anche dal nome romano \"Travius\"\".\nGeografia fisica.\nIl territorio del comune \u00e8 attraversato, oltre che dal torrente Stura di Lanzo, anche dal Rio d'Ordagno. Al confine tra il comune di Traves e quello di Vi\u00f9, si erge l'Uia di Calcante (1614 m s.l.m.), raggiungibile dalla piazza Comunale di Traves con un paio d'ore di cammino lungo un antico sentiero, che nel 1997 la Parrocchia e la locale Pro Loco hanno intitolato e dedicato alla memoria del beato Pier Giorgio Frassati, frequentatore della montagna in questione.\nStoria.\nIl comune \u00e8 meno antico di altri della valle e la parrocchiale \u00e8 stata costruita solo nel seicento.\nL'attivit\u00e0 principale del paese \u00e8 stata, per molto tempo, lo sfruttamento delle miniere di rame e di nichel ed i suoi abitanti erano specializzati nella produzione dei chiodi.\nOggi l'economia si basa sul turismo e sul lavoro dei pendolari che raggiungono i comuni della pianura. Nel paese si trova un \"Ecomuseo dei Chiodaioli\".\nNegli ultimi quarant'anni hanno ottenuto particolare sviluppo attivit\u00e0 finalizzate alla promozione del territorio e delle produzioni gastronomiche tipiche, con la costituzione di numerosi associazioni di volontari, tra cui la Proloco, la Filarmonica, un gruppo folcloristico denominato \"Le Lunelle\" (che cura la preservazione di canti e danze della tradizione e si esibisce nel corso dei pi\u00f9 importanti appuntamenti festivi), l'\"AgriTraves\" (un'associazione che cura il rilancio di alcune particolari attivit\u00e0 agricole). Particolarmente attivi, nel paese, anche le sezioni locali del Gruppo Alpini, dell'ANPI, dell'Anti Incendi Boschivi.\nNel 2001 viene aperta la prima farmacia a Traves, che tutt'oggi opera sul territorio.\nFeste.\nCuriose e molto frequentate le feste tipiche che costellano il programma di appuntamenti estivi animati dalle associazioni del paese. Tra queste, le due feste patronali di Santa Blandina (2 giugno) e di San Pietro in Vincoli (nel primo fine settimana del mese di agosto), e alcuni festeggiamenti dedicate alle antiche e affascinanti cappelle collocate nelle varie frazioni del paese (tra queste, la festa di Sant'Andrea, presso la cappella della frazione Andr\u00e8, e la festa di San Rocco, patrono della Cappella della frazione Tese).\nAmministrazione.\nAltre informazioni amministrative.\nTraves fa parte dell'Unione dei Comuni montani delle Valli di Lanzo, Ceronda e Casternone, ex Comunit\u00e0 montana Valli di Lanzo, Ceronda e Casternone."}
{"id": "38395", "revid": "2215742", "url": "https://it.wikipedia.org/wiki?curid=38395", "title": "Trofarello", "text": "Trofarello (\"Trofarel\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nOrigini del nome.\nLa raccolta \"Memorie storiche\" (raccolte da A.B.B. di M. Chieri, 1907, M. Ghirardi) attribuisce l'origine del nome di Truffarello alla lingua celtica: i Celti, popoli nomadi, che effettivamente passarono per Trofarello, avrebbero voluto indicare con questo nome la fertilit\u00e0 e la gaiezza della sua terra.Un'altra ipotesi fa derivare il nome di Trofarello da un trofeo innalzato a qualche condottiero vincitore.Una terza ipotesi attribuisce la scelta del nome agli Arimanni, che forse ne furono i primi signori, incaricati da Carlo Magno di governare tutto il territorio circostante.\nStoria.\nPrimi insediamenti.\nNel periodo preistorico alle popolazioni localmente presenti si sovrapposero popolazioni di ceppo ligure e a queste, successivamente, popolazioni celtiche. Testimonianze della penetrazione dei Celti sono fornite da fibule bronzee del III secolo a.C., ritrovate nel territorio di Trofarello.\nUna pi\u00f9 estesa documentazione ha lasciato la presenza romana, che si \u00e8 sviluppata in Piemonte a partire dal II secolo a.C. In varie localit\u00e0, infatti, sono state rinvenute fondazioni e laterizi romani. Nel territorio di Trofarello, in particolare nei pressi della localit\u00e0 Madonna di Celle, sono stati rinvenuti pezzi di capitelli e colonne.\nRisultano poi testimonianze del periodo successivo alla caduta dell'Impero romano d'Occidente, del IV e del V secolo, quando il Piemonte fu percorso da truppe composte in gran parte da formazioni germaniche, quali Unni, Goti e Vandali, che certo furono presenti anche in questi luoghi.\nSono stati inoltre trovati reperti circa la presenza di trib\u00f9 o guarnigioni longobarde.\nDal XIII secolo ai giorni nostri.\nNella suddivisione amministrativa introdotta dai Longobardi, Trofarello fu feudo tenuto dalla famiglia Guaggoni o Vangioni (poi Vagnone).\nIl documento pi\u00f9 antico di cui si conserva traccia, ove si fa cenno a Trofarello come a una unit\u00e0 territoriale fisica specifica, risale al 1228, cio\u00e8 all'epoca di Federico II, nipote del Barbarossa; in esso si fa atto di donazione del Contado di Celle ai Signori di Revigliasco e di Trofarello: appunto i Vagnone.\nIl dato che valorizz\u00f2 il Contado fu la funzione di posto difeso, di sosta e di rifornimento che esso svolse lungo la via di comunicazione tra Genova e la Francia.\nTrofarello segu\u00ec poi da vicino tutte le vicende storiche che coinvolsero le citt\u00e0 di Chieri e Testona e rispetto a questi non si \u00e8 distinto per particolari avvenimenti.\nIl borgo di Trofarello \u00e8 stato raggiunto dalla prima ferrovia del Piemonte nel 1848. La linea Torino-Trofarello costituiva il primo tratto della linea Torino-Genova. Trofarello \u00e8 stata per alcuni mesi il capolinea dell'unico treno nel Regno di Sardegna, fino al prolungamento fino ad Asti avvenuto l'anno seguente. Il completamento dell'intera linea fino a Genova \u00e8 avvenuto nel 1853.\nNel 1878 Trofarello \u00e8 diventato snodo per la linea Trofarello-Chieri, per mezzo della quale i chieresi si recano tuttora a Torino.\nLa linea a vapore passante per Trofarello \u00e8 stata precocemente elettrificata tra il 1921 e il 1922 con corrente alternata trifase. I trafori genovesi erano stati gi\u00e0 elettrificati tra il 1911 e il 1914 per risolvere il drammatico problema dei fumi tossici in galleria, provocati dalle locomotive alimentate a carbone. Con l'elettrificazione di tutta la linea si poteva finalmente percorrerla per intero con locomotive elettriche, evitando di cambiarle nello snodo di Ronco Scrivia, prima di entrare nelle gallerie di valico verso Genova.\nL'attuale elettrificazione a 3000 V in corrente continua \u00e8 stata installata nel 1961, quando l'intero snodo di Torino \u00e8 stato ammodernato.\nGeografia antropica.\nLa zona di cui fa parte l'abitato di Trofarello \u00e8 situata sulla fascia marginale della pianura e sui primi pendii del sistema collinare torinese e, facendo parte del Monferrato -che costitu\u00ec da sempre un luogo di transito per le comunicazioni lungo la pianura e tra la pianura e la collina-, si trov\u00f2 inserita nell'immensa rete viaria romana.Per essa transitavano i percorsi dal nodo di Piacenza per Tortona, Asti, Torino e il Monginevro e che portavano alla Gallia.\nMan mano che il mare si ritirava, la pianura fertile si estendeva. Le colline che prima formavano isole emergenti divennero luoghi stanziali dei primi animali e successivamente delle prime popolazioni neolitiche.\nSociet\u00e0.\nEvoluzione demografica.\nNegli ultimi cinquant'anni, a partire dall'anno 1961, la popolazione residente \u00e8 raddoppiata.\nCultura.\nBiblioteca.\nA Trofarello \u00e8 presente la biblioteca Lelio Basso.\nInfrastrutture e trasporti.\nFerrovie e tranvie.\nTrofarello \u00e8 servita da una stazione ferroviaria posta sul tratto comune alle linee Torino-Genova e Torino-Savona. Dalla stazione si diparte anche la linea per Chieri\nTra il 1881 e il 1949 Trofarello fu servita dalla tranvia Torino-Moncalieri-Poirino. Attualmente \u00e8 collegata con Torino tramite le linee 45 e 45/ gestite da GTT.\nSport.\nA Trofarello lo sport pi\u00f9 praticato \u00e8 il calcio con la squadra chiamata \"Trofarello Calcio\".\nNel 2007 nasce la Societ\u00e0 Sportiva Trofarello Sport e Cultura A.S.D. con l'intento di migliorare l'offerta sportiva e culturale sul territorio.\nLa T-Sec propone ai ragazzi il basket, che collabora con la societ\u00e0 PMS di Moncalieri, e il volley, con squadre prevalentemente femminili, e che nel 2013-2014 partecipa al campionato di 1\u00aa divisione oltre che a quelli Under 16 e Under 13.\nAltra societ\u00e0 nata nel 1998 \u00e8 la \"Frassati Valle Sauglio\" che ha attualmente tre discipline: basket, volley e tennis tavolo.\nCronistoria.\n\u20222017-2018 - 11\u00ba nel girone C di Promozione\n\u20222018-2019 - 9\u00ba nel girone D di Promozione\n\u20222019-2020 - 8\u00ba nel girone Di di Promozione\nAtletica.\nIn comune di Trofarello si tiene annualmente il \"Trofeo Zurletti\", una tra le pi\u00f9 classiche competizioni di corsa campestre del Piemonte. La gara, giunta nel 2019 alla sua 40\u00aa edizione, viene organizzata dalla societ\u00e0 \"Atletica Alpini Trofarello\".\nStrutture sportive.\nA Trofarello sono presenti due grandi strutture sportive che sono lo stadio \"Valentino Mazzola\" dove disputa le sue partite interne il Trofarello Calcio e infine la palestra \"Sandro Pertini\" in cui si giocano le partite di basket e pallavolo."}
{"id": "38396", "revid": "125445187", "url": "https://it.wikipedia.org/wiki?curid=38396", "title": "Usseaux", "text": "Usseaux (pron. fr. : ; anche \"Usseauso\" in italiano; \"Usseaus\" in occitano nella norma classica, noto anche \"Useaou\"; \"Uss\u00f2\" in piemontese) \u00e8 un comune italiano di abitanti della citt\u00e0 metropolitana di Torino, in Piemonte.\nIl comune \u00e8 stato recensito come uno dei borghi pi\u00f9 belli d'Italia e insignito dal 2011 della Bandiera arancione dal Touring Club Italiano.\nGeografia fisica.\nSi trova in Val Chisone e fa parte della Comunit\u00e0 Montana Valli Chisone e Germanasca.\nIl territorio comunale \u00e8 interessato dal Parco naturale Orsiera - Rocciavr\u00e8 e dal Parco naturale del Gran Bosco di Salbertrand.\nIl comune, oltre al capoluogo Usseaux (Usseauso), comprende anche le seguenti frazioni: Balboutet (Finale), Fraisse (Frassineto), Laux (Lauso), Pourrieres (Purrieri), dove a partire dal 1950 uno sbarramento artificiale sul Chisone ha dato origine all'omonimo lago.Il capoluogo comunale si trova in sinistra orografica sopra la strada principale che percorre la vallata. Balboutet si trova ad una quota superiore di Usseaux e sempre in sinistra orografica mentre Fraisse e Pourrieres si trovano lungo l'asse viario principale della vallata. Infine Laux si trova in destra orografica.\nStoria.\nSimboli.\nLo stemma del Comune di Usseaux \u00e8 stato concesso con decreto del presidente della Repubblica del 1\u00ba marzo 2000.\nMonumenti e luoghi d'interesse.\nNell'abitato di Usseaux spiccano alcuni edifici, in gran parte ristrutturati, che risalgono al 1700, come il forno, il lavatoio ed il mulino. Numerose e caratteristiche sono le fontane. Si incontrano anche, in ogni angolo del borgo di Balboutet, originali meridiane dipinte, una diversa dall'altra, unitamente a graziosi dipinti illustrativi. Particolarmente imponente e pregevole \u00e8 la chiesa parrocchiale dedicata a san Pietro. Presso l'omonima frazione si trova il piccolo Lago di Laux.\nSociet\u00e0.\nEvoluzione demografica.\nLo spopolamento delle aree di montagna ha portato ad una perdita dell'82% della popolazione residente in cento anni, a partire dall'anno 1911.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Chisone e Germanasca."}
{"id": "38397", "revid": "322321", "url": "https://it.wikipedia.org/wiki?curid=38397", "title": "Usseglio", "text": "Usseglio (\"Uss\u00e8j\" in piemontese, \"Us\u00e8i\" o \"Isseui\" in francoprovenzale, \"Ussel\" in francese) \u00e8 un comune italiano di 199 abitanti della citt\u00e0 metropolitana di Torino in Piemonte. Si trova nelle Valli di Lanzo e, pi\u00f9 precisamente, nella Valle di Vi\u00f9.\nGeografia fisica.\nTerritorio.\nSituato in un pianoro che si apre al termine della valle di Vi\u00f9, la pi\u00f9 meridionale delle tre valli di Lanzo, confina con il territorio francese ad ovest, la val d'Ala a nord e la valle di Susa a sud; l'unica strada di collegamento \u00e8 la SP 32 che porta a valle verso Germagnano.\nIl panorama del comune \u00e8 tipicamente alpino: tra le montagne che svettano, si pu\u00f2 scorgere a sudovest il Rocciamelone (3538 m), la cui cima \u00e8 possibile raggiungere anche da Usseglio; la Punta Lunella, a sud; la Croce Rossa, a nord; ma soprattutto il monte Lera, la cui inconfondibile forma caratterizza il panorama del paese.\nIl pianoro di Usseglio \u00e8 formato dalla Stura di Vi\u00f9, uno dei tre rami che formano la Stura di Lanzo. Il fiume ha carattere torrentizio, e non sono rari fenomeni alluvionali, che possono anche interessare alcuni dei suoi immissari, come il rio Arnas e il rio Venaus; quest'ultimo \u00e8 generalmente asciutto, salvo in primavera, quando si sciolgono le nevi d'alta quota.\nNel territorio comunale vi sono pi\u00f9 laghi, sia naturali che artificiali. Il pi\u00f9 grande \u00e8 quello di Malciaussia, risultato della costruzione, fra le due guerre, di una diga, che alimenta la centrale idroelettrica di Usseglio-Crot; l'invaso ha sommerso la vecchia frazione che d\u00e0 il nome al lago.\nSulle montagne a nord ci sono anche il lago della Rossa, uno dei pi\u00f9 alti d'Italia (oltre i 2600 metri), e quello della Torre; a sud, il piccolo lago Nero.\nStoria.\nLa zona di Usseglio fu abitata prima dell'era cristiana: il nome celto era probabilmente Uxeilos (\"posto in alto\"), e quello latino Hoc C\u00e6lum.\nNella zona sono state ritrovate due are votive, una dedicata a Ercole e l'altra a Giove. La prima porta inciso il nome di Marco Vibio Marcello e si trova sulla facciata della vecchia parrocchiale; l'altra, rinvenuta nel 1850, riporta il nome di Claudio Casto, ed \u00e8 stata collocata davanti alla Cappella di San Vito, nella frazione Piazzette.\nNel medioevo il territorio conobbe diverse signor\u00ece feudali, fino a che, nel 1418, torn\u00f2 definitivamente sotto i Savoia.\nTra i personaggi storici provenienti da Usseglio il pi\u00f9 noto \u00e8 il conte Luigi Cibrario, senatore del Regno d'Italia e storico di Casa Savoia: a lui si deve la prima storia di Usseglio. Al Cibrario \u00e8 intitolato un Rifugio alpino, gestito dal CAI, (Sezione di Lein\u00ec), posto a 2616 metri di quota, presso la conca del Lago Peraciaval,\nDella frazione Quagliera era, invece, originario il pittore Cesare Ferro Milone (1880-1934), che fu docente, e poi presidente, dell'Accademia Albertina, ed \u00e8 sepolto nel locale cimitero.\nAll'inizio del Novecento, la relativa vicinanza a Torino di Usseglio, fece di quest'ultima una meta di villeggiatura per le famiglie agiate piemontesi, e si racconta, che anche membri della famiglia reale, abbiano trascorso periodi di svago, e caccia, nella valle.\nSimboli.\nLo stemma e il gonfalone del Comune di Usseglio sono stati concessi con D.P.R. del 20 ottobre 1990.\nMonumenti e luoghi di interesse.\nIl complesso della vecchia chiesa parrocchiale risale al periodo tra l'XI ed il XVII secolo; si tratta di edifici raggruppati intorno ad una piazzetta che era l'antico cimitero.\nLa parrocchiale \u00e8 d'origine romanica, riadattata nella prima met\u00e0 del Seicento. Nel rimaneggiamento la facciata attuale, rivolta a levante, prese il posto dell'antica abside. Anche il campanile \u00e8 romanico, e risale al secolo XI o XII: sono per\u00f2 rimasti solamente i due piani inferiori della costruzione originaria.\nSulla facciata \u00e8 stata murata una lapide romana in buono stato di conservazione, risalente al II secolo d.C., proveniente da Bellacomba di Arn\u00e0s (2476 m), riportante una dedica votiva \u00aba Ercole da parte di Marco Vibio Marcello\u00bb. Ancora sulla facciata si possono notare alcuni graffiti di epoca imprecisata.\nL'attuale parrocchiale, in stile neo-barocco, \u00e8 stata costruita tra il 1911 e il 1971 e contiene una pregevole Via Crucis in bronzo, e due grandi dipinti provenienti dalla vecchia parrocchiale.\nNel 2004 \u00e8 stato inaugurato il Museo Civico Alpino \"Arnaldo Tazzetti\".\nGeografia antropica.\nFrazioni.\nCascine, Chiaberto, Cortevicio, Crot, Malciaussia, Margone, Perinera, Pian Benot, Pianetto, Piazzette, Quagliera e Villaretto.\nEconomia.\nStoricamente la maggior fonte di reddito del paese proveniva dalla centrale dell'Enel, che occupava un buon numero di dipendenti. A partire dagli anni novanta del '900, gran parte degli impianti venne automatizzata, con l'obiettivo di ridurre via via i presidi fissi di alta quota, in particolare quello in posizione pi\u00f9 impervia, al Lago della Rossa.\nIl turismo invernale si appoggia principalmente allo sci di discesa, e a quello di fondo, il primo a Pian Benot dove si trovano gli impianti di risalita, mentre il secondo sfrutta un tracciato ad anello di ben dodici chilometri, sul lato sud della valle. Per quanto riguarda il fuori-pista, una delle zone pi\u00f9 frequentate, sopra Pian Benot, \u00e8 quella del vallone delle Lance, che consente di raggiungere il Pala Rus\u00e0. Altre mete sono il Col Lusera, il Colle della Portia, il Colle della Forcola, la Punta Lunella, il Grifone e la Punta Lucellina, vicino al Lago della Rossa.\nVi \u00e8, inoltre, una pista di pattinaggio sul ghiaccio, un tempo utilizzata da una squadra di hockey che rappresentava le valli.\nIl turismo estivo ospita perlopi\u00f9 escursionisti; Usseglio \u00e8 tappa della Grande Traversata delle Alpi (GTA); vi \u00e8 poi il sentiero per il Rocciamelone (3.538\u00a0m), che partendo dal Lago di Malciaussia, e passado per il Rifugio Ernesto Tazzetti, consente di raggiungere la vetta. Sempre da Malciaussia \u00e8 possibile raggiungere numerose altre cime o passi: il Monte Palon (2.965\u00a0m), il Colle dell'Autaret e la Punta Costan, la Lera (3.355\u00a0m), la Punta Sul\u00e8, ecc. Altri sentieri partono invece dal Vallone d'Arnas, e portano alla conca del Peraciaval. Da qui \u00e8 possibile proseguire per il Colle della Valletta e la Croce Rossa (3.566\u00a0m). Dal Rifugi Cibrario passa anche il Tour della Bessanese, un anello che tocca anche i rifugi \"Averole\" in Francia, e \"Gastaldi\", sopra al Pian della Mussa.\nAmministrazione.\nAltre informazioni amministrative.\nIl comune fa parte dell'Unione dei Comuni montani delle Alpi Graie assieme ai comuni di Vi\u00f9 e Lemie (posti in Val di Vi\u00f9), Rubiana (in Val di Susa) e Groscavallo (in Val Grande di Lanzo), separato, cos\u00ec, dagli altri comuni delle Valli di Lanzo che, fino al 2014, costituivano la dissolta Comunit\u00e0 montana Valli di Lanzo, Ceronda e Casternone.\nLibri.\n\u2022 \"La druida di Margun- Hanniba'al\" di Sisto Merlino - Volume primo\n\u2022 \"La druida di Margun- Magilo\" di Sisto Merlino - Volume secondo\n\u2022 \"La druida di Margun- Salassi\" di Sisto Merlino - Volume terzo"}
{"id": "38398", "revid": "124720953", "url": "https://it.wikipedia.org/wiki?curid=38398", "title": "Vaie", "text": "Vaie (\"Vaje\" o \"V\u00e0jes\" in piemontese e in francoprovenzale, \"Vaye\" in francese) \u00e8 un comune italiano di 1.409 abitanti della citt\u00e0 metropolitana di Torino, in Piemonte. Fa parte dell\u2019Unione Montana Bassa Valle di Susa.\nFino al 1937 era denominato \u201cVayes\u201d. Il nome fu italianizzato dal regime fascista e non venne pi\u00f9 variato, come invece accaduto per molti Comuni di lingua francoprovenzale.\nGeografia.\nVaie fa parte del territorio delle Alpi Cozie. Naturale proseguimento del Parco Orsiera Rocciavr\u00e9, la montagna di Vaie, spartiacque con la Val Sangone, raggiunge la sua altezza massima al picco di Roccia Corba (mt 1477).\nLa cresta montana del paese \u00e8 percorsa dal Sentiero dei Franchi, un itinerario che collega l'Alta Valle di Susa, tramite le creste delle montagne sulla destra orografica della Dora Riparia, alla Sacra di San Michele. Tutte le borgate del Comune (Folatone, Mura e Mol\u00e8) sono attraversate dal sentiero che \u00e8 frequentatissimo non solo d'estate, ma anche nei periodi climaticamente meno favorevoli.Secondo la tradizione, la Borgata Mura (situata in un punto panoramico degno di nota) \u00e8 il luogo da cui si dipartivano le Mura Longobarde, storico confine con il Regno dei Franchi e zona di passaggio strategico (Battaglia delle Chiuse, anno 776). Questo tratto del Sentiero dei Franchi permette di visitare, oltre alle borgate, alcuni dei luoghi paesaggisticamente pi\u00f9 suggestivi della zona: Il Truc, il Colle Remondetto, Roccia Corba (da poco attrezzata con 4 vie di arrampicata) e il Colle Bione, tutto nel corso della stessa giornata.\nLungo la via Francigena, (che \u00e8 un tratto incantevole della \u201cCiclostrada della Valle di Susa\u201d), si trovano l'antica cava di gneiss granitico, le cui origini risalgono al Rinascimento, ed il noto sito archeologico di localit\u00e0 Bait\u00e0, detto \"\u2018Riparo Rumiano\u2019\" dal nome di colui che nel 1890 ne fu lo scopritore: le ricerche effettuate successivamente dagli archeologi portarono alla luce numerosi manufatti in pietra levigata, oltre a molti frammenti in ceramica.\nIl piccolo sito \u00e8 oggi l'anima del \"Percorso archeologico didattico\" che si snoda attraverso i bellissimi boschi di castagno, prosegue fino allo stagno ai piedi del Santuario di San Pancrazio per poi terminare al \"Museo Laboratorio della Preistoria\", allestito dal Centro Archeologia Sperimentale Torino nella Palazzina dell'Antico Municipio. Recentemente il \"Percorso Archeologico\" \u00e8 stato arricchito dal \"Percorso Natura\" e dalla deviazione che porta alla \"Parete delle Macine\", ricordo tangibile delle attivit\u00e0 estrattive di un tempo.\nNel fondovalle sorgono i nuovi quartieri e scorre il Canale Cantarana. Forse di origine medievale, il Cantarana ha caratterizzato nei secoli il territorio, con funzioni agricole e di regimentazione delle acque, ma anche di alimentazione per opifici e mulini idraulici.\nStoria.\nVaie ha origini antichissime, essendo frequentato dall\u2019uomo a partire dal Neolitico. A lungo considerato fra i principali ritrovamenti del Piemonte occidentale, il sito archeologico di Vaie viene oggi individuato come possibile luogo strategico di scambi culturali e commerciali sulle vie transalpine fin dalla preistoria.\nTerra di transito nel Mondo Antico, la Valle di Susa continu\u00f2 ad esserlo anche dopo la decadenza dell\u2019Impero Romano e la cristianizzazione dei territori: un corridoio per alterne vicende, nelle quali i protagonisti della storia europea utilizzarono ampiamente i percorsi della Via Francigena.\nIl mondo carolingio ebbe dal 726 il proprio avamposto nel monastero della Novalesa . Fino al 773, anno della battaglia fra Carlo Magno e Desiderio, le Chiuse d\u2019Italia (presso le quali sorge Vaie) furono quindi la frontiera tra il mondo franco e quello longobardo.\nVaga, Baes, Villa, Vadiarum, Vayes (anche Vajes) sono, nel tempo, i nomi della localit\u00e0 di cui si ha riscontro. Il nome Vaionaces attribuito agli abitanti risale probabilmente ad epoca anteriore al X secolo.\nNel 1029, con la fondazione del monastero di S. Giusto in Susa, Vaie divenne terra di confine fra le due potenti abbazie. Su Vaie prevalse la giurisdizione della Sacra S. Michele, con la successiva dominazione dei Savoia, e proprio all'evangelizzazione dei monaci clusini nel secolo XI potrebbe essere dovuta la prima chiesa di Vaie, il priorato di Santa Maria ad Vadiarum.\nNei secoli, transiti di eserciti, scorrerie ed una insostenibile pressione tributaria descrivono un mondo rurale in estrema indigenza. Del 1677 \u00e8 l\u2019edificazione del vecchio Municicipio, oggi sede del Museo Laboratorio della Preistoria.\nTale diffusa povert\u00e0 perdur\u00f2 fino ai primi del a lungo, ma anche a Vaie e con il XX secolo, comparvero i segni di una nuova epoca: nascevano le fabbriche e, con esse, il mondo operaio. A partire dal 1870, con l\u2019incremento delle Ferrovie e l\u2019apertura del traforo del Fr\u00e9jus, si afferm\u00f2 quindi rapidamente la nuova civilt\u00e0 industriale. Di questi anni, si citano il sensibile incremento demografico e le nuove forme di mutuo soccorso, in un contesto tuttavia segnato da marcati bisogni sociali e dal fenomeno dell'emigrazione.\nFavorito anche dai nuovi sistemi di trasporto, a Vaie si verific\u00f2 un nuovo impulso della lavorazione dello gneiss. Attiva da secoli, forse gi\u00e0 in et\u00e0 romana e medievale, la cava di Vaie balz\u00f2 agli onori delle cronache a fine \u2018800, con i celebri ritrovamenti archeologici. Furono infatti gli scalpellini a scoprire numerosi manufatti litici e ceramici. Gli scavi del 1900-1901 confermarono l\u2019importanza archeologica dei reperti, collocabili fra il Neolitico e l\u2019Et\u00e0 del Rame. Dal 2001 a Vaie \u00e8 attivo il Museo Laboratorio della Preistoria.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 82 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone ed \u00e8 poi entrato nell'Unione Montana Bassa Valle di Susa.\nCultura.\nCucina.\nIl Canestrello di Vaie.\nIl dolce tipico di Vaie deve il suo nome al disegno dello stampo, che ha affinit\u00e0 col verbo piemontese \u201ccanesterl\u00e8\u201d, cio\u00e8 ingraticolare con canne, come fanno i giardinieri piantando nel terreno due corsie di canne trasversalmente opposte, a mo' di griglia.\nIl canestrello, piccolo dolce ottenuto cuocendo palline di impasto in speciali ferri a tenaglia riscaldati sulla fiamma, \u00e8 un biscotto che pu\u00f2 avere forme e spessori diversi, a volte anche sapori differenti: dal cacao alla nocciola, dal miele al cocco, ma anche nella sua versione pi\u00f9 tradizionale ha l'inconfondibile aroma della scorza di limone grattugiata.\nIl suo profumo fragrante aleggia nei giorni di festa tra le case di diversi paesi valsusini, quelli, per intenderci, che sono situati sul lato pi\u00f9 \u201combroso\u201d della bassa Valle di Susa, luoghi dove questo dolce tipico da secoli gioca il ruolo del protagonista sulle mense familiari nei giorni festivi.\nI Canestrelli sono buoni da soli, ottimi con il latte, il t\u00e8 ed anche col vino (ad esempio con il Lambrusco o col Vin Santo); la particolarit\u00e0 di questi dolci \u00e8 tale e tanto famosa nella nostra regione che il Brofferio, poeta piemontese vissuto nella prima met\u00e0 dell'Ottocento dedic\u00f2 questi versi al Cuciniere del Conte di Cavour particolarmente bravo a prepararli: \u201cEvviva il dio dei Canastrelli! Lux perpetua luceat ei\u2026\u201d.\nIl Comune di Vaie, per tutelare e meglio promuovere il prodotto, ha nel 2002 depositato un Marchio Collettivo di Qualit\u00e0 il cui uso \u00e8 stato concesso ai tre laboratori artigianali locali che producono canestrelli.\nIl marchio riproduce la stilizzazione del Canestrello e del Santuario di San Pancrazio (il santo al quale la popolazione si rivolse per scampare il tifo nel 1878).\nNel periodo della Festa di San Pancrazio (seconda settimana di maggio) a partire dal 1998 si svolge la Sagra del Canestrello, occasione ideale per ritrovarsi tra produttori ed estimatori del tipico dolcetto al sapore di scorza di limone.\nA partire dal 2002 la Sagra \u00e8 entrata a far parte di \u201cGustovalsusa\u201d, il circuito di eventi legati ai prodotti tipici valsusini promosso dalla Comunit\u00e0 Montana Bassa Valle di Susa e Val Cenischia, dall'ATL \u201cMontagnedoc\u201d e dalla Provincia di Torino. Tra le altre iniziative di \u201cGustovalsusa\u201d ricordiamo la Sagra del Marrone di Villarfocchiardo, la Fiera della Toma di Condove e il Concorso enologico di Borgone.\nNell'ottobre 2004 il Canestrello di Vaie \u00e8 stato inserito nel Paniere dei prodotti tipici della Provincia di Torino assieme ai canestrelli prodotti nei paesi del basso Canadese."}
{"id": "38399", "revid": "22475", "url": "https://it.wikipedia.org/wiki?curid=38399", "title": "Val della Torre", "text": "Val della Torre (\"Val dla Tor\" in piemontese) \u00e8 un comune italiano sparso di abitanti della citt\u00e0 metropolitana di Torino (ex provincia di Torino), in Piemonte.\nGeografia fisica.\nVal della Torre \u00e8 collocata in Val Casternone ed il comune occupa tutta la parte montana del bacino del torrente omonimo.\nIl suo territorio \u00e8 bagnato dal Torrente Casternone e dai suoi affluenti e comprende, tra gli altri, il Monte Musin\u00e8 (1.150 m), il Monte Curt (1.132 m), il Monte Arpone (1.602 m) e il Monte Lera (1.368 m).\nLe frazioni principali si snodano lungo una linea Nord-Ovest Sud-Est non troppo discoste dal torrente, mentre nella parte alta della valle l'abitato si concentra soprattutto sulla sinistra orografica e verso la pianura le costruzioni tendono invece a disporsi sul lato opposto del corso d'acqua.\nLa zona \u00e8 frequentata dagli appassionati di escursionismo, essendo dotata di parecchi itinerari.\nStoria.\nL'insediamento umano nel territorio di Val della Torre risale almeno all'epoca romana, sono stati anche rinvenuti resti di un villaggio dell'et\u00e0 del bronzo nei pressi dei laghetti di Caselette, allo sbocco della valle sulla pianura. \nDurante l'alto medioevo nei pressi di Brione fu attivo un monastero benedettino intitolato a San Martiniano. \nDopo la decadenza di quest'ultimo sempre a Brione, venne fondato, nel XIII secolo, il monastero di Santa Maria della Spina. \nSi trattava di un monastero femminile cistercense rivolto in particolare all'aristocrazia e alla borghesia torinese dell'epoca; la chiesa monastica \u00e8 tuttora presente, mentre il monastero fu soppresso all'inizio del Seicento. \nNel Settecento, durante la guerra di successione spagnola, la Val Casternone fu il centro di scontri che causarono, tra l'altro, la distruzione, da parte dei francesi, del castello che controllava l'accesso ai colli Lunella e Portia e i cui pochi resti sono ancora oggi visibili nei pressi della frazione Castello. \nNel corso del Novecento la zona fu interessata da estesi lavori di rimboschimento e di miglioramento forestale. \nLa Resistenza port\u00f2 in valle scontri e rastrellamenti che costarono la vita a parecchi partigiani. \nNegli anni settanta il comune entr\u00f2 a far parte della Comunit\u00e0 Montana Val Ceronda e Casternone.\nGeografia antropica.\nFrazioni.\nAbbondanza, Balegno, Betulle, Borgo Nuovo, Brione, Buffa, Casas, Cascina Monache, Castello, Ciaine, Giachero, Grange di Brione, Grangia, Molino, Montelera, Moschette, Pragranero, Santa Apollonia, Trucco di Brione, Trucco Rossato, Tuberga, Verna\nAmministrazione.\nAltre informazioni amministrative.\nSino al 2008 ha fatto parte della Comunit\u00e0 Montana Val Ceronda e Casternone, ora \u00e8 membro dell'Unione dei Comuni montani delle Valli di Lanzo, Ceronda e Casternone, ex Comunit\u00e0 montana Valli di Lanzo, Ceronda e Casternone."}
{"id": "38402", "revid": "848247", "url": "https://it.wikipedia.org/wiki?curid=38402", "title": "Valgioie", "text": "Valgioie (\"Valgi\u00f2je\" in piemontese, \"Voudji\u0148\" in francoprovenzale) \u00e8 un comune italiano di 959 abitanti della citt\u00e0 metropolitana di Torino in Piemonte.\nGeografia fisica.\nValgioie si trova in Val Sangone; la quota massima si tocca nei pressi del colle del Termine (1300 m circa), sullo spartiacque Dora Riparia/Sangone; un'altra montagna abbastanza nota nel territorio comunale \u00e8 il monte Ciabergia, che sovrasta da sud-est la Sacra di San Michele. Salendo verso la cima del Ciabergia si trova l'Aula Didattica Micologica, spazio realizzato per la diffusione delle conoscenze sul fungo e sull'habitat bosco.\nAmministrazione.\nAltre informazioni amministrative.\nValgioie faceva parte della Comunit\u00e0 Montana Valle Susa e Val Sangone."}
{"id": "38403", "revid": "1444396", "url": "https://it.wikipedia.org/wiki?curid=38403", "title": "Vallo Torinese", "text": "Vallo Torinese (\"Val\" in piemontese) \u00e8 un comune italiano di 774 abitanti della citt\u00e0 metropolitana di Torino in Piemonte.\nGeografia fisica.\nVallo Torinese si trova in Val Ceronda ed il territorio comunale comprende il Vallone del Rio Tronta, un affluente di sinistra del torrente Ceronda.\nIl comune \u00e8 limitato a Nord-Ovest dal crinale spartiacque che divide i bacini del torrente Ceronda e della Stura di Lanzo nel tratto compreso tra il Monte Druina e il Monte Corno;\nverso Sud il confine \u00e8 rappresentato dalla Costa Druina e dal Rio Rumello, mentre verso Est il limite comunale si attesta sul Rio Tronta e sul versante meridionale del Monte Corno.\nOltre alle due cime sopra citate il territorio comunale comprende Il Turu (1.355 m).\nIl centro comunale \u00e8 collocato a 508 m s.l.m. poco a Sud del Rio Tronta; in direzione di Varisella si trova la frazione Gaiera (500 m s.l.m.), mentre pi\u00f9 a valle, verso Fiano, sorge la frazione Spagna (459 m s.l.m.)\nStoria.\nLa storia di Vallo \u00e8 legata a quella della potente casata dei Visconti di Baratonia il cui nome deriva dall'omonimo centro abitato, attualmente nel comune di Varisella. Come quest'ultimo comune, nel 1927 (R.D. 11/11/1927) Vallo venne accorpato al comune di Fiano e ottenne l'autonomia solo col .\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nSino al 2008 ha fatto parte della Comunit\u00e0 Montana Val Ceronda e Casternone, mentre ora \u00e8 membro dell'Unione dei Comuni montani delle Valli di Lanzo, Ceronda e Casternone., ex Comunit\u00e0 montana Valli di Lanzo, Ceronda e Casternone."}
{"id": "38404", "revid": "123822360", "url": "https://it.wikipedia.org/wiki?curid=38404", "title": "Valperga (Italia)", "text": " \nValperga (\"Valperga\" in piemontese) \u00e8 un comune italiano di abitanti della citt\u00e0 metropolitana di Torino, situato nella zona del Canavese, in Piemonte, da cui deriva Valperga Canavese, denominazione talvolta erroneamente utilizzata.\nOspita nel proprio territorio il Sacro Monte di Belmonte, riconosciuto come bene del Patrimonio Mondiale dell'UNESCO.\nGeografia fisica.\nIl comune di Valperga confina con i seguenti comuni: Cuorgn\u00e8, Pertusio, Prascorsano e Salassa.\nValperga \u00e8 uno dei dodici comuni della Comunit\u00e0 Montana Alto Canavese; inoltre \u00e8 uno dei comuni alle pendici del Sacro Monte di Belmonte, uno dei sette Sacri Monti del Piemonte e Riserva Naturale Speciale con una legge regionale del 1991.\nValperga dista circa 40\u00a0km da Torino.\nStoria.\nSimboli.\nLo stemma comunale \u00e8 stato concesso con Decreto del presidente della Repubblica del 28 marzo 2013 e si blasona:\nLe insegne della \"Comunitas\" di Valperga appaiono nel\u00a0\"consegnamento degli stemmi\"\u00a0(controllo generale del diritto a fregiarsi di un blasone da parte di enti e famiglie, durante il quale si doveva pagare una tassa) del 1613 voluto da Carlo Emanuele I di Savoia, e presentava \"due staffe d'oro con gli staffili rossi in campo d'argento ed il motto sopra \"Ferme toi\"\". L'onorificenza della staffa e il motto erano stati concessi alla famiglia dei conti di Valperga nel 1418 per i meriti in battaglia di Giorgio, conte di Mazz\u00e8, al servizio dell'imperatore Sigismondo, e poi estesa all'intera comunit\u00e0. Lo stemma \u00e8 stato modificato pi\u00f9 volte nell'Ottocento con l'aggiunta delle fasce d'oro e di rosso, riprese dall'antico stemma dei Valperga, su cui era raffigurata una piantina di canapa d'argento.\nAmbiente e tutela del paesaggio.\nValperga offre varie escursioni naturalistiche. La pi\u00f9 interessante a livello di importanza storica \u00e8 la via pedonale che collega il centro di Valperga con il Sacro Monte di Belmonte, quest'ultimo notevole dal punto di vista storico, artistico e culturale. Anche il sentiero numero 8 collega il paese e il santuario.\nDal centro di Valperga, in direzione Pertusio, vi \u00e8 una strada secondaria sulla sinistra che permette di raggiungere due piccoli laghetti noti come \"\"Laghetti Azzurri\" \"(visibili dall'alto anche dalla terrazza panoramica di Belmonte), molto suggestivi nel periodo invernale quando ghiacciano.\nEconomia.\nTradizionale a Valperga \u00e8 l'artigianato del rame. Gli antichi calderai, i cosiddetti \"magnin\", erano in origine montanari che, per lavorare, scendevano dai monti per riparare e fabbricare paioli di rame (le ramine) ed altri utensili per la cucina. Quest'arte, diede origine alla fase embrionale della industrializzazione.\nInfrastrutture e trasporti.\nLa stazione di Valperga, posta lungo la ferrovia Canavesana, \u00e8 servita dai treni regionali in servizio sulla relazione denominata Linea 1 del Servizio Ferroviario Metropolitano di Torino operata da GTT nell'ambito del contratto di servizio stipulato con la Regione Piemonte.\nFra il 1883 e il 1906 il paese era servito da una fermata posta lungo la tranvia Rivarolo-Cuorgn\u00e8.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nValpega ha fatto parte della Comunit\u00e0 Montana Alto Canavese."}
{"id": "38405", "revid": "57872", "url": "https://it.wikipedia.org/wiki?curid=38405", "title": "Valprato Soana", "text": "Valprato Soana (\"Valpr\u00e0\" in piemontese ed in francoprovenzale) \u00e8 un comune italiano di abitanti della citt\u00e0 metropolitana di Torino, in Piemonte.\nGeografia fisica.\nIl territorio comunale di Valprato Soana si trova in Val Soana, alla destra idrografica dell'omonimo torrente. Il paese \u00e8 collocato alla congiunzione dei due valloni che salgono l'uno a Campiglia Soana e l'altro a Piamprato.\nNel corso della sua storia, l'area dell'abitato \u00e8 stata interessata da alcune valanghe montane.\nIn localit\u00e0 Piamprato sono presenti una stazione climatica di rilevamento ed una stazione sciistica composta da due impianti di risalita, un rifugio ed alcune strutture alberghiere sia al centro del paese che in prossimit\u00e0 degli impianti di risalita.\nStoria.\nPer quanto il borgo di Valprato Soana vanti origini antichissime, non vi sono dati certi che riportino ad un periodo preciso di fondazione, anche se il ritrovamento di alcuni manufatti di epoca romana sembrerebbe ricondurre la presenza di un'area umanizzata a quell'epoca.\nLa storia antica della comunit\u00e0 di Valprato si lega alla tradizione religiosa locale che vuole che, proprio nei monti attorno a Valprato, sia stato martirizzato San Besso, largamente venerato in tutta la Val Soana e raffigurato in un affresco ancora oggi presente nella chiesa parrocchiale locale. Nei primi anni del VI secolo, l'abitato venne interessato dalle predicazioni di Sant'Orso di Aosta.\nIn epoca medievale, l'abitato di Valprato venne interessato da alcune rivolte pauperiste prima e dal passaggio di diversi eserciti in seguito, in particolare di quello francese. Nel 1928 il comune di Valprato venne unito a quello di Campiglia Soana assumendo l'attuale denominazione di \"Valprato Soana\".\nNelle fasi terminali della seconda guerra mondiale, nel 1944, in localit\u00e0 Pianetto, si schiantarono due aerei inglesi della South African Air Force, impegnati in conflitti con le forze tedesche, mentre portavano dei rifornimenti ai partigiani presenti sui monti locali. Il comune di Valprato ha dedicato un monumento in ricordo all'evento nel 2013.\nMonumenti e luoghi d'interesse.\nArchitetture religiose.\nChiesa di San Grato (Piamprato).\nLa chiesa di San Grato a Piamprato, costruita nel Settecento, venne eretta in adempimento ad un voto. Essa si presenta con le caratteristiche tipiche dell'architettura di montagna in pietra, con un tetto a doppia falda in legno e copertura a \"lose\".\nChiesa parrocchiale di San Giacomo (Pianetto).\nLa chiesa parrocchiale situata nella frazione di Pianetto si presenta distinta in facciata da tre portali d'ingresso (corrispondenti ad altrettante navate interne) di cui quello centrale \u00e8 coperto da un pronao. In facciata si trova un affresco raffigurante una Madonna con Bambino, San Pietro, Santa Caterina e San Besso.\nSantuario della Madonna della Neve (Beirano).\nIl santuario, internamente, \u00e8 ornato da una volta a crociera in corrispondenza del presbiterio, mentre la zona destinata ai fedeli \u00e8 sovrastata da due campate con volte unghiate, separate da archi a tutto sesto.\nSantuario dell'Azaria.\nLa chiesa, situata a 1573 metri di altezza sull'omonimo piano, \u00e8 di origini antichissime ma \u00e8 stato reso agibile da raggiungere solo nell'Ottocento quando venne spianata ed aperta nei pressi della struttura una strada reale di caccia, voluta espressamente da re Vittorio Emanuele II nel 1867.\nChiesa di Sant'Antonio (loc. Chiesale).\nLa struttura, realizzata nel 1810, \u00e8 posta in posizione dominante sul fondovalle locale. Dietro all'altare maggiore si trova un quadro raffigurante la Visitazione di Maria a Santa Elisabetta.\nChiesa parrocchiale di San Silverio (Valprato Soana).\nLe prime notizie della chiesa di Valprato Soana risalgono al XVII secolo, quando la struttura viene ad ogni modo indicata come gi\u00e0 esistente. L'interno della chiesa \u00e8 di forme semplici con l'altare maggiore (sopra il quale si trova un affresco raffigurante San Besso) e due altari laterali, uno dedicato a Sant'Antonio da Padova e l'altro dedicato alla Madonna del Carmelo.\nEsternamente si trova una statua caratteristica rappresentante Cristo benedicente con la croce, sotto la quale \u00e8 presente un esempio di quadrato del Sator.\nSantuario della Nativit\u00e0 di Maria Vergine (Iornea).\nCaratterizzato da una tipica struttura di forma ottagonale, il santuario di Iornea \u00e8 preceduto da un pronao d'ingresso porticato e voltato a crociera, con la caratteristica copertura montana \"a lose\".\nCappella del Crest.\nDedicata alla madonna della Neve e degli emigranti, la piccola cappella sul Crest \u00e8 caratterizzata esternamente da una statua raffigurante la Vergine Maria a braccia aperte, mentre veglia sull'operato di un vetraio e di un calderaio. A sinistra della scultura si trova un crocifisso a fianco del quale si trova la statua di una donna coi costumi tipici della Val Soana, inginocchiata nell'atto di piangere per la perdita di una persona cara. Accanto ad essa si trovano scolpiti degli attrezzi tipici dei lavori svolti in loco in passato, dal mondo dell'agricoltura a quello dell'artigianato e dell'estrazione mineraria. Il santuario, all'interno, ricorda anche i molti vetrai provenienti dalla Valle Soana che caddero sul lavoro in Francia ed in Svizzera con una grande ara contraddistinta da sessantotto fiammelle, una per ogni defunto commemorato.\nChiesa e convento dei Cappuccini.\nLa struttura del convento dei frati Cappuccini risale al 1636 e venne costruito grazie ad una copiosa donazione della famiglia Ferrero. La chiesa, oggi del clero secolare da quando i frati nell'anno 1800 vennero costretti ad abbandonare la struttura a seguito delle leggi napoleoniche sulla soppressione dei conventi, col vicino edificio adibito a piccolo convento, \u00e8 ancora oggi dedicata alla Madonna degli Angeli. La chiesa, internamente, si presenta ad una sola navata con pavimento in pietra ed all'interno tre altari in legno: quello maggiore \u00e8 dedicato a Sant'Antonio abate, mentre quelli laterali sono dedicati rispettivamente alla Madonna Immacolata ed a Sant'Antonio da Padova. Davanti a quest'ultimo vi \u00e8 anche il sepolcro generale dei religiosi locali.\nNell'area del convento trovano posto in tutto sei celle con orto attiguo, una cucina ed un refettorio.\nChiesa della Madonna della Neve (Boschietto).\nLe prime notizie relative alla cappella montana di Boschietto risalgono al XVII secolo quando gi\u00e0 viene indicata come dedicata alla Madonna della Neve. La facciata della chiesa \u00e8 contraddistinta dalla presenza di un affresco raffigurante San Giuseppe, la Madonna delle Nevi e l'Angelo custode con l'agnello. Un tempo, nell'ambiente attiguo alla chiesa, vi era una stanza utilizzata localmente come aula scolastica per gli abitanti della frazione.\nSantuario di San Besso.\nIl santuario di San Besso sorge a 2047 metri di altezza, al di sotto del monte Fautenio dove la tradizione vuole sia avvenuto il martirio del santo. Questo luogo di culto \u00e8 uno dei pi\u00f9 famosi e venerati di tutta la Valle Soana e rappresenta ancora oggi un punto di devozione popolare molto sentito localmente.\nEconomia.\nLa storia e l'evoluzione dell'abitato di Valprato Soana sono essenzialmente legate alla presenza di molta attivit\u00e0 di estrazione mineraria, in particolare di piombo, nella miniera detta La Reala, ancora largamente attiva nel Settecento. Dalle miniere presso i monti di Valprato Soana si estraevano sino alla prima met\u00e0 del Novecento piombo, rame, calcopirite, pirrotina, manganite, asbesto, rodonite, spessartina, epidoto e tormalina nera.\nSociet\u00e0.\nEvoluzione demografica.\nL'imponente fenomeno dello spopolamento delle zone montane ha portato \"alla diminuzione del 93% della popolazione residente\" in cento anni, a partire dal 1911 ai giorni nostri .\nLuoghi di interesse.\nIl territorio comunale, oltre alle due frazioni principali Campiglia Soana e Piamprato, \u00e8 disseminato di moltissime piccole frazioni molto caratteristiche.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Orco e Soana."}
{"id": "38406", "revid": "1444396", "url": "https://it.wikipedia.org/wiki?curid=38406", "title": "Varisella", "text": "Varisella (\"Varisela\" in piemontese) \u00e8 un comune italiano di 825 abitanti della citt\u00e0 metropolitana di Torino (ex provincia di Torino), in Piemonte.\nStoria.\nNel 1927 Varisella divenne frazione di Fiano e il comune fu ristabilito nel 1954.\nGeografia fisica.\nVarisella \u00e8 collocata in Val Ceronda ed il territorio comunale occupa tutta la testata della valle.\nIl comune \u00e8 limitato dal crinale spartiacque nel tratto compreso tra il Monte Druina e il Monte Bernard; \nverso nord il confine \u00e8 rappresentato dalla Costa Druina, dal Rio Rumello e dal torrente Ceronda, mentre la porzione nord-orientale del territorio comunale \u00e8 chiusa dal Rio delle Mosche.\n\u00c8 bagnato dal torrente Ceronda e dai suoi affluenti, e comprende le seguenti cime (in senso orario):\nIl centro comunale \u00e8 collocato a 514 m s.l.m. in posizione dominante sulla sinistra orografica del torrente; a monte si trovano le frazioni di Ramai (592 m s.l.m.) e Moncolombone (568 m s.l.m.) mentre pi\u00f9 a valle, piuttosto defilato sulla destra del corso d'acqua, sorge il piccolo nucleo di Baratonia (460 m s.l.m.)\nA cavallo del crinale che separa Varisella dalla conca di Givoletto si trova la Riserva naturale integrale della Madonna della Neve sul Monte Lera.\nAmministrazione.\nAltre informazioni amministrative.\nIl comune \u00e8 membro dell'Unione dei Comuni montani delle Valli di Lanzo, Ceronda e Casternone, ex Comunit\u00e0 montana Valli di Lanzo, Ceronda e Casternone."}
{"id": "38407", "revid": "1516566", "url": "https://it.wikipedia.org/wiki?curid=38407", "title": "Vauda Canavese", "text": "Vauda Canavese (\"V\u00e0uda\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nIl comune \u00e8 costituito da tre nuclei abitati ben distinti: Vauda Superiore (attuale capoluogo), Vauda Inferiore e Palazzo Grosso.\nIl nucleo pi\u00f9 antico pare essere Vauda Inferiore, anticamente chiamata \"Vauda 'd Front\"."}
{"id": "38409", "revid": "123977880", "url": "https://it.wikipedia.org/wiki?curid=38409", "title": "Venaus", "text": "Venaus (\"Ven\u00e0us\" in piemontese, \"V\u00ebno\" in francoprovenzale, \"V\u00e9naux\" in francese) \u00e8 un comune italiano di 883 abitanti della citt\u00e0 metropolitana di Torino in Piemonte, situato in Val Cenischia, valle collaterale della Val di Susa, a circa 57\u00a0chilometri a ovest di Torino. \u00c8 conosciuto per l'antica danza tradizionale degli Spadonari in occasione delle feste maggiori.\n\u00c8 un tipico borgo alpino posto sulla cosiddetta \u201cStrada Reale\u201d o Via Francigena del Moncenisio, principale via di salita verso il colle del Moncenisio e quindi la Francia prima che venisse costruita nel 1806 la carrozzabile voluta da Napoleone (l'attuale statale 25) che passa sopra il paese.\nStoria.\nLe prime citazioni si hanno nel testamento di Abbone datato 739, secondo il quale l'abbazia della Novalesa cedeva il controllo dell'abitato di Venaus all'orbita segusina.\nNel 1947 in seguito al trattato di pace con la Francia sono stati annessi al comune francese di Lanslebourg-Mont-Cenis 81,29\u00a0km\u00b2 di territorio comunale: la parte italiana del valico del Moncenisio, il Lago del Moncenisio e la frazione di Gran Croce (\"Grand-Croix\").\nDurante il regime fascista il nome del paese venne italianizzato in \"Venalzio\", ma riprese il nome d'origine nel 1967\nEconomia.\nNel territorio comunale \u00e8 posta la centrale idroelettrica del Moncenisio, nonch\u00e9 i due bacini di calma della stessa posti sulla riva destra del torrente Cenischia, poco a monte dell'abitato. Con un salto superiore a 1300 metri, ha una producibilit\u00e0 di 273 GWh.\nSul territorio del Comune sono posti anche l'ingresso e le sottostazioni elettriche della Centrale idroelettrica di Pont Ventoux-Susa appartenente al gruppo IRIDE.\nLuoghi e fatti di interesse.\nIl territorio \u00e8 articolato in numerose frazioni: Parore, Molino, Vayr, Rivo, Costa, Mestrale, Traversa, Fucina, Piazza, S. Rocco, Grangia, Braida, Berno, Cornale, Bar Cenisio, Molaretto, Panere, Pian Suffit, San Martino, Adret, Arcangel, Sant'Antonio, Prachiantello, Fondo Bar, Cruil, Teisonere, Prafinetto, Cucuc, Mollar del Danno, Montabone, Giametrano, Qualora, Tarevela, Biolei, Bomp\u00e0, Pareni, Montabonetto.\nIl principale centro abitato si sviluppa su una conoide posta sulla destra orografica del torrente Cenischia a 595 m.s.l.m. (quota della Casa Comunale). Il centro abitato, raggiungibile principalmente dalla S.P.210, \u00e8 raccolto in frazioni ed ospita la parrocchiale di San Biagio e Sant'Agata (Santi patroni). La pi\u00f9 rilevante frazione al di fuori del principale centro abitato \u00e8 Bar Cenisio (1540 metri di altezza) localizzabile lungo la statale che porta al Colle del Moncenisio.\nDi rilevante interesse vi sono alcuni tratti originali dell'antica Strada Reale di Francia, il ponte \"Esclosa\" in stile romanico sul torrente Cenischia (in direzione Novalesa) e gli affreschi trecenteschi all'interno della chiesa di San Biagio e Sant'Agata,\nNei pressi di Venaus sono presenti la centrale idroelettrica ENEL e parte dell'impianto idroelettrico di Pont-Ventoux (gestore IREN).\nGli Spadonari.\nNel mese di febbraio si pu\u00f2 assistere alla danza popolare degli Spadonari di antica origine (tipici anche del vicino comune di Giaglione), che si svolge nel piazzale di fronte alla chiesa parrocchiale. La danza compare fra le particolarit\u00e0 ritratte dal documentario \"L'Italia vista dal cielo. Piemonte e Valle d'Aosta 1974\" prodotto da Esso Italiana nel '74, con la regia di Folco Quilici ed il commento di Mario Soldati.\nLa danza degli Spadonari.\nUna delle tradizioni pi\u00f9 sentite di Venaus \u00e8 la \"Danza degli Spadonari\", danza popolare che si svolge tradizionalmente in occasione della Festa dei santi patroni san Biagio (3 febbraio) e sant'Agata (5 febbraio). Viene replicata la domenica successiva. Sono coinvolti gli Spadonari (in numero di quattro), le Priore, la banda musicale, le donne e gli uomini della confraternita del Santo Rosario, i coscritti, il Sindaco e il Parroco.\nIl confronto con alcune incisioni rupestri della Valcenischia (figure di armati di spada), stilisticamente attribuibili alla media et\u00e0 del Ferro (V-IV secolo a.C.), lascia supporre un'origine protostorica di tale danza.\nSul sagrato della chiesa gli Spadonari presentano quattro tipi di danze): \"punta\" (\u00e8 una danza di saluto, che apre la festa al mattino, gli spadonari puntano per quattro volte le spade in avanti contemporaneamente); \"quadri\" (\u00e8 caratterizzata da un inchino, dai tre passi in avanti e dall'incrocio di spade a coppie, e dalla cui\u00e0, gesto che ricorda la mietitura); \"cuori\" (gli spadonari sono disposti a croce, si lanciano e si scambiano le spade, e le incrociano tutti insieme; \"salto\" (eseguono la figura del girasciabola, saltano, girando completamente su s\u00e9 stessi).\nRifugio Avanz\u00e0.\nSulla montagna di Venaus, a 2580 metri s.l.m., sorge il Rifugio Avanz\u00e0, struttura di propriet\u00e0 comunale ricavata da una caserma di alta quota costruita dal III Reggimento Alpini, ristrutturata a partire dal 1973 e gestita, attualmente, dall'associazione Pro loco di Venaus.\nTAV.\nIl Comune \u00e8 stato al centro della cronaca nazionale nei mesi di novembre e dicembre del 2005: le proteste popolari (movimento NO TAV) hanno evitato l'avvio della fase di presa dei terreni a cui sarebbe seguito l'allestimento dei cantieri per la realizzazione della Linea ferroviaria ad alta velocit\u00e0 Torino-Lione.\nSociet\u00e0.\nEvoluzione demografica.\nSecondo i dati ISTAT al 31 dicembre 2009 la popolazione straniera residente era di 21 persone. Le nazionalit\u00e0 presenti a Venaus sono Italia e Romania.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone."}
{"id": "38411", "revid": "848247", "url": "https://it.wikipedia.org/wiki?curid=38411", "title": "Verrua Savoia", "text": "Verrua Savoia (\"Vr\u00f9a\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. \u00c8 il comune pi\u00f9 orientale della provincia e l'unico a confinare con altre tre province (Asti, Vercelli e Alessandria)\nStemma.\n D'argento alla croce di nero, accantonata nel 1\u00ba al grappolo d'uva al naturale, al 2\u00ba e al 3\u00ba dalla losanga di rosso, e al 4\u00ba dal porco passante rivoltato al naturale.\nEtimologia del nome.\nIl nome \"Verrua\" deriva dal latino \"Verruca\" che significa \"poggio\". La denominazione \"Savoia\" fu aggiunta in seguito, per ricordare l'importanza della fortezza nella storia del Piemonte.\nGeografia fisica.\nIl comune di Verrua Savoia \u00e8 situato sulla confluenza della Dora Baltea con il Po. La quasi totalit\u00e0 del territorio verruese \u00e8 collinare ed il comune \u00e8 suddiviso in molte frazioni e localit\u00e0 (ben 31), la pi\u00f9 popolata \u00e8 la frazione di Valentino, sede del municipio e centro del comune. \u00c8 attraversato dal fiume Po, che divide Verrua Savoia dalla Provincia di Vercelli. Il comune ha un'estensione di e dista circa da Torino, capoluogo di provincia.Ha la particolarit\u00e0 di confinare con 3 province: con Asti nel comune di Robella, con Alessandria nei comuni di Moncestino, Odalengo Grande, Villamiroglio e con Vercelli nel comune di Crescentino, mentre confina con i comuni torinesi di Brozolo e Brusasco.\nStoria.\nLa fondazione.\nLa leggenda sulla fondazione del Comune narra che un legionario romano di nome \"Verus\" disert\u00f2 dalla sua legione per raggiungere l'amata \"Rucha\" dando cos\u00ec il nome al luogo.\nMedioevo.\nIl primo documento in cui si menziona il Borgo di Verrua risale al 999 quando l'imperatore del Sacro Romano Impero Ottone III conferma alcuni terreni posseduti nella zona del borgo dal vescovo di Vercelli. Nel 1027 il feudo fu confermato dall'imperatore Corrado II e successivamente inserito nell'elenco dei beni territoriali esistenti su entrambi i lati della confluenza della Dora Baltea.\nNel 1159 l'imperatore Federico Barbarossa, durante la guerra contro i Comuni della Lega Lombarda, si accamp\u00f2 a Verrua, considerandola una roccaforte difficilmente espugnabile e nel 1167, poich\u00e9 il governatore di Verrua aveva rifiutato ospitalit\u00e0 alle sue truppe, l'imperatore assedi\u00f2 e distrusse il castello con tutti i villaggi e borghi vicini.\nNel 1387 la Rocca, che apparteneva allora al conte di Savoia Amedeo VII, fu assediata da Teodoro II del Monferrato. L'assedio dur\u00f2 due mesi e vi furono impiegate anche i primi mezzi di artiglieria: le bombardelle. Ma la Rocca resisteva ancora e Teodoro II, sentendosi minacciato alle spalle e sapendo di non poter contare sui suoi alleati, dovette togliere l'assedio e chiedere la pace ai Savoia. Durante quel fatto d'armi nacque il motto \"Quand che \u00ebl ver pijr\u00e0 cost'ua, \u00ebl marcheis dal Monfr\u00e0 \u00ebl pijra Vrua\", cio\u00e8 \"Quando il porco prender\u00e0 l'uva, il marchese del Monferrato prender\u00e0 Verrua\", prendendo spunto dal sigillo nel 1378 raffigurante un porco che cerca di azzannare un grappolo d'uva.\nDal XV secolo a oggi.\nLa posizione strategica della Rocca di Verrua \u00e8 stata di importanza fondamentale soprattutto in occasione di due storici assedi: il primo nel 1625 e il secondo tra il 14 ottobre 1704 e il 9 aprile 1705 nei quali si svilupp\u00f2 la \"guerra di mina\" poi largamente utilizzata nell'assedio di Torino del 1706. Durante questo secondo assedio, relativo alla guerra di successione spagnola, la strenua resistenza della fortezza permise al duca Vittorio Amedeo II di Savoia di rallentare la rapida avanzata delle armate di Luigi XIV di Francia e di organizzare la difesa di Torino, ponendo le basi per la vittoria che rese indipendente lo Stato sabaudo. Da quest'ultimo assedio la fortezza ne usc\u00ec completamente distrutta. Non fu mai pi\u00f9 ricostruita e fu ceduta a privati.\nIl 21 dicembre 1862 il Re d'Italia Vittorio Emanuele II aggiunse al nome \"Verrua\" la denominazione \"Savoia\" per ricordare e sottolineare l'importanza che questo borgo costitu\u00ec per la sopravvivenza del ducato sabaudo e per la sua futura espansione.\nNel settembre 1957 incongrui lavori di scavo ed estrazione materiale roccioso provocarono un'enorme e rovinosa frana della collina della fortezza verso il fiume Po, con sei morti tra gli abitanti della frazione, all'interno di una casa distrutta dalla massa di terreno scivolata a valle. Un piccolo monumento nell`area verde attrezzata sulla riva sinistra del Po, nei pressi del ponte verso Crescentino, ricorda i nomi delle sei vittime. \nDal 2012 sono in corso dei lavori di restauro e recupero funzionale della fortezza verruese.\nMonumenti ed edifici.\nChiese.\nNel territorio comunale di Verrua Savoia sono presenti sette chiese:\nLa Rocca di Verrua.\nLa prima testimonianza della presenza della Rocca di Verrua \u00e8 attestata nel 999. Nel corso del tempo la fortezza sub\u00ec vari assedi per via della sua posizione strategica: posta su un colle, nei pressi del fiume Po, controlla gran parte della Pianura Padana piemontese. Fu pi\u00f9 volte distrutta e ricostruita, fino a quando nel 1705 fu semi-distrutta dai francesi. Ora \u00e8 pertinenza di privati, dopo vari passaggi di propriet\u00e0 nel tempo.\nSociet\u00e0.\nEvoluzione demografica.\nIl Comune di Verrua nel trentennio dopo l'unit\u00e0 d'Italia crebbe demograficamente, raggiungendo nel 1881 il picco di 3.163 abitanti. Progressivamente, per\u00f2, gli abitanti del Comune iniziarono a trasferirsi dei comuni vicini o in citt\u00e0 e la popolazione raggiunge il minimo storico nel 1991 con soli 1.282 abitanti. Nel 2010 la popolazione si attestava sui 1.472 abitanti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38412", "revid": "848247", "url": "https://it.wikipedia.org/wiki?curid=38412", "title": "Vestign\u00e8", "text": "Vestign\u00e8 (\"V\u00ebssgn\u00e9\" in piemontese) \u00e8 un comune italiano di 793 abitanti della citt\u00e0 metropolitana di Torino, in Piemonte.\nStoria e territorio.\nIl piccolo borgo di Vestign\u00e8 si trova in un territorio collinare nel basso Canavese centro-orientale, nella parte sud della collina del Castello di Masino (sotto il comune di Caravino) con il quale confina a nord. A ovest, confina invece con Ivrea, Strambino e Vische, separati dal fiume Dora Baltea. A sud ed est, confina con Borgomasino e Cossano Canavese.\nIl toponimo potrebbe derivare dal prediale latino \"Vestinius\", forse del III secolo, da cui \"Vestiniacus\" o \"Vetignago\", ma sono fortemente probabili dei preesistenti insediamenti celtici dei Salassi.\nIl piccolo borgo fu spesso colpito dalle numerose esondazioni della vicina Dora Baltea, specialmente nei pressi di frazione \"Tina\", situata molto pi\u00f9 a nord del comune, lungo la strada per Ivrea e non contigua col comune, assai decentrata, oltre il vicino Caravino. Vestign\u00e8 \u00e8 altres\u00ec attraversato dal Naviglio d'Ivrea, canale artificiale del XIV secolo a scopo d'irrigazione agricola, per il qual progetto pare che fu anche scomodato lo stesso Leonardo da Vinci, durante la sua permanenza a Milano.\nVestign\u00e9 riebbe splendore quando fu annesso ai possedimenti di Umberto I Biancamano e poi dei Valperga, a partire dall'XI secolo. Questi si definirono arduinici, gi\u00e0 signori di Caluso, discendenti anche dei Conti di Pombia e del maniero di Borgomasino e dell'appena nascente Castello di Masino.\nTuttavia, Vestign\u00e8 si distacc\u00f2 da essi quando entrarono in lotta, nel XIII secolo contro i San Martino, questi ultimi legati ai Savoia, quindi alle successive rivolte popolari dei cosiddetti tuchini, fino alla completa sottomissione dei Valperga al potere sabaudo nel 1356, dove i duchi sabaudi l'amministrarono fino al Risorgimento.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38413", "revid": "1120856", "url": "https://it.wikipedia.org/wiki?curid=38413", "title": "Vialfr\u00e8", "text": "Vialfr\u00e8 (\"Vialfr\u00e8j\" in piemontese, \"Jalfr\u00e8j\" in canavesano) \u00e8 un comune italiano di 241 abitanti della citt\u00e0 metropolitana di Torino in Piemonte.\nSociet\u00e0.\nEvoluzione demografica.\nNegli ultimi cento anni, la popolazione residente \"\u00e8 dimezzata\".\nCultura.\nEventi.\nDal 2005 vi si tiene annualmente il Gran Bal Trad, manifestazione di respiro europeo dedicata alla musica e alla danza tradizionale.\nDal 2014 alla fine di luglio vi si tiene l\"'Apolide Festival\", 4 giorni di musica italiana e internazionale con possibilit\u00e0 di campeggio.\nDal 1 al 13 agosto 2018 il comune ha ospitato nell'area naturalistica di Pianezze il Campo scout Nazionale 2018 \"C'\u00e8 Avventura\" organizzato dall'Associazione Scout Laica CNGEI dove hanno partecipato circa 4600 scout provenienti da tutta Italia, da alcuni paesi stranieri ed ospiti come Don Ciotti e lo street artist Cibo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38414", "revid": "767487", "url": "https://it.wikipedia.org/wiki?curid=38414", "title": "Vico Canavese", "text": "Vico Canavese (\"Vi Canav\u00e8is\" in piemontese) \u00e8 stato un comune italiano di 830 abitanti situato in Valchiusella, a circa 20 chilometri da Ivrea, nella citt\u00e0 metropolitana di Torino, in Piemonte. Dal 1\u00ba gennaio 2019 si \u00e8 fuso con i comuni di Meugliano e Trausella per dare vita al nuovo comune di Valchiusa del quale \u00e8 capoluogo.\nGeografia fisica.\nTerritorio.\nIl paese di Vico Canavese si stende lungo le prime pendici della Torretta delle Cime, circondato da ampie distese prative e, pi\u00f9 in alto, da boschi ove prevale il castagno o la betulla. Facevano parte del comune di Vico le frazioni di Novareglia e di Drusacco poco lontane dal paese lungo la strada provinciale che sale verso Traversella; ad esse si aggiunge, isolata, la frazione di Inverso, posta a circa quattro chilometri di distanza, sull'altra riva del Chiusella (raggiungibile attraversando il territorio del comune di Trausella). La particolare configurazione topografica del comune di Vico era connotata anche dalla presenza di quattro isole amministrative, due delle quali situate in territori della valle assai lontani dal paese e legati ad esso da antichi vincoli che disciplinavano l'uso dei pascoli. Si spiega in questo modo la presenza, tra i comuni limitrofi, di Champorcher e di Pontboset situati in Valle d'Aosta al di l\u00e0 del Monte Marzo (2756 m) e del Monte dei Corni (2781 m). Lo stesso discorso vale per i confini con Valprato Soana. Sul crinale che sovrasta il paese si trovano le cave di diorite, pietra usata per costruzioni ed ornamenti edilizi.\nMemorie storiche.\nLa storia di Vico Canavese coincide in ampia misura con quella della valle (vedasi Valchiusella). \nLa chiesa parrocchiale, dedicata a San Giovanni Battista, patrono della chiesa, mentre il patrono del paese \u00e8 San Defendente) fu eretta nel Seicento (mentre le decorazioni della facciata e quelle delle tre navate interne sono di epoca posteriore). La chiesa fu ampliata nel settecento e nell'Ottocento. Notevole il campanile in pietra che si erge a fianco dell'abside, il cui stile \u00e8 severamente romanico con tre ordini di ampie bifore. \nSul palazzo del Municipio, una lapide, con i simboli della squadra, del compasso e della cazzuola, ricorda il contributo che i rappresentanti borghesi delle libere professioni (notai ed avvocati) diedero ai moti carbonari del 1821.\nCaratteristiche sono le vecchie case \u2013 in larga misura ristrutturate senza tradire troppo i tratti tipici dell'architettura dell'alto Canavese \u2013 con \"lobie\", (ballatoi in legno), finestre ad archi, scale esterne in pietra e tetti coperti con \"lose\" (lastre di pietra piatte e sottili).\nLe viuzze lastricate che si inoltrano nel cuore del paese, attraversano frequentemente i tipici \"voton\" (brevi sottopassi con volta a botte, sormontati dalle abitazioni). Caratteristiche sono anche, lungo tali viuzze, le vecchie fontane di pietra.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune ha fatto parte prima della Comunit\u00e0 Montana Val Chiusella e poi della Comunit\u00e0 montana Val Chiusella, Valle Sacra e Dora Baltea Canavesana."}
{"id": "38415", "revid": "767487", "url": "https://it.wikipedia.org/wiki?curid=38415", "title": "Vidracco", "text": "Vidracco (\"Vidr\u00e9\" in piemontese) \u00e8 un comune italiano di 528 abitanti della citt\u00e0 metropolitana di Torino, in Piemonte.\nStoria.\nA Vidracco, nei pressi della Torre di San Silvestro, chiamata anche Torre Cives, sono state rinvenute monete dell'epoca romana.\nAmministrazione.\nAltre informazioni amministrative.\nVidracco si trova in Val Chiusella e faceva parte della disciolta Comunit\u00e0 Montana Valchiusella, Valle Sacra e Dora Baltea Canavesana.\nUna parte del territorio comunale \u00e8 compresa nella Riserva naturale dei Monti Pelati."}
{"id": "38416", "revid": "228587", "url": "https://it.wikipedia.org/wiki?curid=38416", "title": "Vigone", "text": "Vigone (\"Vigon\" in piemontese) \u00e8 un comune italiano di abitanti della citt\u00e0 metropolitana di Torino, nel Piemonte sud-occidentale.\nGeografia fisica.\nVigone \u00e8 situato a sud ovest di Torino lungo la direttrice che da Pinerolo conduce a Carmagnola; si trova a circa trenta chilometri da Torino, quindici da Pinerolo e venti da Carmagnola.\n\u00c8 in piena pianura alluvionale, non lontano dalle montagne. \u00c8 bagnato dalle acque dei torrenti Pellice, Chisone e Lemina.\nIl territorio, oltre al nucleo del centro storico, \u00e8 composto da numerose frazioni oltre ad altri nuclei di abitazioni pi\u00f9 piccoli e una grande quantit\u00e0 di case isolate.\nStoria.\nIl significato del nome \"Vigone\" \u00e8 incerto. Sembra derivato da \"Vicus Guidonis\".\nLa prima testimonianza del 1029 descrive Vigone soggetta al marchese Manfredi di Susa.\nIn seguito diventa possedimento dei Savoia.\nLa peste del 1630 provoca 1500 morti nel comune di Vigone ed il fatto induce i vigonesi a scegliere come protettore san Nicola da Tolentino. La devozione verso questo santo si era gi\u00e0 diffusa in territorio vigonese in seguito alla costruzione di un convento Agostiniano nel 1460.\nIl Comune di Vigone \u00e8 insignito del titolo di citt\u00e0.\nSociet\u00e0.\nAssociazioni.\n\u00c8 presente anche il club calcistico giovanile chiamato \"Vicus 2010\" fondato nel 2010 dall'ex giocatore Davide Nicola.\nEconomia.\nLa posizione \u00e8 particolarmente favorevole per l'agricoltura: nel suo circondario in passato venivano coltivati soprattutto frumento e foraggio, oggi vi \u00e8 quasi esclusivamente la produzione intensiva di mais.\nNegli ultimi dieci anni, il territorio \u00e8 stato interessato da un forte sviluppo dell'allevamento del cavallo; tra i numerosi allevamenti presenti, alcuni hanno raggiunto una riconosciuta eccellenza a livello nazionale ed internazionale producendo numerosi campioni del trotto. \nVivono a Vigone alcuni tra i pi\u00f9 noti campioni dell'ippica, tra cui Varenne, considerato il cavallo pi\u00f9 forte della storia del trotto.\nAmministrazione.\nFrazioni.\nLe frazioni principali:\nInfrastrutture e trasporti.\nFra il 1884 e il 1986 l'abitato era servito da una stazione posta lungo la ferrovia Airasca-Saluzzo, ove ora \u00e8 stata costruita una pista ciclabile che collega Vigone con Cercenasco e Villafranca Piemonte."}
{"id": "38417", "revid": "1702319", "url": "https://it.wikipedia.org/wiki?curid=38417", "title": "Villafranca Piemonte", "text": "Villafranca Piemonte, comunemente Villafranca (\"Vilafranca\" o \"La Vila\" in piemontese), dal 1934 al 1950 Villafranca Sabauda, \u00e8 un comune italiano di abitanti della citt\u00e0 metropolitana di Torino, in Piemonte.\nGeografia fisica.\nVillafranca \u00e8 situato a sud ovest di Torino lungo la direttrice che da Pinerolo conduce a Racconigi; si trova a circa cinquanta chilometri da Torino, venti da Pinerolo e altrettanti da Saluzzo.\nSi trova in piena pianura alluvionale, non lontano dalle montagne. \u00c8 bagnato dalle acque dei torrenti Pellice e Chisone e dal fiume Po.\nLa posizione \u00e8 particolarmente favorevole per l'agricoltura: nel suo circondario in passato venivano coltivati soprattutto frumento e foraggio, oggi vi \u00e8 quasi esclusivamente la produzione intensiva di granoturco.\nOltre al nucleo centrale vi sono sette frazioni, altri nuclei di abitazioni pi\u00f9 piccoli ed una grande quantit\u00e0 di case isolate.\nStoria.\nNel 1515 i francesi guidati da Jacques de La Palice sconfiggono le truppe pontificie a Villafranca Piemonte e catturano il loro condottiero, Prospero Colonna.\nMonumenti e luoghi d'interesse.\nCon i suoi 800 anni di storia Villafranca Piemonte vanta un ricchissimo patrimonio artistico e culturale, composto da cappelle e chiese; le principali sono:\nEd inoltre:\nEconomia.\nVillafranca Piemonte originariamente era un paese legato alla pesca e questo giustifica il fatto che la festa patronale si chiama: Sagra dei Pescatori. Ancora oggi la zona fluviale ospita una ricca fauna ittica: la trota marmorata, lo scazzone, la sanguinerola, il vairone.\nImportante nell'economia villafranchese \u00e8 l'agricoltura, ben sviluppata fin dalle origini del paese grazie alla campagna molto fertile che la circonda.\nNegli ultimi anni ha visto un notevole incremento il settore dell'allevamento bovino (produzione di carne e latte). Nel territorio del comune di Villafranca operano, inoltre, alcune aziende specializzate nell'allevamento dei suini e nelle colture cerealicole (soprattutto Mais).\nSono presenti diverse realt\u00e0 artigianali che vanno dalle lavorazioni alimentari, tra le quali spiccano i panettoni, i formaggi e i salumi, a quelle del legno e del ferro: serramenti in legno, cancelli in ferro battuto e la costruzione di attrezzi agricoli e una ditta di autobus.\nInfrastrutture e trasporti.\nFra il 1884 e il 1986 l'abitato era servito da una fermata posta lungo la ferrovia Airasca-Saluzzo.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Villafranca Calcio\" che milita nel girone C piemontese e valdostano di Promozione. I colori sociali sono il rosso ed il giallo. \u00c8 nata nel 1959."}
{"id": "38418", "revid": "767487", "url": "https://it.wikipedia.org/wiki?curid=38418", "title": "Villanova Canavese", "text": "Villanova Canavese (\"Vilaneuva Canav\u00e8is\" in piemontese) \u00e8 un comune italiano di 1.214 abitanti della Citt\u00e0 metropolitana di Torino, in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38419", "revid": "322321", "url": "https://it.wikipedia.org/wiki?curid=38419", "title": "Villar Pellice", "text": "Villar Pellice (\"\u00cbl Vilar\" o \"\u00cbl Vilar P\u00e9lis\" in piemontese; \"Vilar P\u00e8lis\" o semplicemente \"Lu Vilar\" anche in occitano) \u00e8 un comune italiano di abitanti della citt\u00e0 metropolitana di Torino in Piemonte.\nDiversi comuni in Piemonte riportano il toponimo \"Villar\", probabilmente di derivazione medievale, quando si parlava la lingua occitana.\nSi trova in Val Pellice e fa parte della Unione Montana del Pinerolese.\nStoria.\nAlluvione del 2008.\nLa borgata Garin fu distrutta da una terribile colata di fango e detriti di 40.000 m\u00b3 che si stacco dal bacino del Rio Cassarot il 29 maggio 2008. Vennero distrutte 2 abitazione e ne vennero danneggiate molte altre. Anche le strade furono inondate e le automobili ribaltate. 4 furono i morti mentre 3 furono i feriti.\nCultura.\nMusei.\nL'Ecomuseo Feltrificio Crumi\u00e8re fondato nel 2006.\nSociet\u00e0.\nEvoluzione demografica.\nSecondo informazioni risalenti al XIX secolo, il comune sarebbe a maggioranza valdese.\nCollegamenti esterni.\nhttps://sites.google.com/site/villarpellicestoriaestorie/"}
{"id": "38420", "revid": "125653043", "url": "https://it.wikipedia.org/wiki?curid=38420", "title": "Villar Perosa", "text": "Villar Perosa (\"\u00cbl Vilar \u00ebd Perouza\" in piemontese, \"Ou Vilar\" in villarese, \"Lhi Vialars\" in occitano) \u00e8 un comune italiano di abitanti della citt\u00e0 metropolitana di Torino in Piemonte.\nDiversi comuni in Piemonte riportano il toponimo \"Villar\", probabilmente di derivazione medievale, quando si parlava la lingua occitana.\nSi trova in Val Chisone.\nVillar Perosa e la famiglia Agnelli.\nDi questa localit\u00e0 \u00e8 originaria la famiglia Agnelli, che vi possiede una residenza estiva in una lussuosa villa settecentesca acquistata dai conti della Perosa nell'Ottocento, chiamata il \"Castello\".\nIl paese \u00e8 stato sede di allenamento, fino agli anni Ottanta, della Juventus. Tuttora nel mese di agosto la societ\u00e0 calcistica gioca una partita di presentazione con la squadra del proprio vivaio \"primavera\".\nEconomia.\nLa principale attivit\u00e0 economica \u00e8 l'industria meccanica: TEKFOR (ex SKF - componenti per autoveveicoli), SKF Avio, SKF HPB, SKF RBU.\nPrima della massiccia industrializzazione gli abitanti erano principalmente dediti all'agricoltura, particolarmente alla coltivazione del gelso per i bachi da seta (cascine Agnelli) e della mela, come ricordato dai 3 frutti presenti nello stemma e dal soprannome in piemontese \"pomat\u00e9\" dato ai villaresi, che significa appunto \"coltivatori di mele\".\nInfrastrutture e trasporti.\nVillar Perosa \u00e8 collegata a Torino mediante autocorse Sadem da Perosa Argentina che transitano da Pinerolo, dove \u00e8 possibile accedere anche ai servizi ferroviari per il capoluogo.\nFino al 1968 la localit\u00e0 era attraversata della tranvia Pinerolo-Perosa Argentina, che svolgeva servizio passeggeri e merci. La stazione comprendeva un caratteristico fabbricato realizzato di fronte agli stabilimenti RIV, a loro volta raccordati alla linea tranviaria.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Chisone e Germanasca.\nGemellaggi.\nIl paese \u00e8 gemellato con il comune calabrese di Pizzoni, in provincia di Vibo Valentia, e \"Gro\u00dfvillars\", una frazione di Oberderdingen (Germania)."}
{"id": "38421", "revid": "125266080", "url": "https://it.wikipedia.org/wiki?curid=38421", "title": "Villarbasse", "text": "Villarbasse (\"Vilarbasse\" in piemontese) \u00e8 un comune italiano di abitanti conurbato nell'area metropolitana di Torino, in Piemonte, a circa 20\u00a0km ovest del capoluogo piemontese.\nTerritorio.\nIl comune \u00e8 adagiato sulle basse colline della Val Sangone, presso le sponde settentrionali del torrente Sangone che, di fatto, lo separa a sud da Sangano, Bruino e Rivalta di Torino, quest'ultimo anche a est, insieme a Rivoli. Pi\u00f9 a ovest, il comune tocca Trana, Reano e Buttigliera Alta, mentre a nord \u00e8 separato da Rosta attraverso un'area selvatica e semimontana detta \"Collina Morenica\".\nStoria e toponimo.\nIl toponimo deriva dal tardo latino \"villar\" (attribuito ai villaggi non eretti a municipalit\u00e0) e \"abbatiarum\", ossia \"delle abbazie\", intendendo con esse quella di San Michele (la Sacra) e quella di San Solutore Maggiore, ubicata a Torino.\nI primi insediamenti umani nel territorio compreso fra le ultime colline dell'anfiteatro morenico di Rivoli, risalgono alla preistoria, come dimostrano le tracce di incisioni e scavi nei Massi a Segnali o Pietre a Scodelle che, unitamente ad altri massi erratici sparsi fra i boschi collinari, costituiscono una testimonianza del fenomeno glaciale della valle di Susa.\nAnche i due Roch 'd Pera Majana che spiccano nella piana ai piedi della collina, ne sono una testimonianza.\nIn alcuni scavi effettuati nel XIX secolo, furono ritrovate tombe, armi, vasi, monete e suppellettili risalenti all'epoca romana.\nAttorno all'anno 1000, alcune localit\u00e0 di Villarbasse vengono menzionate nella donazione fatta da Gezone, Vescovo di Torino, all'Abbazia di San Solutore.\nNel 1250 Villarbasse si compose a comune, con interessi e diritti distinti da quelli dell'Abbazia di San Solutore.\nFuori dalle grandi strade di comunicazione, Villarbasse non sub\u00ec grandi vicende militari: sia i Francesi che gli Spagnoli occuparono il paese depredandone la popolazione.\nIn tempi pi\u00f9 recenti il paese ha avuto una triste notoriet\u00e0 a seguito della cosiddetta Strage di Villarbasse, avvenuta il 20 novembre 1945, che ha portato all'applicazione per l'ultima volta in Italia della pena di morte.\nMonumenti e luoghi d'interesse.\nArchitetture religiose.\nChiesa parrocchiale di San Nazario e Celso.\nEdificata nel 1674 su una preesistente chiesa medioevale (sec. XII) di cui mantiene la disposizione ed il campanile, successivamente sopraelevato nel 1730.\nL'interno rispecchia lo stile tardo barocco delle cappelle laterali a chi si sono aggiunte le decorazioni in stucco del 1830 durante i lavori di rinforzo e consolidamento della struttura.\nSono in corso lavori di recupero dei dipinti.\nChiesetta di San Martino.\nPosta all'incrocio delle strade che collegano Villarbasse a Reano e Sangano se ne hanno le prime notizie dal 1348, nel 1887 venne confermata la preesistenza di un'antica tomba romana di cui rimane la pietra tombale.\nArchitetture civili.\nTorrazzo.\nTorre di difesa medioevale, edificata fra il 1275 e il 1277 circondata da un ampio fossato, anticamente colmo d'acqua, con l'accesso tramite ponte levatoio in legno.\nLa torre \u00e8 diventata ben presto simbolo della cittadina.\nPalazzo Schiari-Riccardi.\nIn origine Villa dei Marchesi D'Angennes, edificata intorno al 1687, ristrutturata ed arredata ad inizio ottocento mantiene gli arredi ed i decori originali perfettamente conservati.\nPalazzo Cucca-Mistrot.\nCostruito intorno al XVII secolo inglobando preesistenti edifici cinquecenteschi, nel 1687 venne costruita la piccola Cappella di Santa Maria del Bosco, a met\u00e0 del XIX secolo veniva aggiunta l'ala a sud utilizzata per l'allevamento dei bachi da seta.\nPalazzo Gonella.\nSituato in piazza delle Chiese, fa angolo con il palazzo Schiari-Riccardi, costruito intorno al 1720 con planimetria a C, si estende su un ampio parco recintato.\nSociet\u00e0.\nEvoluzione demografica.\nLa popolazione residente si \u00e8 triplicata negli ultimi cinquant'anni, a partire dal 1961.\nCultura.\nBiblioteca.\nA Villarbasse \u00e8 presente la biblioteca Luciano Tamburini, partigiano villarbassese e studioso d'arte e letteratura piemontese, il quale ha anche donato circa 5.000 volumi della sua collezione privata. \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38422", "revid": "1444396", "url": "https://it.wikipedia.org/wiki?curid=38422", "title": "Villareggia", "text": "Villareggia (\"La Vila Regia\" in piemontese) \u00e8 un comune italiano di 1.056 abitanti della citt\u00e0 metropolitana di Torino, in Piemonte.\nGeografia fisica.\nVillareggia \u00e8 un comune al confine orientale della provincia di Torino e del Canavese, sulla sinistra della Dora Baltea; a nord dell'abitato si innalza la collina di Moncrivello, che fa parte della provincia di Vercelli.\nEconomia.\nL'attivit\u00e0 predominante della popolazione \u00e8 stata, fino agli anni '70, l'agricoltura; attualmente la forza lavoro prevalente appartiene all'industria e al terziario.\nMonumenti.\nAppena fuori dell'abitato, in agro del comune di Moncrivello, si trova il Santuario della Beata Vergine del Trompone.\nLa questione del nome francese di Villareggia.\nAlcuni siti web in lingua francese riportano la notizia secondo cui il nome francese di Villareggia sarebbe Birague. L'esonimo deriverebbe dal cognome della famiglia milanese dei Birago, di cui molti esponenti servirono il re di Francia all'epoca delle guerre d'Italia nel '500.\nQuesto fatto, anche se non si pu\u00f2 escludere avendo le truppe francesi occupato a pi\u00f9 riprese il Canavese, manca di conferme perch\u00e9 non solo la popolazione locale non ne conserva memoria ma il nome Birague non compare in alcuna delle carte geografiche, in lingua francese, della collezione dell'Archivio Storico della Citt\u00e0 di Torino.\nSport.\nLa squadra locale di calcio \u00e8 l\"'Orizzonti United\", con colori sociali rosso e blu, che milita nel campionato di Eccellenza.\nManifestazioni.\nPalio dei Cantoni.\nA partire dal 2006 \u00e8 stata ripristinata a Villareggia la tradizione del Palio dei Cantoni, nel quale si sfidano le contrade del paese.\nDemolition Derby.\nVillareggia \u00e8 anche lo sfondo italiano dello spettacolo motoristico Demolition derby.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38423", "revid": "2215742", "url": "https://it.wikipedia.org/wiki?curid=38423", "title": "Villastellone", "text": "Villastellone (\"Vilastlon\" o \"Vila d\u00eb Stlon\", oppure semplicementente \"Vila\", in piemontese) \u00e8 un comune italiano di abitanti della citt\u00e0 metropolitana di Torino in Piemonte, a circa 18\u00a0km sud-est dal capoluogo.\nToponimo e territorio.\nNel 1203, la vicina Chieri acquist\u00f2 i terreni fluviali di \"Sancti Martini\", a difesa dall'espansione del Marchesato di Saluzzo e di Provana. Il nome derivava dalla chiesetta di cistercensi, presenti in gran parte del territorio (come si evince anche dalla vicina Abbazia di Casanova di Carmagnola), molto devoti a San Martino.&lt;br&gt; Sul finire del XIV secolo poi, i conti chieresi Tomaso e il figlio Franceschino Villa, vi costruirono una residenza provvista di cinta muraria, e il territorio divenne dapprima \"Villa Sancti Martini\", poi semplicementre \"Villa\"; l'aggiunta \"Stellone\" risulta pi\u00f9 tardiva, e deriva dall'omonimo rio, a sua volta affluente del torrente Banna, che attraversa la vicina Santena. &lt;br&gt;\nIl comune si adagia in una zona pianeggiante a sud delle colline torinesi, collocato su due pianori diversi: il primo, a sud del paese, confinante con Carignano, Carmagnola e Poirino, risulta pi\u00f9 paludoso, perch\u00e9 parte integrante del letto di esondazione del Po; il secondo, a nord, verso Cambiano e Santena, \u00e8 rialzato di qualche metro, costituito principalmente da terreni sabbiosi.\nStoria.\nDurante il XIII secolo era presente una mansione templare dei terreni, detti \"airali\", in difesa della chiesetta di San Martino e del ponte sul rio Stellone, in direzione Carignano. La vicina Chieri acquist\u00f2 la mansione nel 1203, e vi costru\u00ec il primo insediamento urbano in localit\u00e0 Campo di Costa. Tale \"Villanova\" costruita in posizione sopraelevata non era cinta di mura ma circondata da una palizzata in legno e da un fossato che, vista la quota elevata, non poteva esser riempito d'acqua.\nNegli anni successivi, la fedelt\u00e0 del paese a Chieri frutt\u00f2 il privilegio di potenziare la fortificazione, questa volta in difesa del vicino dominio del Marchesato di Monferrato e Asti. Per tutto il XIV secolo, il villaggio non ebbe vita facile. Dopo le continue carestie, le pestilenze e un disastroso incendio che lo rase al suolo, si trov\u00f2 nuovamente spopolato, tanto che Chieri incentiv\u00f2 circa ottanta famiglie provenienti dalla val Chisone a insediarsi nel borgo, offrendo loro nuove terre e una casa. Nel 1396 i Conti - prima Tomaso - poi il figlio Franceschino Della Villa (o successivamente semplicemente \"Villa\"), membri di nobilt\u00e0 chierese, potenziarono le fortificazioni, facendo costruire nuove porte, nuovi ponti ed un mulino. Fecero poi erigere un castello con un'alta torre, dalla quale nei giorni di fiera veniva esposto lo stemma del paese. Durante il XV e il XVI secolo si susseguirono tre grandi periodi siccitosi, con invasioni di cavallette, ed ancora una pestilenza nel 1630, che decim\u00f2 tragicamente la popolazione. Le sventure non finirono; nel 1670, l'esercito francese, comandato dal generale Catinat, assedi\u00f2 il paese. Vista la drammatica situazione, i popolani nascosero i loro tesori e il catasto comunale nella torre; le truppe francesi, non riuscendo ad entrarvi, la minarono e la fecero saltare, distruggendo parzialmente il castello. Le armate francesi rubarono anche il grande orologio del campanile, con tutti gli ingranaggi, e lo trasferirono in Francia.\nIl paese torn\u00f2 in mano a Vittorio Amedeo II di Savoia - e quindi ai nobili Villa - soltanto intorno al 1720, dove inizi\u00f2 un periodo di ricostruzione. Nel 1735, i suddetti commissionarono nientemeno che l'architetto Filippo Juvarra (che aveva appena terminato la vicina Palazzina di caccia di Stupinigi) di progettare una villa signorile, con annesso un parco all'inglese. Verso l'Ottocento, con l'invasione napoleonica, si svilupparono anche nuove attivit\u00e0, tra cui la bachicoltura e la coltivazione di patate di qualit\u00e0, divenuto poi prodotto tipico del paese.\nNel 1860 fu messa in posa la stazione ferroviaria sulla linea per Asti. Tuttavia, l'ultimo marchese Carlo Villa non ebbe figli e, con la sua morte, il nobile ramo dei Villa si estinse definitivamente nel 1866. La sorella Clara invece, spos\u00f2 il conte di Pancalieri, Carlo Morra di Lavriano, dando un cos\u00ec un cambio di cognome alla discendenza. Fedelissimi a Casa Savoia, fecero intitolare la piazza centrale del paese al re Umberto I e l'asilo infantile ai Principi di Piemonte.\nDurante la seconda guerra mondiale poi, il castello divenne un presidio nazista e nel parco in quella che comunemente viene detta la \"ca' d'le masche\" (in italiano: la casa delle streghe), venne costruito un deposito di munizioni, il che comport\u00f2 un grave pericolo per la popolazione. Molti villastellonesi si impegnarono nella lotta al nazifascismo, come testimoniato dall'intitolazione di alcune strade del paese a specifici episodi della resistenza e al ricordo dei partigiani caduti.\nMonumenti e luoghi d'interesse.\nIl castello.\nIl castello, che si affaccia sulla piazza principale (piazza della Libert\u00e0), fu costruito da un disegno attribuito all'architetto siciliano Filippo Juvarra, ma sorge sui resti di un pi\u00f9 antico maniero medioevale del quale si sa molto poco, certo \u00e8 che doveva avere pianta rettangolare con una corte al centro e un'alta torre su cui nei giorni di fiera veniva esposto lo stemma cittadino e in caso d'assedio fungeva da vedetta. Nel 1693 in seguito all'invasione del Piemonte delle truppe francesi guidate dal generale Catinat, la comunit\u00e0 villastellonese nascose nella torre tutti gli oggetti di valore compreso l'archivio, i francesi non riuscendovi ad entrare minarono la torre e la fecero saltare.\nDopo questi fatti il maniero si presentava irreparabilmente danneggiato ed ecco perch\u00e9 nel 1735 il conte Ercole Della Villa affid\u00f2 la costruzione della villa barocca ancora oggi presente. Il castello \u00e8 privato e non \u00e8 accessibile alle visite. Un grande parco all'inglese, di circa 60 ettari, si estende intorno ad esso, e al suo interno si trovano edifici di pregio quali la chiesa di S.Anna, le serre, le scuderie e gli alloggi per la servit\u00f9 costruiti verso la met\u00e0 dell'Ottocento dall'architetto John Vallance. Nel parco nascosto dalle fitte chiome degli alberi secolari sorge un fienile, originariamente costruito come deposito di munizioni del presidio nazista che aveva luogo proprio nel castello durante il secondo conflitto mondiale: sulla struttura si sono sempre vociferate leggende popolari, infatti ancora oggi viene denominata \"la casa delle masche\"\nLa parrocchia.\nLa parrocchiale dedicata a S.Giovanni Battista \u00e8 prevalentemente in stile barocco. ().&lt;br&gt;\nLa pianta \u00e8 suddivisa in tre navate: dietro all'altare maggiore, nel catino absidale, si trova una pala d'altare sormontata da due putti che reggono lo stemma dei conti Della Villa (antichi signori del luogo e committenti della chiesa) sormontato da un'insegna recante il motto della famiglia \"\"droit et avant\".\"\nNella navata sinistra sopra l'altare maggiore si trova una loggia separata dal resto della chiesa da un paravento: infatti questo luogo era riservato ai signori del paese.\nAl di sotto dell'altare maggiore, inoltre, trovano luogo le tombe dei suddetti conti.\nDurante la seconda guerra mondiale lo scoppio di un treno carico di munizioni ne fece saltare tutte le vetrate. \nL'ultimo restauro \u00e8 stato eseguito ai primi del Novecento: in quell'occasione vennero alla luce gli affreschi sopra l'altare maggiore raffiguranti i quattro evangelisti.\nLa chiesa della Madonna addolorata.\nLa chiesetta era intitolata un tempo alla Madonna degli Alteni per via dei numerosi vigneti che si estendevano in zona; dopo la soppressione del cimitero annesso alla chiesa di S. Martino oggi S. Anna, questo venne spostato proprio nel retro di questa chiesa.\nNel 1944, il 7 ottobre, le truppe partigiane vennero a sapere che i tedeschi, il cui presidio era nel castello, intendevano trasferire via treno le munizioni allocate nel deposito del parco e portarle oltre il fiume Ticino. Il comandante Icilio Ronchi della Rocca immediatamente inform\u00f2 il capitano Powell della missione inglese. Tramite bombardamento aereo della RAF vennero sganciate dieci bombe sui circa quaranta vagoni del treno; le esplosioni si susseguirono per due giorni interi: cinquanta case, lo stabilimento Van Den Berg, la stazione e la stessa chiesa dell'Addolorata subirono ingentissimi danni; non fu cos\u00ec per la nicchia della Madonna, la quale insieme alla sua statua rimase intatta.\nNella chiesetta della Madonna Addolorata \u00e8 stata ricollocata l'omonima statua recuperata dai Carabinieri in seguito ad un furto subito alcuni anni fa. La statua ha un certo pregio, in quanto, a detta degli esperti, risale almeno al 1400.\nL'ex chiesa di S. Martino ora di S. Anna.\n\u00c8 forse l'edificio pi\u00f9 antico di tutta Villastellone. Proprio qui aveva sede la mansione templare autrice della fondazione del paese; sul finire del '500, in seguito a guerre fu inevitabilmente danneggiata, il conte Della Villa la fece abbattere ed al suo posto vi eresse una nuova chiesetta rimasta fino ai giorni nostri.\nil primo cimitero del paese si trovava nei pressi della chiesa, dopodich\u00e9 lo stesso venne soppresso e le ossa spostate nel nuovo cimitero presso l'attuale chiesa dell'Addolorata. in questa occasione il conte della villa pot\u00e9 finalmente acquisire questo terreno e cingere il parco con un muro e non pi\u00f9 con siepi.\nL'albergo di Santa Croce.\nNel 1771 un ricco commerciante villastellonese, Ludovico Assom, commissionava la costruzione dell'albergo di Santa Croce.\nDalla sua costruzione ad oggi ha sempre mantenuto una funzione di accoglienza, diventando ospedale dalla met\u00e0 dell'Ottocento. Vi ha sede ora la casa di riposo.\n\u00c8 in corso il restauro dell'edificio, gi\u00e0 cominciato con la torretta dell'orologio costruita dal carignanese Tappi.\nLa chiesa di Santa Croce o dei \"Bat\u00f9\".\nContigua all'albergo di Santa Croce si trova la chiesa omonima, detta anche dei \"bat\u00f9\" poich\u00e9 i membri della confraternita erano soliti infliggersi pene corporali.\n\u00c8 un edificio in stile barocco interamente affrescato. All'interno si trova un organo di manifattura molto rara che nell'anno 2010 ha ottenuto l'attestato di storicit\u00e0, essendo uno dei pochissimi strumenti in grado di suonare le melodie del Frescobaldi; l'organo avrebbe bisogno di un accurato restauro, ecco perch\u00e9, sempre nel 2010 si \u00e8 cercato, grazie al lavoro del Professor Quaglia, di iscrivere le chiese villastellonesi ai luoghi del cuore del FAI(fondo per l'ambiente italiano, allo scopo di sensibilizzare le fondazioni e gli istituti di credito del territorio a promuovere campagne di restauro.\nLa chiesa \u00e8 stata sconsacrata nel 2003 ed \u00e8 ora concessa in usufrutto al comune. Al suo interno ha sede il Centro Studi Santa Croce. Un inventario degli arredi ha permesso di scoprire vere e proprie ricchezze.\nIl palazzo comunale.\nDapprima residenza dei conti Cerutti di Castiglione Falletto, venne, a met\u00e0 Ottocento, acquistato dal comune di Villastellone che dovette per\u00f2 intitolare la via adiacente alla famiglia nobile.\nVi trovarono luogo le antiche carceri, riconoscibili lungo via Conti Cerutti da due piccole feritoie.\nIl palazzo \u00e8 tuttora la sede del consiglio comunale.\nBorgo Cornalese.\nVerso ovest, in direzione Carignano (fraz. \"Tetti Faule\"), s'incontra Borgo Cornalese, frazione di interesse storico nota per la presenza della villa-castello dei Conti de Maistre, un vasto complesso con parco e un suggestivo viale di pioppi cipressini (pioppo nero \"arbra pi-na\" in piemontese), che ne diparte e s'inoltra per il borgo rimasto invariato negli ultimi secoli. \u00c8 presente anche una chiesa in stile neoclassico dedicata alla Madonna dei Dolori e ai Santi Barnaba ed Eugenio, opera del 1850 dell'architetto Benedetto Brunati, immersa nel verde della campagna. Nella borgata si trova un mulino a ruota idraulica i cui ingranaggi sono interamente in legno.\nLa borgata venne fondata intorno all'anno 1000 da popolazioni di Ungari e Bulgari, durante le loro scorrerie nel chierese. Dai primi documenti dell'alto medioevo, con la denominazione di \"Contrada Bulgarium\", dotata di tre edifici a scopo difensivo (Fortepasso, Malpertusio, oggi Cascina Nuova, e Vai di Cosso, oggi Cascina Valcorso), si pass\u00f2 al nome di \"Borgo Cornalexio\", forse per l'attivit\u00e0 venatoria dei cornuti cervi praticata all'epoca.\nNel 1180 poi, il borgo pass\u00f2 nelle mani dei monaci cistercensi, che vi costruirono ben tre luoghi di culto. Verso il 1300, vi si insedi\u00f2 la famiglia Costa, tesorieri dei principi d'Acaja, che vi rimasero fino alla meta del '700. Tra il 1799 e il 1816, il borgo venne aggregato al territorio di Villastellone e, successivamente, venne donato dal duca Eug\u00e8ne-Alexandre Laval di Motmorency ad Anne-Constance de Maistre, figlia del filosofo savoiardo Joseph de Maistre\nOggi l'abitato conserva l'aspetto di borgo agricolo medievale autosufficiente, pur comprendendo al suo interno alcuni edifici di epoca pi\u00f9 recente, tra cui appunto la Chiesa e la splendida Villa dei Conti de Maistre con il suo parco, di propriet\u00e0 privata della famiglia. Quest'ultima \u00e8 stata utilizzata per le riprese della fiction \"La strada di casa\", di Riccardo Donna (2017), nelle vesti dell'inventata azienda agricola \"Cascina Morra\", sebbene alcune scene della stessa siano ambientate anche alla Tenuta La Morra presso Cavour (TO).\nCultura.\nBiblioteca.\nA Villastellone \u00e8 presente la biblioteca civica \"Giacolin Avataneo\", poesta villastellonese del primo '900.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nNel comune ha sede una societ\u00e0 di calcio; A.S.D. Villastellone Carignano, militante in Prima Categoria e una societ\u00e0 pallavolistica, ASD Villa Volley, fondata nel 2009.Ha sede la squadra pluripremiata dell'oratorio Maria Ausiliatrice della parrocchia San Giovanni Battista (O.M.A.)\n\u00c8 inoltre presente una piccola squadra di Pallacanestro"}
{"id": "38424", "revid": "2215742", "url": "https://it.wikipedia.org/wiki?curid=38424", "title": "Virle Piemonte", "text": "Virle Piemonte, comunemente Virle (\"Virle\" in piemontese), \u00e8 un comune italiano di abitanti della citt\u00e0 metropolitana di Torino in Piemonte. Distante circa 30 chilometri a sud da Torino, si estende sulla riva destra del torrente Lemina.\nGeografia fisica.\nTerritorio.\nLa posizione geografica di Virle lascia credere che anticamente fosse ingombro di paludi e boschi e che nel 1029 alcuni monaci benedettini con radici in Susa ma traslocatisi in Vigone, con l'aiuto di monaci del loro stesso ordine che esistevano nella cittadina di Castagnole Piemonte, bonificarono il territorio di Virle, quindi si adoperarono per chiamare a coltura le terre malsane del territorio, scoprendo cos\u00ec prati e campi che avrebbero prodotto vita.\nA partire dall'anno 1001 il territorio di Virle fu considerato un feudo che venne donato ai seguenti feudatari:\nLe prime case furono costruite nella regione del paese chiamata Podi, che si trova al confine con Pancalieri, perch\u00e9 quei territori sono pi\u00f9 elevati.\nOrigine del nome.\nA Virle Piemonte, in regione San Paolo, venne ritrovata una lapide di marmo bianco con un'antica epigrafe in cui si leggeva la parola \"IRLA\" e nel 1866 furono ritrovati scheletri disposti in vari sensi, accanto ai quali vi era un vaso di creta di forma romana, andato distrutto per l'imperizia dei lavoratori.\nDa alcuni documenti si pu\u00f2 anche capire l'origine del nome dell'attuale cittadina della provincia di Torino.\nCi potrebbero essere due tipi di derivazione:\n\"Virle\" da \"vicus Irlae\", villaggio fondato dalla famiglia Irla, di origine romana.\nVirle sarebbe il risultato e questo significherebbe che Virle era un villaggio appartenente alla famiglia Irlae (probabilmente essi erano patrizi romani).\nC'e anche un'altra probabile provenienza del nome a giudicare da questo documento.\n\"Virle\" (\"Virla\"), ora \"Virle Piemonte\" \u00e8 voce corrotta di \"Virguletta\", luoghi piantati di verghette acconcie a legar viti e simili. \nDa quest'ultimo documento si risale anche alla data di fondazione del paesino, intorno al 400 d.C., quindi in epoca romana.\nDa come si legge nel secondo documento, il nome di Virle venne poi cambiato in seguito in Virle Piemonte, per la precisione in un Consiglio Comunale mentre correva l'anno 1864.\nMonumenti e luoghi d'interesse.\nA Virle sono presenti anche castelli tra i quali:\nCastello dei marchesi Romagnano.\nIl castello era cinto da fossati e mura che sono state presenti sino al 1626; esse furono probabilmente demolite nel 1630 dalle truppe francesi che si accamparono a Virle, presso la cascina e la chiesa di San Paolo, in attesa del nuovo scontro con l'esercito sabaudo.\nDi questa cinta ormai non rimane che la cosiddetta Portassa, il cui vero nome \u00e8 \"Porta Boni Loci\". Il castello attuale risale al 1700.\nCastello dei conti Piossasco di None.\nPer contrapporsi politicamente all'antica casata dei Romagnano, gli Asinari, antichi feudatari di Virle, eressero un palazzo nel centro del paese.\nL'ultimo degli Asinari lasci\u00f2 in eredit\u00e0 i suoi possedimenti alla figlia Margherita, che spos\u00f2 il conte Aimone Piossasco di None.\nAl nipote di quest'ultimo si deve la ricostruzione del castello secondo lo stile della prima met\u00e0 del XVIII secolo.\nCultura.\nMusica.\nLa festa patronale dedicata a Sant'Anna ha luogo ogni anno l'ultima domenica di luglio. Invece la seconda domenica di novembre si tiene la Fiera della Zucca e del Nespolo (\"F\u00e8ra dla Cossa e dij Pocio\").\nBiblioteca.\nPresso il palazzo comunale ha sede la biblioteca civica. Il suo patrimonio \u00e8 costituito sia da donazioni che da acquisti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38425", "revid": "322321", "url": "https://it.wikipedia.org/wiki?curid=38425", "title": "Vische", "text": "Vische (\"V\u00fcsche\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nVische ha una squadra di calcio che attualmente milita nel campionato di Seconda Categoria - girone Vercelli. La sua denominazione completa \u00e8 Societ\u00e0 Sportiva \"\"La Vischese\".\"Presso gli impianti sportivi comunali 'Stefano Acotto' \u00e8 anche presente un campo da \"calcio a 5\", il quale negli ultimi anni, \u00e8 stato teatro del \"Torneo dei Cantun\" (torneo dei rioni).\nQuesto torneo si disputa nel periodo estivo solitamente a met\u00e0 giugno, e vede protagoniste le 4 squadre formate dai ragazzi/e dei 4 rioni esistenti in paese (Rione Via Roma, Rione Muntisel, Rione Jere, Rione Levio)."}
{"id": "38426", "revid": "1516566", "url": "https://it.wikipedia.org/wiki?curid=38426", "title": "Vistrorio", "text": "Vistrorio (\"Vistror\" in piemontese) \u00e8 un comune italiano di 506 abitanti della citt\u00e0 metropolitana di Torino in Piemonte. Si trova in Val Chiusella\nOrigini del nome.\nSi fa risalire l'etimologia del nome Vistrorio dal latino \"Vicus Subterior\" che indicava fino al XIV secolo il paese distinguendolo da \"Vicus Superior\", l'attuale Vico Canavese.\nStoria.\nSimboli.\nLo stemma comunale \u00e8 stato concesso con decreto del presidente della Repubblica del 28 settembre 2007.\nLo stemma appartiene alla memoria storica del paese pur essendo stato formalizzato solo di recente. La figura della torre ricorda il castello, oggi non pi\u00f9 esistente, cha ha dato il nome all'omonima localit\u00e0 vistroriese. \u00c8 probabile che l'occhio simboleggi la capacit\u00e0 di controllo sul territorio, offerta dalla posizione strategica del castello, posto un tempo a difesa della popolazione contro i nemici provenienti dalla pianura.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune ha fatto parte prima della Comunit\u00e0 Montana Val Chiusella e poi della Comunit\u00e0 montana Val Chiusella, Valle Sacra e Dora Baltea Canavesana."}
{"id": "38427", "revid": "322321", "url": "https://it.wikipedia.org/wiki?curid=38427", "title": "Vi\u00f9", "text": "Vi\u00f9 (\"Vi\u00f9\" in piemontese; \"Vi\u00f9\" o \"Vieu\" in francoprovenzale) \u00e8 un comune italiano di abitanti della citt\u00e0 metropolitana di Torino in Piemonte. \u00c8 situato nell'omonima valle, una delle tre Valli di Lanzo, a una distanza di circa 40\u00a0chilometri a nord-ovest dal capoluogo piemontese.\nStoria.\nIl territorio in cui sorge ora Vi\u00f9 \u00e8 stato abitato sin dall'et\u00e0 preistorica, come attestato alcuni reperti neolitici e da alcune incisioni rupestri. Sembra anche che le miniere di ferro nella valle siano state sfruttate sin dai tempi antichi, e il nome della frazione Fucine deriva appunto da esse.\nDalla prima met\u00e0 del XIV secolo le vicende storiche di Vi\u00f9 s'intrecciano con quelle dei Savoia, i quali assegnano il territorio su cui sorge dapprima agli Acaja, in seguito ad Amedeo VII, il Conte Rosso.\nNel 1633 il territorio passa sotto la guida di Ottavio Provana che diventa il primo conte di Vi\u00f9.\nAll'inizio del '900, Vi\u00f9 inizi\u00f2 ad essere frequentato dalla nobilt\u00e0 torinese diventandone sede di villeggiatura.\nNel 1927 il comune si ampli\u00f2 assorbendo quello di Col San Giovanni, che fino ad allora era rimasto autonomo.\nNel corso della resistenza il territorio comunale fu teatro di duri scontri tra i partigiani e le forze nazifasciste, durante i quali si ebbero numerose vittime.\nIl Grande Albergo Miramonti.\nFra gli alberghi di Vi\u00f9 viene ricordato il Grande Albergo Miramonti il quale, nell'agosto del 1930, ospit\u00f2 il Principe di Piemonte Umberto di Savoia.\nL'albergo venne costruito sul sito dove sorgeva l'antico Albergo Marchis, detto il \u00abPalazzotto del Roc\u00bb, perch\u00e9 edificato su un gran masso che in parte non fu distrutto, e che spunta tuttora in una stanza a pian terreno: vi si legge sopra la seguente curiosa iscrizione:\n\u00ab\"Nel 1856, di Vi\u00f9 un tal Catocchio - Fece il Palazzotto del Rocco - Ma all'inizio ogni cosa parve s\u00ec dura - Che si stuf\u00f2 di picchiare e alla meglio innalz\u00f2 le mura. Un altro viucese, Marchis, nel millenovecento e tre - Riprese colla speranza di demolire a fumo di caff\u00e8 - Ma tosto s'accorse quell'uomo dalla barba - Che tale impresa era troppo ardua. Infine i testardi di queste Valli montanare - Con tenacia vollero finire il macigno secolare - Nel novembre 1924 in polvere il rocco maligno - Ridussero Cargnino e Guglielmino\"\u00bb.\nIl paese.\nLe case del paese si stringono attorno alla Parrocchiale di San Martino, costruita nel 1782 su un tempio preesistente. Al suo interno, oltre all'altare maggiore (in stile barocco e di pregevole fattura), \u00e8 possibile ammirare due altari barocchi di pregevole fattura ed altri nove altari laterali aggiunti nei primi anni del Novecento, una terracotta raffigurante la Crocifissione ed un busto del Marchese di Barolo.\nNella piazza della chiesa \u00e8 situata una \"pietra delle fate\", chiamata Pietra delle Madri o Masso Falchero. Essa \u00e8 una roccia scolpita con tre figure antropomorfe, uno dei rarissimi esemplari esistenti in Italia. S\u00ec ritiene che risalga all'Et\u00e0 del Ferro e rappresenti delle divinit\u00e0 ancestrali femminili.\nNel novembre 2002, durante la quarta edizione della \"Fiera di San Martino\", era stato posto nella piazza centrale del paese il grande \"Pinocchio in legno\", costruito dal falegname locale Silvano Rocchietti: la copia del famoso burattino \u00e8 alta 6,53 metri e pesante circa 40 quintali, con tanto di cartella e abbecedario. Si trattava della statua in legno su pezzo unico pi\u00f9 alta d'Italia, anche se per questo primato non ha ottenuto il riconoscimento ufficiale da parte del Guinness dei primati. La statua \u00e8 stata rimossa nel 2018.\nSulla strada provinciale che porta al comune si trovano le \"Porte di Vi\u00f9\", due monoliti calcarei alti una decina di metri, che rappresentano idealmente l'accesso alla Valle di Vi\u00f9.\nDi notevole interesse \u00e8 pure la storica \"Villa Franchetti\", con annesso parco, oggi propriet\u00e0 privata, che costituisce la dimora pi\u00f9 spettacolare e sontuosa di Vi\u00f9. Costruita nel 1861 dal barone Raimondo Franchetti senior (1829-1905) per soggiornarvi con la moglie Sara Luisa Rotschild, \u00e8 ispirata al modello dei grandi \"chalet\" svizzeri (imponente balconata lignea, tetto molto lungo con bassa pendenza). Ospit\u00f2 illustri personalit\u00e0 dell'epoca, tra cui l'attrice Eleonora Duse e il compositore Giacomo Puccini.\nAltro edificio caratteristico di particolare interesse \u00e8 \"Villa Schiari\" eretta dal conte Giovan Battista Schiari, nobile sabaudo e cavaliere dell'ordine dei Santi maurizio e Lazzaro. Nella casa dimor\u00f2 anche Silvio Pellico. Dai conti fu eretto per un ex voto, lateralmente alla villa oggi di propriet\u00e0 degli oblati di Maria Vergine, un santuario dedicato alla Madonna de La Salette, al centro del santuario alle spalle dell'altare \u00e8 presente un grande quadro raffigurante l'apparizione a Melania e Massimino.\nIl territorio.\nIl territorio del comune di Vi\u00f9 si \u00e8 sviluppato in una conca naturale a cavallo del torrente Stura di Vi\u00f9, affluente del fiume Stura di Lanzo. Tra i pi\u00f9 vasti d'Italia, occupa una superficie di 8849 ettari; salvo rare eccezioni, si presenta abbastanza ripido, ricco di boschi, con una sensibile diminuzione, rispetto al passato, delle aree a prato. Il punto di massima altitudine \u00e8 costituito dalla vetta del Ciarm del Prete (2.390 m), cima pi\u00f9 alta dell'anfiteatro naturale della frazione dei Tornetti.\nEssenze tipiche della zona sono il castagno selvatico e il faggio, di cui esistono esemplari di straordinarie dimensioni nella zona di Col San Giovanni. Non mancano alberi da frutto, in maggioranza meli, di cui si sta tentando un graduale recupero. Sul territorio del comune di Vi\u00f9 sono disseminate ben 34 frazioni, ancora tutte abitate, almeno nella stagione estiva.\nRicche foreste coprivano, anticamente, anche le rocce del Calcante; e narravano i vecchi che uno scoiattolo poteva scendere dalla cima dell'Uia fino alle case di Vi\u00f9, di albero in albero, senza toccar terra. Cagione del disboscamento fu lo sfruttamento delle miniere di ferro per fondere e lavorare il metallo, specialmente per la fabbricazione dei chiodi. Frequente \u00e8 ancor oggigiorno il nome di Chiovataro, e ricordano le vecchie lavorazioni i nomi delle due frazioni Forno e Fucine. Anche le capre furono causa di scomparsa del bosco. Nel 1910 per\u00f2 si incominci\u00f2 il rimboschimento di uno dei fianchi Sud del Calcante.\nIl Gran Premio Newton Bob Kart.\nDal 1959 Vi\u00f9 \u00e8 la sede del Gran Premio Newton Bob Kart; un evento nato dal desiderio di dar vita ad una competizione simile alle gare americane di \"soap box\".\nLa prima edizione del gran premio di \"bob kart\", di tipo goliardico, venne intitolata a Newton in quanto si trattava di veicoli fatti correre grazie alla forza di gravit\u00e0. I primi storici mezzi nacquero in modi assai improvvisati mettendo insieme telai in legno con ruote fatte dello stesso materiale.\nNegli anni settanta comparvero le prime modifiche ai mezzi: vennero realizzati \"bob\" in ferro con volante, ruote, freni delle vecchie Fiat 500 e \"roll-bar\", con un numero sempre maggiore di ragazzi che puntualmente ogni anno davano vita a nuovi bob per contendersi l'ambito premio del migliore in classifica.\nNel 1980 vennero impartite nuove disposizioni per la costruzione dei mezzi: vennero introdotte le ruote delle \"Mini\", vennero date delle dimensioni per le ruote (minimo quelle dell'\"Ape\" e massimo quelle della \"500\").\nNel corso degli anni la competizione ha avuto un successo sempre pi\u00f9 crescente, finch\u00e9 nel 2007 la competizione \u00e8 entrata a far parte del calendario delle prove del Campionato Italiano Carts. Nel settembre 2009 \u00e8 stato anche nel calendario delle prove del Campionato Europeo.\nAmministrazione.\nAltre informazioni amministrative.\nIl comune fa parte dell'Unione dei Comuni montani delle Alpi Graie assieme ai comuni di Lemie, Usseglio (posti in Val di Vi\u00f9), Rubiana (in Val di Susa) e Groscavallo (in Val Grande di Lanzo), separandosi cos\u00ec dagli altri comuni delle Valli di Lanzo che, fino al 2014, costituivano la dissolta Comunit\u00e0 montana Valli di Lanzo, Ceronda e Casternone"}
{"id": "38429", "revid": "9", "url": "https://it.wikipedia.org/wiki?curid=38429", "title": "Silvio Magnago", "text": ""}
{"id": "38431", "revid": "12109", "url": "https://it.wikipedia.org/wiki?curid=38431", "title": "Edificio", "text": "Per edificio si intende una costruzione edilizia realizzata dall'uomo, destinata ad accogliere al suo interno persone o attivit\u00e0 a queste connesse. Costituisce l'elemento minimo (se corrisponde ad una singola unit\u00e0 abitativa) dell'ambiente costruito creato dall'uomo, per adattare il primario stato naturale alle sue esigenze di vita.\nDescrizione.\nEssi possono essere classificati a seconda dell'uso in:\nUn'ulteriore classificazione pu\u00f2 essere fatta in base alla propriet\u00e0, in tal caso si parla di:\nLa disciplina che regola la progettazione degli edifici \u00e8 detta architettura.\nLe esigenze dell'utenza finale vengono considerate nella norma UNI 8289; le maggiori sono la sicurezza strutturale, la fruibilit\u00e0, l'igiene, l'aspetto, la gestione, l'integrabilit\u00e0 e l'ecocompatibilit\u00e0.\nUltimamente, a causa dell'aumento dei costi energetici e dei cambiamenti climatici recenti, si sta tenendo molto pi\u00f9 in considerazione la questione dei consumi energetici degli edifici e quindi le loro prestazioni in questo ambito.\nMateriali.\nLa progettazione e la realizzazione di un edificio \u00e8 opera di ingegneri edili e architetti secondo i principi dell'ingegneria edile, dell'architettura (design architettonico) e in generale le tecniche dell'edilizia.\nEfficientamento energetico.\nSempre pi\u00f9 gli edifici moderni sono costruiti con criteri che ne aumentano l'efficienza energetica e/o con misure antisismiche in zone a rischio sismico."}
