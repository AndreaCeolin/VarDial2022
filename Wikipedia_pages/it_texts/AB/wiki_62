{"id": "65398", "revid": "228587", "url": "https://it.wikipedia.org/wiki?curid=65398", "title": "Gran Premio di Germania", "text": "Il Gran Premio di Germania \u00e8 stata una gara automobilistica di Formula 1 che si \u00e8 svolta dal 1926 al 2019.\nStoria.\nNel 1907 la prima gara automobilistica in Germania si svolse con il Kaiserpreis al Circuito del Taunus, per vetture da turismo con motori limitati a 8000\u00a0cc: il vincitore fu l'italiano Felice Nazzaro su FIAT. La prima edizione del Gran Premio di Germania si disput\u00f2 invece nel 1926 all'AVUS vicino a Berlino per vetture sport, mentre la prima edizione per Vetture Grand Prix (progenitrici delle Formula 1) si svolse nel 1929, nel circuito originale del N\u00fcrburgring di oltre 20 chilometri che ne sar\u00e0 la sede storica fino al 1976. Prima della guerra l'albo d'oro \u00e8 dominato dai piloti tedeschi e dalle Mercedes-Benz e Auto Union, ma nell'edizione del 1935 l'italiano Tazio Nuvolari su Alfa Romeo diede un famoso dispiacere alle autorit\u00e0 naziste giunte sul circuito per festeggiare una vittoria nazionale.\nDopo la guerra il Gran Premio di Germania riprese nel 1950 come gara per vetture di Formula 2 per poi venire inserito nel Campionato mondiale di Formula 1 nel 1951. Anche nel 1960 la gara fu riservata alle Formula 2, nell'unica occasione in cui si us\u00f2 la S\u00fcdschleife (tracciato Sud) del N\u00fcrburgring invece della tradizionale Nordschleife. Nel 1955 invece il Gran Premio fu sospeso in seguito alla tragedia avvenuta durante la 24 ore di Le Mans. Dopo il grave incidente di Niki Lauda durante il Gran Premio di Germania 1976 il N\u00fcrburgring fu abbandonato e la gara si spost\u00f2 stabilmente all'Hockenheimring, a sua volta recentemente modificato. Tra il 1999 e il 2006 al \"nuovo N\u00fcrburgring\" si \u00e8 svolto regolarmente il Gran Premio d'Europa, la seconda gara tedesca nel calendario del Campionato mondiale di Formula 1, ma a causa di problemi nella gestione finanziaria di entrambi gli eventi \u00e8 stato deciso che i due circuiti storici condividano ad anni l'alterni l'organizzazione del Gran Premio di Germania. Per motivi di diritti commerciali tra AVD e ADAC il primo anno di questo accordo non ha visto per\u00f2 un Gran Premio di Germania ma piuttosto l'ultima edizione del Gran Premio d'Europa in Germania, il 22 luglio 2007 al N\u00fcrburgring. Il Gran Premio di Germania non ha avuto luogo per la prima volta dal 1960, ed \u00e8 tornato a Hockenheim dalla successiva stagione 2008, negli anni pari, mentre al N\u00fcrburgring nel 2009, nel 2011 e nel 2013, mentre nei campionati 2015 e 2017 sarebbe dovuto ritornare al N\u00fcrburgring, ma non \u00e8 stato disputato."}
{"id": "65399", "revid": "125345518", "url": "https://it.wikipedia.org/wiki?curid=65399", "title": "Gran Premio di Gran Bretagna", "text": "Il Gran Premio di Gran Bretagna \u00e8 una gara automobilistica di Formula 1 che si svolge a partire dal 1948 dopo due edizioni nel 1926 e 1927 nell'epoca dei \"Grand Prix\" svoltesi sul circuito di Brooklands. Insieme al Gran Premio d'Italia questa \u00e8 la corsa sempre presente nel campionato mondiale di Formula 1. Le prime due edizioni furono parte del Campionato Mondiale Costruttori mentre il Campionato europeo di automobilismo non ha mai avuto in calendario una tappa britannica.\nStoria.\nI primi Gran Premi furono organizzati in Gran Bretagna da Henry Segrave all'autodromo di Brooklands dopo le sue vittorie nel Gran Premio di Francia del 1923 e l'anno seguente nel Gran Premio di Spagna che accrebbero l'interesse nello sport. La prima edizione del Gran Premio di Gran Bretagna fu vinta dal team francese di Louis Wagner e Robert S\u00e9n\u00e9chal alla guida di una Delage 155B.\nAlla fine degli anni trenta, in assenza di un Gran Premio nazionale, la corsa pi\u00f9 importante del Regno Unito fu il Gran Premio di Donington che si svolse nel 1937 e nel 1938 sulla pista omonima.\n\u00c8 stata sempre presente nel calendario del Campionato Mondiale dal 1950, edizione che \u00e8 stata la prima gara ufficialmente valida per il neonato Campionato e che si svolse sul circuito di Silverstone. Prese anche il nome di Gran premio di Europa, alla sua XI edizione, e per la prima volta organizzata dal Royal Automobile Club (RAC, Reale Automobile Club del Regno Unito). Nonostante Silverstone sia la sede storica e anche quella attuale (dopo molte modifiche al tracciato), il Gran Premio di Gran Bretagna si \u00e8 svolto negli anni anche sul circuito di Aintree e sul circuito di Brands Hatch.\nPrima delle pesanti modifiche apportate nel 1991, Silverstone era una delle piste pi\u00f9 veloci presenti nel calendario di Formula 1. I piloti amavano la sfida rappresentata dalle curve veloci Copse, Stowe e Club. Il campione del mondo 1982 Keke Rosberg mantenne per 16 anni il giro di qualifica pi\u00f9 veloce nella storia della Formula 1 ottenuto nel corso dell'edizione 1985 con la media di .\nNegli ultimi anni Silverstone \u00e8 stata luogo di belle vittorie da parte di corridori britannici. In particolare John Watson (1981), Nigel Mansell (1987, 1991 e 1992), Damon Hill (1994), David Coulthard (1999 e 2000) e Lewis Hamilton (2008, 2014, 2015 e 2016).\nUna disputa tra i proprietari del circuito di Silverstone, il British Racing Drivers' Club (BRDC) e le autorit\u00e0 della Formula 1 nel 2003 sui fondi necessari per i lavori alle strutture del circuito port\u00f2 a dubbi relativi al futuro della gara.\nNell'ottobre 2004 il Gran Premio di Gran Bretagna fu lasciato fuori dal calendario preliminare per il 2005 a causa del rifiuto della BRDC di pagare la cifra richiesta da Ecclestone. Comunque, dopo mesi di negoziati tra la BRDC, Ecclestone e i costruttori di Formula 1, un accordo fu raggiunto per mantenere il Gran Premio di Gran Bretagna a Silverstone fino all'anno 2009. Dal 2010, il circus avrebbe dovuto tornare, per 10 anni, a Donington Park, anche se le difficolt\u00e0 finanziarie del circuito fecero temere per il mantenimento della gara nel calendario, il suo spostamento al 2011, oppure un ritorno a Silverstone.\nNel calendario per il 2010, presentato il 21 settembre 2009, venne confermato il suo spostamento a Donington Park. A seguito della rinuncia degli organizzatori di Donington viene firmato un accordo tra Ecclestone e il circuito di Silverstone per far ospitare per 17 anni il gran premio del circuito sito vicino Northampton.\nNonostante le controversie ed i problemi politici che hanno circondato il futuro della corsa negli ultimi anni, il Gran Premio di Gran Bretagna rimane uno degli eventi principali nel mondo delle corse automobilistiche.\nAlbo d'oro.\nPrima del Campionato Mondiale.\n\"Uno sfondo verde indica un evento che era parte del Campionato Mondiale Costruttori, precedente alla Seconda Guerra Mondiale.\""}
{"id": "65400", "revid": "416175", "url": "https://it.wikipedia.org/wiki?curid=65400", "title": "Gran Premio di Las Vegas", "text": "Il Gran Premio di Las Vegas \u00e8 stata una gara automobilistica di Formula 1 che si \u00e8 svolta nel 1981 e nel 1982 sul Circuito del Caesars Palace a Las Vegas, negli Stati Uniti.\nIn queste due uniche stagioni ebbe la denominazione ufficiale di \"Gran Premio del Caesars Palace\", poich\u00e9 il circuito cittadino passava nelle vicinanze del famoso albergo-casin\u00f2 sede anche di celebri incontri di pugilato. Veniva infatti utilizzata come area Box il parcheggio dell'albergo e per il circuito un'area non ancora urbanizzata su cui era stato steso tracciato il circuito con un manto di asfalto apposito.\nInoltre \u00e8 da rilevare che a Las Vegas, ma su un circuito alla periferia, (lo \"Stardust International Raceway\"), dal 1966 al 1968, si svolsero tre edizioni del Campionato CanAm sotto la denominazione di \"Gran Premio Stardust\", dal nome dell'albergo adiacente. Quindi nel 1983 e nel 1984 ospit\u00f2 due edizioni della CART (denominaziopne dell'epoca della futura Champ Car), prima che sull'area venissero costruiti nuovi alberghi e casin\u00f2. Dal 1997 al 2005, con la costruzione del \"Las Vegas Motor Speedway\", si sono svolte diverse gare valide per il campionato Champ Car.\nLa storia.\nL'organizzazione.\nLa tenuta di una gara su un tracciato da allestire a Las Vegas era gi\u00e0 prevista dal calendario per la stagione : avrebbe dovuto concludere la stagione, il 2 novembre. Tale evento venne per\u00f2 successivamente cancellato. Delle tre gare da tenersi negli Stati Uniti d'America quella maggiormente in dubbio era, inizialmente, quella programmata a Watkins Glen, tanto che si era prospettato un anticipo al 19 ottobre della gara di Las Vegas.\nNell'aprile 1980 la FISA aveva diramato un primo calendario per il campionato 1981 con 15 prove, riconfermando tutte le gare previste per il 1980, tranne la tappa a Las Vegas, che non era stata disputata.\nIl 7 maggio 1981 la federazione internazionale depenn\u00f2 definitivamente dal calendario mondiale il Gran Premio degli Stati Uniti d'America-Est, che si sarebbe dovuto disputare il 4 ottobre al Watkins Glen International. La cancellazione fu dovuta al mancato versamento degli organizzatori di quanto pattuito alle scuderie per l'edizione del 1980, circa 800.000 dollari. La Formula 1 non \u00e8 mai pi\u00f9 tornata su quel tracciato statunitense. Al fine di sostituire la gara saltata da disputarsi al Glen, la Commissione della Formula 1 propose di tenere, il 17 ottobre, una gara a Las Vegas, su un tracciato da costruire nei pressi dell'Hotel Caesars Palace. Ad agosto la proposta ottenne il via libera di FIA e FOCA. Gli organizzatori di Las Vegas sborsarono 8 milioni di dollari per ottenere l'organizzazione della corsa. La gara del 1981 venne premiata col Race Promoters' Trophy quale gara meglio organizzata nella stagione.\nGi\u00e0 per l'edizione del 1982 la permanenza del gran premio, nel calendario iridato, venne messa in dubbio dagli organizzatori, che per\u00f2 avevano sottoscritto un contratto fino al 1984. L'organizzazione costava 3,5 milioni di dollari, che dovevano essere recuperati con l'incasso dei biglietti.\nPer il 1983 la gara usc\u00ec dal calendario, dopo esservi inizialmente stata inserita, in presenza di un accordo tra gli organizzatori e la NBC per la trasmissione della gara sia per il 1983 che per il 1984.\nLe gare.\n1981.\nLa gara del 1981, ultima della stagione, venne vinta dall'australiano Alan Jones su Williams-Ford Cosworth; per il vincitore si tratt\u00f2 del dodicesimo ed ultimo successo in carriera. Precedette sul traguardo il francese Alain Prost su Renault e l'italiano Bruno Giacomelli su Alfa Romeo. Per quest'ultimo pilota fu anche il solo podio nel mondiale.\nGrazie ai risultati di questo gran premio Nelson Piquet si aggiudic\u00f2 per la prima volta il Campionato mondiale piloti di Formula 1.\nPrima del gran premio tre piloti potevano ancora aggiudicarsi il titolo mondiale. La classifica era guidata dall'argentino Carlos Reutemann con 49 punti, seguito da Nelson Piquet a un punto, e da Jacques Laffite, fermo a 43.\nA livello di piazzamenti Reutemann aveva ottenuto 2 vittorie e tre secondi posti, Piquet aveva tre successi e un secondo posto, mentre Laffite si era imposto in due occasioni e aveva ottenuto due secondi posti. Il campionato prevedeva che potessero valere solo i migliori undici risultati, ma nessun dei tre piloti si trovava nella condizione di dover scartare qualche risultato.\nJacques Laffite avrebbe vinto il mondiale se:\nNelson Piquet si sarebbe aggiudicato il titolo se:\nCon tutte le altre possibili combinazioni di risultati Carlos Reutemann si sarebbe aggiudicato il titolo. L'argentino per\u00f2 in gara non fu mai competitivo, chiudendo ottavo, mentre Piquet, comodamente campione, visti i risultati degli altri contendenti, soffr\u00ec negli ultimi giri il grande caldo, ma col quinto posto, vinse per la prima volta il titolo iridato.\n1982.\nPer il 1982 la corsa si disput\u00f2 di sabato, il 25 settembre. La gara venne vinta dall'italiano Michele Alboreto su Tyrrell-Ford Cosworth; per il vincitore si tratt\u00f2 del primo successo nel mondiale. Precedette sul traguardo il britannico John Watson su McLaren-Ford Cosworth e lo statunitense Eddie Cheever su Ligier-Matra. Per la Tyrrell fu il ritorno al successo dopo 4 anni, 4 mesi e 18 giorni, per un totale di 71 gran premi di astinenza (ultimo successo nel Gran Premio di Monaco 1978 con Patrick Depailler). Michele Alboreto fu il decimo pilota diverso della stagione a vincere una gara, il terzo italiano.\nGrazie ai risultati del gran premio Keke Rosberg si aggiudic\u00f2 il suo unico Campionato mondiale di F1, mentre la Scuderia Ferrari vinse il campionato riservato ai costruttori per la settima volta. Rosberg comandava la classifica con 3 punti di margine su Didier Pironi, che per\u00f2 era infortunato e non avrebbe preso parte alla gara, e 9 su John Watson. Quest'ultimo aveva vinto, nel corso del campionato in due occasioni, contro l'unico successo di Rosberg. L'unica ipotesi che poteva dare la vittoria, nel campionato, al pilota della McLaren, era un suo successo, con Rosberg che non avrebbe dovuto raccogliere nessun punto: in tale caso i due si sarebbero trovati a pari punti e avrebbe prevalso Watson per il pi\u00f9 alto numero di primi posti.\nSulla classifica pendeva per\u00f2 ancora il ricorso in merito alla squalifica inflitta a Niki Lauda nel Gran Premio del Belgio: in quella gara l'austriaco, giunto terzo (dietro proprio a Watson e Rosberg), era stato escluso dalla classifica in quanto la sua vettura era stata trovata di due chili al di sotto del peso minimo.\nPer la classifica costruttori la Ferrari guidava con 9 punti di margine sulla McLaren e 15 sulla Renault. La Ferrari si era aggiudicata tre gare, 4 erano le vittorie per la casa inglese cos\u00ec come i successi di quella francese."}
{"id": "65401", "revid": "1748167", "url": "https://it.wikipedia.org/wiki?curid=65401", "title": "Gran Premio di Pescara", "text": "Il Gran Premio di Pescara fu una competizione automobilistica italiana che si tenne sul circuito di Pescara, tracciato cittadino nell'omonima citt\u00e0 abruzzese.\nDi tale gara si tennero 27 edizioni tra il 1924, gara inaugurale, e il 1961, data dell'ultima corsa e dell'abbandono del tracciato.\nIn un'occasione, nel 1957, la gara fu valida come prova per il campionato mondiale di Formula 1 e vide la vittoria del britannico Stirling Moss.\nA parte la F.1, il Gran Premio riguard\u00f2 autovetture di categoria Sport nel secondo anteguerra, e di Prototipi negli anni cinquanta.\nIl pilota con il maggior numero di affermazioni \u00e8 l'italiano Giuseppe Campari, che vinse tre volte il G.P. tra il 1927 e il 1931, e gli ultimi vincitori sono la coppia Lorenzo Bandini / Giorgio Scarlatti che al volante di una Ferrari 250 Testa Rossa si aggiudicarono la prova del campionato Prototipi.\nIl circuito cittadino di Pescara, che misurava oltre 25\u00a0km (25,579\u00a0km), \u00e8 ancor oggi il tracciato pi\u00f9 lungo dove si sia mai disputata una gara di Formula 1 ed \u00e8 perci\u00f2 segnato nel libro dei Guinness dei primati."}
{"id": "65402", "revid": "123480463", "url": "https://it.wikipedia.org/wiki?curid=65402", "title": "Gran Premio del Portogallo", "text": "Il Gran Premio del Portogallo \u00e8 stata una gara automobilistica di Formula 1 che si \u00e8 svolta nel 1958 e nel 1960 sul Circuito Boavista, nel 1959 sul Circuito di Monsanto, dal 1984 al 1996 sul Circuito di Estoril e tra il e il all'Aut\u00f3dromo Internacional do Algarve."}
{"id": "65403", "revid": "123368694", "url": "https://it.wikipedia.org/wiki?curid=65403", "title": "Gran Premio di Svezia", "text": "Il Gran Premio di Svezia, che ebbe la sua prima edizione il 6 agosto 1933, fu valido per il campionato mondiale di Formula 1 dal 1973 fino al 1978.\nStoria.\nNegli anni trenta furono disputate due gare denominate \"Gran Premio di Svezia estivo\", mentre un'altra competizione, disputata sulla neve, denominata \"Gran Premio invernale di Svezia\", non va confusa con la gara in circuito. Le sei edizioni valide per il mondiale di Formula 1 si tennero tutte sul circuito di Anderstorp. Dopo la tragica morte di Ronnie Peterson, avvenuta per i postumi di un incidente accaduto nel Gran Premio d'Italia 1978 a Monza e la successiva morte per cancro di Gunnar Nilsson, l'interesse degli svedesi per le gare di Formula 1 croll\u00f2 e si ritenne improduttivo programmare altri Gran Premi in Svezia.\nStatistiche.\n\"Statistiche relative alle gare valide per il Campionato mondiale di Formula 1.\""}
{"id": "65405", "revid": "1632387", "url": "https://it.wikipedia.org/wiki?curid=65405", "title": "Gran Premio d'Olanda", "text": "Il Gran Premio d'Olanda, o pi\u00f9 propriamente Gran Premio dei Paesi Bassi, (nome ufficiale Grand Prix van Nederland, tradotto in olandese Grote Prijs van Nederland) \u00e8 una gara automobilistica di Formula 1 che si svolge dal 1952 sul Circuito di Zandvoort, presso la omonima cittadina dei Paesi Bassi. Nel 1950 e nel 1951 si disput\u00f2 come Gran Premio non valido per il campionato mondiale di Formula 1.\nIl ritorno del Gran Premio, previsto nel calendario della stagione con una convalida di tre anni, viene inizialmente rinviato e successivamente posticipato al , a causa della pandemia di COVID-19.\nDenominazione.\nIl nome ufficiale della gara \u00e8 \"Grand Prix van Nederland\", parte in francese, parte in olandese, anche se nelle prime competizioni veniva chiamato col nome completamente in olandese \"Grote Prijs van Nederland\" che tradotto in italiano diventa \"Gran Premio dei Paesi Bassi\". Tale definizione \u00e8 dovuta al fatto che lo stato sovrano dei Paesi Bassi viene erroneamente definito Olanda nel linguaggio comune, stante la generale identificazione mediante sineddoche della totalit\u00e0 dei Paesi Bassi con la sua regione pi\u00f9 nota, cosa peraltro presente in molte lingue europee."}
{"id": "65406", "revid": "2020096", "url": "https://it.wikipedia.org/wiki?curid=65406", "title": "Gran Premio d'Ungheria", "text": "Il Gran Premio d'Ungheria (\"Magyar Nagyd\u00edj\") \u00e8 una gara automobilistica disputatasi per la prima volta nel 1936 nel parco N\u00e9pliget di Budapest; l'edizione fu vinta da Tazio Nuvolari. In seguito il Gran Premio non venne pi\u00f9 disputato fino al 1986, anno in cui entr\u00f2 nel calendario di Formula 1 (diventando all'epoca la prima gara del \"circus\" disputata in un Paese del blocco comunista), in cui \u00e8 ancora presente, e viene corsa da allora sul circuito dell'Hungaroring, a Mogyor\u00f3d, vicino a Budapest. \nLa scuderia britannica McLaren, con 11 vittorie, \u00e8 quella che vanta il maggior numero di successi su questo circuito, mentre Lewis Hamilton \u00e8 il pilota che ha ottenuto il maggior numero di successi: otto.\nStoria.\nDopo l'unica edizione disputata nel 1936, il Gran Premio d'Ungheria entr\u00f2 stabilmente nel calendario di Formula 1 a partire dalla stagione 1986. L'Ungheria fu il primo paese del blocco sovietico a ospitare un Gran Premio di Formula 1, nonostante all'inizio degli anni '80 si pavent\u00f2 l'idea di disputare una gara a Mosca.\nL'ingresso della corsa in calendario fu fortemente voluta dallo stato ungherese per favorire la diffusione interna dell'automobilismo sportivo. All'inizio del 1986 inizi\u00f2 quindi la costruzione di un nuovo circuito, noto come Hungaroring, nelle vicinanze di Mogyor\u00f3d, che si concluse velocemente e in tempi tali da poter ospitare, nell'agosto dello stesso anno la prima edizione della corsa. Al suo esordio in calendario, l'evento ebbe un grande clamore mediatico con una presenza di pubblico di circa 200.000 spettatori e una delegazione ufficiale dell'URSS per osservarne l'organizzazione.\nLa prima edizione venne vinta da Nelson Piquet dopo un sorpasso ritenuto molto difficile sul connazionale Ayrton Senna nell'ultima parte di gara.\nNelle edizioni successive, il Gran Premio ha continuato a tenersi nel circuito dell'Hungaroring senza mai uscire dal calendario del Campionato mondiale di Formula 1, avendo tra l'altro un accordo valido fino al 2027. La pista ha subito solo leggere modifiche nel 1989 e nel 2003.\nRitenuto un Gran Premio poco spettacolare, in cui \u00e8 molto difficile tentare il sorpasso, e di conseguenza \u00e8 importante avere una buona strategia di gara, o partire dalla \"pole position\", ha visto in passato anche gare ricche di colpi di scena, come la rimonta di Nigel Mansell nel 1989, che partito dalla dodicesima posizione vinse la gara, o l'edizione del 2006, movimentata dalla pioggia, che vide Jenson Button conquistare la sua prima vittoria in Formula 1. "}
{"id": "65412", "revid": "1226", "url": "https://it.wikipedia.org/wiki?curid=65412", "title": "Cavalieri Templari", "text": ""}
{"id": "65414", "revid": "1573940", "url": "https://it.wikipedia.org/wiki?curid=65414", "title": "Tayassuidae", "text": "I Taiass\u00f9idi (\"Tayassuidae\" ) sono una famiglia di mammiferi artiodattili, che comprende i p\u00e8cari, animali simili ai suidi che vivono nel sudovest degli Stati Uniti e nell'America Centrale e Meridionale.\nI p\u00e8cari (chiamati in spagnolo javelina) vengono spesso confusi con i cinghiali, coi quali sono solo lontanamente imparentati in quanto fanno parte di un'altra famiglia. Questa confusione \u00e8 stata alimentata dall'introduzione accidentale di maiali negli Stati Uniti da parte dei primi coloni americani. Questi maiali, rinselvatichendosi, hanno colonizzato ora gran parte del Nord America, dove sono detti \"razorback\".\nNonostante la superficiale somiglianza, le differenze tra questa famiglia e quella dei suidi sono numerose e significative. Per quel che riguarda la dentatura, i canini o zanne dei suidi sono incurvati e rivolti verso l'esterno e in alto, mentre nei taiassuidi esse sono dritte e rivolte verso il basso, senza sporgere quasi mai dalla bocca. I p\u00e8cari, se nervosi o agitati, sfregano fra loro i canini producendo un rumore caratteristico, che serve ad intimorire eventuali predatori. Per quel che riguarda lo scheletro postcraniale, notevole \u00e8 la presenza, unica tra gli artiodattili, di tre sole dita negli arti posteriori. Altre peculiarit\u00e0 a livello anatomico includono la presenza di una ghiandola odorifera situata sul dorso e di mammelle con due soli capezzoli nelle femmine.\nDescrizione.\nLa lunghezza compresa del corpo e della testa oscilla tra i 750 ai 1.112\u00a0mm, mentre la coda composta da un numero di vertebre da sei a nove, varia da 15 a 102\u00a0mm.\nIl mantello \u00e8 di colore grigiastro o marrone bruno, e tutte le specie hanno contrastate di pelliccia bianca o giallastra sul petto, sul dorso oppure sui lati della testa.\nI Taiass\u00f9idi sono animali gregari e vivono in gruppi di consistenza variabile da pochi esemplari a diverse centinaia a seconda della specie, dell'ospitalit\u00e0 o meno dell'habitat e della presenza o meno di predatori (puma, giaguaro, lince rossa, uomo). Il p\u00e8cari labiato tende a formare gruppi di maggiori dimensioni (anche 100 esemplari in un singolo branco), mentre le altre due specie tendono a formare gruppi pi\u00f9 piccoli. \nIl loro nutrimento \u00e8 costituito da una grande variet\u00e0 di vegetali (principalmente radici ed erbe, ma possono mangiare senza danni perfino cactus), con un consistente apporto di proteine animali provenienti da carogne e piccoli animali.\nIl p\u00e8cari \u00e8 un animale molto aggressivo, specialmente se preso in gruppo: non pu\u00f2 essere addomesticato, al contrario dei S\u00f9idi, e attacca anche l'uomo, spesso con esiti fatali.\nAnche i Taiass\u00f9idi vivono una sorta di lutto per i familiari defunti: \nEvoluzione.\nLa storia evolutiva di questa famiglia \u00e8 molto antica e risale probabilmente all'Eocene superiore (circa 35 milioni di anni fa), ma le sue origini non sono ben note. Probabilmente i taiassuidi si svilupparono a partire da artiodattili primitivi affini ai cebocheridi. In ogni caso, in Nordamerica, nell'Oligocene inferiore era presente un animale, \"Perchoerus\", che possedeva gi\u00e0 alcune caratteristiche dei p\u00e8cari odierni. Una forma assai simile era \"Thinohyus\". In seguito il continente americano ha visto una grande espansione di questi animali, e nel Miocene e Pliocene esistevano molti generi che vagavano per le pianure (ad es. \"Woodburnehyus\", \"Hesperhys\", \"Prosthennops\") e alcuni generi erano dotati di strane strutture craniche (\"Skinnerhyus\").\nNel Pleistocene sono note forme molto diverse tra loro, come \"Mylohyus\" dal muso allungato e il grande \"Platygonus\". Con il ricongiungersi del Nord al Sudamerica tramite il \"ponte\" di Panama, nel Pliocene i p\u00e8cari passarono in Sudamerica, dove sono ben diffusi tutt'oggi.\nBench\u00e9 attualmente i taiass\u00f9idi siano un gruppo strettamente diffuso sul suolo americano, \u00e8 possibile che in passato vi fossero alcuni generi che sviluppatisi in Asia, Europa e anche Africa: \u00e8 il caso di \"Taucanamo\", ad esempio; questo genere \u00e8 per\u00f2 a volte classificato come un suide arcaico affine a \"Palaeochoerus\".\nTassonomia.\nLa famiglia dei Taiassuidi \u00e8 attualmente suddivisa in tre generi, e comprende in tutto quattro specie:"}
{"id": "65416", "revid": "2128848", "url": "https://it.wikipedia.org/wiki?curid=65416", "title": "Diritto privato", "text": "Il diritto privato (in inglese: private law) \u00e8 quella branca del diritto che regola i rapporti intersoggettivi tra i singoli consociati (persone fisiche e persone giuridiche), in relazione alla sfera patrimoniale ma anche personale e familiare.\nDescrizione.\nDisciplina i rapporti fra soggetti che si trovano in posizioni perfettamente paritetiche, siano essi privati cittadini o enti pubblici. \u00c8 anche chiamato diritto comune, in quanto normazione spettante a tutti i soggetti, posto in un piano di equiordinazione a prescindere dalla loro natura pubblicistica o privatistica.\nIl diritto pubblico disciplina invece i rapporti fra soggetti che si trovano in posizioni non paritarie, in cui uno dei soggetti del rapporto \u00e8 in una posizione di supremazia o autorit\u00e0 sull'altro, costretto a subire le decisioni altrui.\nLa linea di demarcazione tra diritto pubblico e diritto privato \u00e8 per certi versi variabile e controversa in quanto ad esempio in alcuni casi lo Stato pu\u00f2 avocare a s\u00e9 la realizzazione di funzioni proprie di un privato sostituendosi a quest'ultimo oppure pu\u00f2 utilizzare strumenti privatistici, ad esempio quello societario e contrattuale.\nUn esempio di questa difficile demarcazione \u00e8 la societ\u00e0 a partecipazione statale, ovvero una societ\u00e0 per azioni in cui l'unica particolarit\u00e0 \u00e8 ravvisata nel fatto che il socio di maggioranza o totalitario \u00e8 un ente pubblico.\nCaratteristiche.\nIl principio di autonomia.\nAlla base del ragionamento secondo cui il diritto privato disciplina i rapporti tra i soggetti che si trovano in posizioni paritarie, sta il concetto di autonomia privata, ovvero quel diritto che la persona ha di autodeterminarsi perseguendo e regolando nel modo che ritiene pi\u00f9 opportuno i propri interessi. L'autonomia opera al massimo grado in ambito contrattuale, al minimo nel campo della responsabilit\u00e0 civile. I soggetti privati esercitano questa autonomia compiendo delle attivit\u00e0, dette negozi giuridici dando origine a rapporti obbligatori e a trasferimenti di diritti.\nQuando si verificano comportamenti in violazione (un inadempimento dell'obbligo) il sistema del diritto privato concede la possibilit\u00e0 a chi \u00e8 stato leso di agire in giudizio (e su di lui grava l'onere della prova) e, se opportuno, reagisce con delle sanzioni. Le parti litiganti possono ricorrere ad un contratto di transazione, nel quale facendosi reciproche concessioni ricompongono la lite oppure possono ricorrere con un compromesso ad un giudice privato, detto arbitro. Ci\u00f2 che non \u00e8 consentito fare \u00e8 adottare comportamenti di autotutela (a parte il diritto di ritenzione e la legittima difesa).\nL'illecito civile \u00e8 nell'ordinamento italiano atipico, ovvero pu\u00f2 essere considerato come tale qualsiasi comportamento che lede ingiustamente un diritto o interesse altrui.\nDerogabilit\u00e0 e inderogabilit\u00e0 delle norme.\nLe norme di diritto privato si distinguono a seconda della loro derogabilit\u00e0 (norme dispositive) o inderogabilit\u00e0 (norme imperative o cogenti).\nIn virt\u00f9 del principio di autonomia, il diritto privato \u00e8 caratterizzato da una prevalenza di norme dispositive e non cogenti, derogabili dalle parti. Tuttavia, per tutti aspetti per i quali le parti decidono di non esercitare la rispettiva autonomia privata in sede di stipulazione di un contratto, trovano automaticamente applicazione le norme del diritto privato dispositive e imperative.\nIl diritto privato ricomprende la disciplina dei diritti soggettivi, che perseguono sempre un interesse privato individuale che l'ordinamento ritiene meritevole di tutela (cap. VIII, cod. civ.).\nIl diritto pubblico \u00e8 sempre inderogabile nel senso che \u00e8 del tutto irrilevante la volont\u00e0 del destinatario del comando. Nell'ambito del diritto privato invece esistono oltre alle norme inderogabili anche norme derogabili ovvero norme la cui applicazione pu\u00f2 essere evitata mediante un accordo tra le parti interessate. Su tale peculiarit\u00e0 non si fonda alcun principio distintivo tra le norme di diritto pubblico e norme di diritto privato in quanto possono comunque esserci norme di diritto pubblico suscettibili di deroga e norme di diritto privato cogenti ovvero inderogabili.\nEsiste anche una terza categoria di norme, quelle cosiddette suppletive, le quali trovano applicazione solo quando i soggetti privati non abbiano provveduto a normare un particolare aspetto contrattuale, in relazione al quale la legge sopperisce disciplinando ci\u00f2 che i privati hanno lasciato privo di regolamentazione. Nella quarta categoria tutti gli individui devono immettersi nei giudizi morfologici.\nBranche.\nLe principali discipline in cui il diritto privato viene tradizionalmente suddiviso sono:\nNel mondo.\nNell'Europa continentale, nonch\u00e9 in America Latina e in altri ordinamenti cosiddetti di \"civil law\", il diritto privato trova la sua fonte preminente in leggi scritte, soprattutto in grandi codificazioni sistematiche.\nAl contrario, i paesi anglosassoni seguono il modello di \"common law\", basata sulla consuetudine, sul principio di equit\u00e0 e sulle pronunce precedenti dei giudici, secondo la regola dello \"stare decisis\": la stessa giurisprudenza, perci\u00f2, diviene fonte del diritto.\nItalia.\nNel diritto italiano, il principale \"corpus\" normativo regolante il diritto privato \u00e8 il codice civile italiano, che (caso rarissimo nel panorama giuridico internazionale) disciplina sia il diritto civile sia il diritto commerciale. Sino a pochi decenni fa, quasi tutto il diritto privato era contenuto nel Codice Civile (appuntato solitamente con l'abbreviazione c.c.), secondo un rigoroso ordine sistematico, fatte salve poche leggi speciali, che derogavano al Codice per casi molto particolari: essendo considerate norme eccezionali, non erano, perci\u00f2, neanche suscettibili di interpretazione analogica.\nIl codice civile italiano venne approvato con Regio decreto n. 262 del 16 marzo 1942 e simbolicamente entrato in vigore il 21 aprile dello stesso anno, in riferimento dalla data convenzionale della fondazione dell'antica Roma. Nacque dalla fusione tra il Codice civile italiano del 1865 e il Codice di commercio italiano del 1882 e comprende oggi al suo interno entrambe le materie civilistica e commercialistica. \u00c8 suddiviso in sei libri, composti a propria volta in titoli, capi, sezioni, nonch\u00e9 in 2969 articoli (senza tenere conto delle stratificate abrogazioni ed integrazioni di numerosi articoli, come di consueto, seguiti dagli avverbi numerali latini bis, ter, quater, etc.). I sei libri trattano rispettivamente:\nA partire dagli anni 1970, si \u00e8 assistito ad un graduale processo di complessificazione delle fonti del diritto privato che ha tolto al codice lo status di principale fonte della materia civilistica, soprattutto ad opera delle cosiddette leggi decodificanti o leggi di settore, ciascuna portatrice di discipline differenziate per determinati settori privatistici, come ad esempio le locazioni, il contratto di lavoro o i contratti agrari, spesso per attuare in modo pieno i valori costituzionali.\nTali leggi, in molti casi, hanno fatto s\u00ec che la disciplina codicistica non si applichi che in via del tutto residuale o per aspetti marginali delle singole materie. Negli ultimi anni, inoltre, il diritto privato italiano ha risentito delle molte novit\u00e0 introdotte dal diritto dell'Unione Europea (dotato di primato rispetto a qualunque fonte interna), per esempio in materia di contratti del consumatore. Cosicch\u00e9, dal 1999 molte normative sono state raccolte dapprima in testi unici misti e poi, nell'ultimo decennio, nei nuovi codici di settore, allo scopo di riordinare l'insieme molteplice delle fonti di diritto privato, un considerevole numero delle quali ormai di derivazione comunitaria. Un'ulteriore decodificazione deriva anche dalla istituzione di numerose autorit\u00e0 pubbliche, definite \"indipendenti\" (ma di nomina politica), le quali possono emanare proprie direttive vincolanti in singoli ambiti privatistici o commerciali ed altres\u00ec sanzionare (in via amministrativa) comportamenti non conformi a tali direttive, come ad esempio il Garante della privacy, l'Autorit\u00e0 per le garanzie nelle comunicazioni, l'Autorit\u00e0 per l'energia elettrica e il gas, l'Autorit\u00e0 garante della concorrenza e del mercato.\n\u00c8 considerevole anche l'influenza esercitata sulle fonti del diritto italiano dalle fonti internazionali, sia pattizie (convenzioni e trattati), sia consuetudinarie, con riferimento in particolare a quella che \u00e8 stata chiamata la \"nuova lex mercatoria\", cio\u00e8 l'insieme delle regole e dei principi applicati nei contratti internazionali, raccolti in opere scientifiche quali i Principi UNIDROIT o i \"Principles of European Contract Law\", che tendono ad affievolire in ambito sovranazionale le differenze fra \"common law\" e \"civil law\".\nIl confine fra diritto pubblico e privato \u00e8 indicativo e ammette l'esistenza di zone d'ombra. Da un lato, esistono istituti privati di diritto pubblico (come la Banca d'Italia) che svolgono funzioni qualificate come di interesse pubblico; d'altra parte, i pubblici poteri possono agire in forme privatistiche e stipulare contratti conformi al diritto privato per concludere operazioni di carattere patrimoniale. Esistono anche situazione di transazione da pubblico a privato e viceversa, ad esempio prima e dopo la liberalizzazione dei servizi di pubblica utilit\u00e0, trasferiti sotto il regime privatistico, mantenendo in capo ai pubblici poteri la regolazione dell'interesse economico generale.\nEnti pubblici e soggetti di diritto privato possono formare partenariati o societ\u00e0 di capitali miste, cui \u00e8 riconosciuta la facolt\u00e0 di contrarre con la pubblica amministrazione."}
{"id": "65417", "revid": "30274", "url": "https://it.wikipedia.org/wiki?curid=65417", "title": "Sacra sindone", "text": ""}
{"id": "65418", "revid": "92723", "url": "https://it.wikipedia.org/wiki?curid=65418", "title": "Primo cubano", "text": "Un primo cubano \u00e8 un numero primo fornito da un'espressione in cui entrano potenze cubiche (il nome non deriva dall'isola di Cuba, ma ha a che fare con il ruolo che il cubo, la terza potenza, gioca nell'equazione). Pi\u00f9 precisamente diciamo numero primo cubano della prima forma un numero primo che sia dato dalla differenza dei cubi di due interi consecutivi. Esso pu\u00f2 essere anche rappresentato con l'espressione facilmente generalizzabile ad altre forme di primi cubani:\nformula_1 per qualche formula_2\novvero, semplificando, dall'espressione\nformula_3 per qualche formula_2\nSi osserva che questa \u00e8 esattamente la forma dei numeri esagonali centrati: l'insieme dei numeri primi cubani della prima forma coincide con l'insieme dei numeri primi esagonali centrati.\nI primi numeri cubani della prima forma sono:\n7, 19, 37, 61, 127, 271, 331, 397, 547, 631, 919, 1657, 1801, 1951, 2269, 2437, 2791, 3169, 3571, 4219, 4447, 5167, 5419, 6211, 7057, 7351, 8269, 9241, 10267, 11719, 12097, 13267, 13669, 16651, 19441, 19927, 22447, 23497, 24571, 25117, 26227, ...\nQuesti numeri sono stati studiati da A. J. C. Cunningham, in un articolo intitolato \"On quasi-Mersennian numbers\".\nDiciamo invece numero primo cubano della seconda forma un numero primo che sia valore dell'espressione \nformula_5 per qualche formula_2\novvero, semplificando, dell'espressione\nformula_7 per qualche formula_2\nI primi numeri cubani della seconda forma sono: \n13, 109, 193, 443, 769, 1201, 1453, 2029, 3469, 3889, 4801, 10093, 12289, 13873, 18253, 20173, 21169, 22189, 28813, 37633, 43201, 47629, 60493, 63949, 65713, 69313, ...\nAnche questi primi cubani sono stati esaminati da Cunningham nel suo libro \"Binomial Factorisations\"."}
{"id": "65419", "revid": "2229957", "url": "https://it.wikipedia.org/wiki?curid=65419", "title": "Diritto aerospaziale", "text": "Il diritto aerospaziale comprende il diritto della circolazione degli aerei e degli oggetti spaziali nello spazio cosmico; si prende in considerazione il diritto internazionale dello spazio, che consiste nell'insieme delle norme e dei principi del diritto internazionale che regolano il regime giuridico dello spazio, degli oggetti lanciati nello spazio, dei corpi celesti e delle attivit\u00e0 ad esse collegate. Si tratta di una materia di diritto che si occupa delle attivit\u00e0 nello spazio e nasce nel momento in cui l\u2019uomo inizia a scoprire per la prima volta lo spazio cosmico, in concomitanza quindi con eventi storici molto importanti come lo Sputnik lanciato in orbita dai sovietici nel 1957, oppure il lancio di Apollo 1 da parte degli USA nel 1967. Viene denominato diritto internazionale perch\u00e9 si tratta di norme fra Stati per regolare le attivit\u00e0, l\u2019uso e l\u2019esplorazione dello spazio, norme che spesso vengono emanate sotto l\u2019iniziativa delle Nazioni Unite.\n5 trattati delle Nazioni Unite.\nLe Nazioni Unite nella storia della scoperta dello spazio cosmico hanno emanato 5 trattati a carattere generale sul diritto dello spazio, qui di seguito riportati:\nI) \u00a0 \u00a0 Trattato\u00a0sui principi generali che regolano le attivit\u00e0 degli Stati nello spazio: viene emanato nel 1957, in concomitanza con il lancio dei sovietici, e tratta di argomenti quali l\u2019uguale libert\u00e0 di esplorazione, l\u2019impossibilit\u00e0 di appropriazione di parte dello spazio e ancora la responsabilit\u00e0 per danni creati da oggetti spaziali; \u00e8 importante ricordare che ha avuto pi\u00f9 di cento ratifiche degli Stati negli anni.\nII) \u00a0 \u00a0 \u00a0Accordo sul salvataggio e recupero degli astronauti e degli oggetti spaziali, emanato nel 1968: tratta della cooperazione internazionale che interviene in caso di necessit\u00e0.\nIII) \u00a0 \u00a0 Convenzione per la responsabilit\u00e0 internazionale su danni causati da oggetti spaziali, emanata nel 1972, stabilisce che un eventuale soggetto danneggiato sulla Terra non deve dimostrare la colpa dell\u2019oggetto spaziale per il danno provocato, ma pu\u00f2 chiedere direttamente il risarcimento allo Stato proprietario dell\u2019oggetto.\nIV) \u00a0 \u00a0 Convenzione sull\u2019immatricolazione degli oggetti lanciati nello spazio, emanata nel 1975, che assume una particolare rilevanza per identificare lo Stato di lancio dell\u2019oggetto spaziale.\nV) Accordo sulle attivit\u00e0 degli Stati sulla Luna, emanato nel 1979, ha avuto poche ratifiche (13). L\u2019accordo, pur riprendendo principi generali dello spazio, voleva istituire un regime di sfruttamento della Luna che prendesse in considerazione anche gli interessi dei Paesi in via di sviluppo. Questo accordo non fu accettato dagli Stati che compiono missioni spaziali sulla Luna.\nAttivit\u00e0 commerciali nello spazio.\n\u00c8 stato necessario regolare anche la commercializzazione delle attivit\u00e0 nello spazio che riguarda:\n-il telerilevamento: consiste nella possibilit\u00e0 di rilevare con oggetti spaziali parti del territorio terrestre e crearne delle applicazioni a carattere economico; il problema principale riguarda il conflitto di interessi tra Stati osservatori e Stati osservati.\n-la gestione dei lanci: il problema del lanciatore situato in altri Stati rispetto allo Stato proprietario del satellite come ad esempio il lanciatore Ariane dell\u2019Agenzia Spaziale Europea (E.S.A.) che \u00e8 situato nella Guyana francese.\n-le telecomunicazioni: riguardano le comunicazioni attraverso il satellite e l\u2019\u00ecdentificazione di un organismo chiamato Unione Internazionale Telecomunicazioni (I.T.U.) che regola il posizionamento del satellite nell\u2019orbita geostazionaria, orbita nella quale \u00e8 pi\u00f9 conveniente operare per i satelliti di telecomunicazioni.\nNuovi progetti.\nPer quanto riguarda la realizzazione in corso di nuovi progetti, nell\u2019ambito dall\u2019assistenza alla navigazione a fianco del sistema satellitare statunitense \u00a0di navigazione G.P.S.( Sistema di Posizionamento Globale),l\u2019Europa sta sviluppando un proprio sistema , denominato GALILEO, con le stesse funzionalit\u00e0 che si sta costantemente ampliando e garantir\u00e0 un servizio di assistenza sicuramente miglioratoTra le principali fonti del diritto cosmico o aerospaziale figurano:"}
{"id": "65420", "revid": "1305772", "url": "https://it.wikipedia.org/wiki?curid=65420", "title": "Tex", "text": ""}
{"id": "65422", "revid": "1226", "url": "https://it.wikipedia.org/wiki?curid=65422", "title": "Diritto cosmico", "text": ""}
{"id": "65423", "revid": "1745361", "url": "https://it.wikipedia.org/wiki?curid=65423", "title": "New York (stato)", "text": "Lo Stato di New York (in inglese: , , presente raramente in italiano anche la forma Stato di Nuova York) \u00e8 uno Stato federato degli Stati Uniti d'America, la cui capitale \u00e8 Albany, ma la citt\u00e0 pi\u00f9 conosciuta e popolosa \u00e8 l'omonima New York. Lo Stato di New York si trova nel nordest degli Stati Uniti e confina a nord con il Canada, a est con Vermont, Massachusetts e Connecticut, a sud con New Jersey e Pennsylvania.\nStoria.\nGli olandesi furono i primi coloni europei a insediarsi nella zona fondando le citt\u00e0 di Fort Nassau, Fort Oranje e Nuova Amsterdam. Nel 1660 il territorio pass\u00f2 all'Inghilterra che rinomin\u00f2 Nuova Amsterdam in New York, in onore del duca di York, che sarebbe poi diventato re Giacomo II. Il territorio fu organizzato in un metodo che tuttora viene seguito, dividendo lo Stato in 12 contee, ognuna delle quali suddivisa in citt\u00e0.\nNew York fu una delle tredici colonie che si ribellarono all'Inghilterra durante la Rivoluzione americana. Dopo la Rivoluzione, per dare impulso all'economia e superare la barriera naturale dei monti Appalachi, fu progettato un canale per collegare il fiume Hudson al lago Erie, opera che venne ultimata nel 1825. Il canale Erie promosse la colonizzazione delle parti centrali e occidentali dello Stato, allora spopolate, e permise a industrie e fattorie di trasportare i loro prodotti al crescente mercato della citt\u00e0 di New York.\nNel corso della guerra di secessione americana schier\u00f2 un ingente quantitativo di truppe a sostegno dell'Unione.\nGeografia fisica.\nLo stato di New York copre una superficie di () ed \u00e8 il 27\u00ba stato per grandezza. Il punto pi\u00f9 alto \u00e8 il Monte Marcy ( metri sul livello del mare). Lo stato di New York confina con (in senso orario da nord-ovest): due Grandi Laghi (Erie e Ontario che sono collegati dal fiume Niagara), le province canadesi del Quebec e dell'Ontario, tre stati della Nuova Inghilterra (Vermont, Massachusetts, e Connecticut), l'Oceano Atlantico, e gli Stati del New Jersey e della Pennsylvania.\nLo Stato di New York accoglie un\u2019area coperta da immunit\u00e0 diplomatica, il complesso delle Nazioni Unite che si trova sulla riva est di Manhattan. Lo stato di New York presenta 2 exclavi marittime: la Liberty Island e la porzione del Museo dell'immigrazione a Ellis Island. Nella parte superiore dello Stato si trovano i monti Catskill e i monti Adirondack, i Finger Lakes e i laghi Champlain, George, e Oneida. I principali fiumi che attraversano lo Stato di New York sono il fiume Delaware, il fiume Genesee, il fiume Hudson, il fiume Mohawk, e il fiume Susquehanna. Il punto pi\u00f9 alto \u00e8 il monte Marcy, negli Adirondack.\nAll'estremit\u00e0 meridionale dello Stato, la citt\u00e0 di New York, la sua periferia e la parte meridionale della valle dell'Hudson danno vita al nucleo centrale di \"Megalopoli\", l'insieme di aree metropolitane che si estende dalla periferia nord di Boston ai sobborghi meridionali di Washington e quindi chiamata anche BosWash. Descritta per la prima volta da Jean Gottman nel 1961 come un nuovo fenomeno nella storia della urbanizzazione mondiale, Megalopolis \u00e8 costituita da un agglomerato di popolose aree urbane situate sulla costa, specializzate nel settore terziario, in particolare nel commercio, giustizia, finanza, istruzione, editoria e sedi governative strettamente collegate tra loro. Nel mondo esistono anche molti altri esempi di super-citt\u00e0 come Megalopolis, ma questa, incentrata attorno alla citt\u00e0 di New York City, \u00e8 stata la prima ad essere stata descritta e resta ancora il migliore esempio.\nLa fascia delle megalopoli, comunque, non \u00e8 il solo aspetto dello Stato di New York. Anche se \u00e8 conosciuto per l'atmosfera urbana di New York, in particolare per i grattacieli di Manhattan, il resto dello Stato \u00e8 dominato da fattorie, foreste, fiumi, montagne e laghi. Pochi sanno che l'Adirondack State Park \u00e8 pi\u00f9 vasto di qualsiasi altro parco nazionale negli Stati Uniti. Le cascate del Niagara, sul fiume Niagara fra il lago Erie e il lago Ontario sono una popolare attrazione turistica. Il fiume Hudson scorre attraverso la parte orientale dello Stato senza immettersi in nessun lago. La parte settentrionale del lago George si congiunge con il lago Champlain, la cui estremit\u00e0 settentrionale a sua volta termina in Canada, confluendo nel fiume Richelieu, affluente del San Lorenzo. Quattro dei cinque distretti della citt\u00e0 di New York City sono situati su tre isole alla foce dello Hudson: Manhattan, Staten Island, e Long Island.\nOrigini del nome.\nLo stato e la citt\u00e0 devono il loro nome a James Stuart, duca di York e poi re di Inghilterra, con il nome di Giacomo II, dal 1685 al 1688. La citt\u00e0 di York \u00e8 una delle pi\u00f9 antiche citt\u00e0 inglesi, e il suo nome \u2013 che forse risente dell\u2019influsso delle lingue celtiche che si parlavano nella zona \u2013 viene da quello che gli diedero i romani nel 71 d.C., Eboracum.\nEconomia.\nLa citt\u00e0 di New York domina l'economia dello Stato. \u00c8 il principale centro bancario, finanziario e di comunicazione negli Stati Uniti ed \u00e8 sede della Borsa di New York (NYSE) sulla Wall Street, a Manhattan. Nel 2010, il prodotto interno lordo dello Stato era di miliardi di dollari, il terzo negli USA dopo quelli di California e Texas. Il reddito pro capite nel 2007 era di , al secondo posto nella nazione.\nFra i vari settori dell'agricoltura sono particolarmente sviluppati la produzione casearia, l'allevamento, la coltivazione di verdure e mele. Fra i settori industriali l'editoria, gli strumenti scientifici, apparecchiature elettriche, macchinari, prodotti chimici.\nTurismo.\nLa quasi totalit\u00e0 dei turisti si reca nella citt\u00e0 di New York (93%). Un'altra meta ambita \u00e8 il sito delle cascate del Niagara, a nord dello Stato al confine con il Canada.\nCultura.\nNello Stato hanno sede la State University of New York mentre nella citt\u00e0 di New York ha sede l'Universit\u00e0 della Citt\u00e0 di New York (City University of New York).\nSport.\nLe franchigie dello Stato di New York che partecipano alle grandi leghe sportive professionistiche americane:\nBasketball - NBA\nFootball Americano - NFL\nHockey - NHL\nBaseball - MLB\nCalcio - MLS\nLacrosse - NLL\nPolitica.\nIl Governatore dello Stato \u00e8 Kathy Hochul (democratico). Senatori dello Stato di New York sono Kirsten Gillibrand (democratica) e Charles Schumer (democratico).\nIl parlamento dello Stato \u00e8 spesso stato \"disfunzionale\" in quanto l'Assemblea \u00e8 stata a lungo controllata dai Democratici, mentre il Senato dai Repubblicani. Per vent'anni il bilancio non \u00e8 mai stato approvato in tempo e il governo spesso non riesce a far passare leggi per cui supponeva esserci un certo consenso.\nCriminalit\u00e0.\nI gravi crimini di New York sono divisi in cinque classi diverse, dalla classe E alla classe A. Per questi crimini esiste una serie di punizioni in funzione della gravit\u00e0 del reato. In generale, la maggior parte dei crimini gravi sono punibili con almeno un anno di carcere. I crimini della classe A includono l'omicidio aggravato, incendio doloso di primo grado, cospirazione, il terrorismo. I crimini della classe E includono molestie aggravate, aggressione, furto.\nIl tasso di crimini violenti a New York \u00e8 pari 3,5, rispetto al 3,7 nazionale. Nel 2020 le citt\u00e0 pi\u00f9 sicure dello Stato sono Lewisboro, Sleepy Hollow Village, e Kirkland Town. Nel corso degli ultimi tre anni non \u00e8 stato registrato alcun crimine violento. Buffalo \u00e8 considerata la citt\u00e0 pi\u00f9 pericolosa.\nPopolazione.\nEvoluzione demografica.\nLa popolazione, nel censimento del 2010, era di abitanti, la terza per numero dopo la California ed il Texas.\nPer quanto riguarda la discendenza di appartenenza \u00e8 cos\u00ec suddivisa:\n\u00c8 stato stimato inoltre che il 20,4% della popolazione dello Stato sia nata all'estero.\nSecondo il censimento del 2000 il 13,61% della popolazione al di sopra di 5 anni parla spagnolo a casa, il 2,04% cinese, l'1,65% italiano e l'1,23% il russo..\nPer et\u00e0 \u00e8 cos\u00ec suddivisa:\nCitt\u00e0.\nLa citt\u00e0 con il maggior numero di abitanti \u00e8 New York, al confine con il New Jersey, mentre altri importanti centri come Buffalo e Rochester sono situati nella parte settentrionale dello Stato.\nSecondo il censimento del 2010 le dieci citt\u00e0 pi\u00f9 popolose dello Stato sono:\nReligione.\nSecondo il \"U.S. Religious Landscape Study\" realizzato dal Pew Research Center's Religion &amp; Public Life Project nel 2014, la composizione religiosa dello Stato di New York era la seguente:"}
{"id": "65424", "revid": "1226", "url": "https://it.wikipedia.org/wiki?curid=65424", "title": "Stile Gotico", "text": ""}
{"id": "65425", "revid": "158286", "url": "https://it.wikipedia.org/wiki?curid=65425", "title": "Stile gotico", "text": ""}
{"id": "65429", "revid": "113149783", "url": "https://it.wikipedia.org/wiki?curid=65429", "title": "Fabbisogno", "text": "Per fabbisogno, in economia, si intende un bene o un insieme anche eterogeneo di beni o comunque di utilit\u00e0, cose fungibili o diritti (quando ad essi sia attribuibile un valore) del quale sia avvertita la necessit\u00e0 e che l'uomo dovr\u00e0 procurarsi (approvvigionamento) al fine dello svolgimento di attivit\u00e0 economiche e/o finanziarie.\nIn termini politico-giornalistici, il termine pu\u00f2 essere utilizzato con significati lievemente differenziati. Ad esempio il fabbisogno dello stato si riferisce alla quantit\u00e0 di risorse necessarie alla copertura finanziaria del bilancio: il fabbisogno di cassa \u00e8 la differenza negativa fra le entrate e le uscite, al netto dei spese per interessi.\nCaratteristiche.\nIl fabbisogno \u00e8 infatti la vera ragione, diretta o indiretta, della pratica dello scambio e fu anche definito la consapevolezza dell'inadeguatezza delle risorse disponibili cui consegue un'azione volta a soddisfarlo (cio\u00e8 un'azione economica). Il fabbisogno \u00e8 sempre correlato al suo ambito di riferimento ed \u00e8 graduabile a seconda degli obiettivi che con l'acquisizione delle risorse mancanti si intendono raggiungere, avendosi un fabbisogno di sussistenza o statico, che si soddisfa con risorse di stretta necessit\u00e0 per tacitare esigenze di tipo immediato, ed un fabbisogno programmatico o dinamico, che si soddisfa con risorse necessarie a conseguire obiettivi di pi\u00f9 ampio respiro.\nEsso si necessita ad esempio per esigenze di per produzione diretta (ivi intendendosi anche l'invenzione e la raccolta) ovvero per acquisizione da altri uomini, ad esempio attraverso lo scambio. Il fabbisogno da soddisfarsi attraverso lo scambio \u00e8, secondo alcune visioni, il fondamento stesso della nascita delle scienze economiche.\nLa misura della soddisfazione del fabbisogno consente la determinazione dell'utilit\u00e0 delle risorse da acquisire ed \u00e8 pertanto base della definizione delle \"utilit\u00e0 marginali\".\nNell'economia della produzione, per\u00f2, il fabbisogno non \u00e8 altrettanto concordemente considerato centrale a causa delle peculiarit\u00e0 della produzione, poich\u00e9 l'economia garantisce s\u00ec la soddisfazione dei bisogni, ma la produzione produce anche oggetti che non necessariamente andranno a soddisfare un fabbisogno. Si considerano piuttosto, in questa disciplina, il fabbisogno di produzione d'impresa (quanto questa dovr\u00e0 produrre per poter soddisfare gli ordini e la domanda prevista) ed il fabbisogno di materie prime (cosa occorre per produrre quanto previsto)."}
{"id": "65432", "revid": "287204", "url": "https://it.wikipedia.org/wiki?curid=65432", "title": "Maho shojo", "text": ""}
{"id": "65435", "revid": "1543377", "url": "https://it.wikipedia.org/wiki?curid=65435", "title": "Ecchi", "text": ", o etchi, \u00e8 una parola giapponese che deriva dalla pronuncia del nome inglese della consonante \"H\" (). \u00c8 un sinonimo di \"ero\" (Eros) ed ha un significato pi\u00f9 attenuato rispetto a hentai. Spesso usato nello slang per indicare fantasie erotiche e allusioni sessuali (hot-eccitante e sexy): come aggettivo assume il significato di \"osceno\", \"lascivo\" e \"frivolo\"; mentre come verbo (ecchi suru) con quello di far qualcosa di \"sessualmente sporco o cattivo\" o anche del semplice \"dormire assieme\"; infine come sostantivo per descrivere qualcuno che \u00e8 visto come \"Ecchi\".\n\"Sekkusu\" \u00e8 la parola che pi\u00f9 spesso viene usata in Giappone per dire sesso ed in giapponese le originali parole che lo indicavano, come , sono spesso sostituite da parole di origine straniera come appunto \"sekkusu\" (la resa giapponese di \"sex\") o neologismi come \"ecchi\". La parola viene utilizzata in tutto il mondo all'interno dei Fandom per descrivere sfumature, associazioni e temi vagamente sessuali: nella cultura occidentale \u00e8 usata preminentemente per distinguere tra autentica pornografia-hentai e l'uso pi\u00f9 giocoso e ammorbidito (meno esplicito) d'immagini sessualizzate. \nMentre in Giappone il termine \"ecchi\" pu\u00f2 essere utilizzato per indicare il rapporto sessuale nello specifico, questo viene escluso dalla definizione data in occidente. Le opere considerate come ecchi pertanto non mimano mai in alcun modo un vero e proprio rapporto sessuale e non mostrano i genitali: tocca invece alla fantasia del lettore completare e riempire tali \"buchi\". Si trovano poi spesso insieme al fan service, per rendere ancor pi\u00f9 divertente e leggera tutta la situazione; questo tipo di sfumature o temi simil\u2014sessuali lo si ritrova a volte anche nelle commedie sh\u014dnen e seinen e negli anime in stile harem.\nEtimologia e teorie sull'origine.\nLa pi\u00f9 accreditata teoria sull'origine della parola giapponese \u00e8 la lettera dell'alfabeto latino \"H\". La pi\u00f9 consolidata teoria afferma che derivi dal primo carattere della parola hentai (\u5909\u614b, letteralmente \"pervertito\"), e in effetti le due parole hanno significati simili anche se la parola hentai non pu\u00f2 essere utilizzata per fare riferimento al rapporto sessuale e neppure come verbo. Dall'origine comune le due parole si sono separate negli utilizzi sia in oriente che in occidente.\nUn'altra teoria suggerisce che la \"H\" \u00e8 la prima lettera della parola , una parola che significa \"vergognoso\" o \"indecente\". Una terza teoria sulla sua etimologia \u00e8 che \"ecchi\" venga dalla prima lettera in , un termine che significa \"segreto\" e \"segretezza\". \u00c8 diventata popolare nel 1952 con il suo utilizzo in un romanzo di Seiichi Funabashi. Nel 1990, ottenne il suo uso come sostantivo di riferimento per l'atto sessuale stesso. Il comico Sanma Akashiya \u00e8 spesso accreditato con questo ulteriore sviluppo e del suo utilizzo diffuso in oriente.\nStoria del suo utilizzo in Giappone.\nIl suo significato attuale \u00e8 ancora strettamente collegato alla parola \"hentai\", introdotta quest'ultima a partir dal Periodo Meiji come termine per indicare un \"cambiamento di forma o trasformazione repentina\" in ambito scientifico e psicologico. Usata per riferirsi a malattie quali l'isteria o per descrivere fenomeni paranormali quali l'ipnosi e la telepatia. \nNel 1910 viene utilizzata in sessuologia come parte dell'espressione composta \"hentai seiyoku\", indicante un desiderio sessuale abnorme/anomalo ed \u00e8 divenuto popolare all'interno della teoria sulla devianza di tipo sessuale (Hentai Seiyoku ron) pubblicata nel 1915. Nel 1920 numerose pubblicazioni indirizzate ad un sempre pi\u00f9 vasto pubblico iniziano ad occuparsi di \"deformazioni sessuali\" e a presentarne ed esplicitarne le caratteristiche, interessandosi nel contempo ad esempio anche alle opere relative al movimento Ero guro: questo periodo \u00e8 definito come quello dell'\"\"hentai boom\". \nA partire dagli anni trenta del XX secolo un nuovo periodo d'accresciuta influenza occidentale censoria port\u00f2 ad un arresto progressivo di tali pubblicazioni. Dopo la guerra, negli anni cinquanta altre riviste mostrano un rinnovato interesse per l'hentai, e a partir da allora la parola viene talvolta scritta in r\u014dmaji: fu allora che l'iniziale H (usando la pronuncia inglese della lettera /\u02c8e\u026at\u0283/) ha cominciato ad esser utilizzata come alternativa a hentai. In questo contesto \"ecchi\"\" dev'essere inteso come \"sessualmente inappropriato\" ed \u00e8 sinonimo di Iyarashi (sgradevole, sporco, disgustoso) o Sukebe (pervertito). \nDa quel momento i due significati di hentai ed ecchi si sono evoluti in maniera indipendente: negli anni sessanta ecchi cominci\u00f2 ad essere usato dai giovani come \"parola sexy\" per indicare argomenti riguardanti la sessualit\u00e0 in generale. Dagli anni ottanta in poi diviene eufemismo per \"fare sesso assieme\" (\"suru etchi\"). In Giappone per indicare il sesso si usa anche la parola Sekkusu (da cui deriva anche Seiko); anche se spesso i termini indicanti il sesso sono spesso sostituite da neologismi (ecchi, per l'appunto) o da altre parole di origine straniera. \nPertanto ecchi ha finito per essere utilizzato come \"contenitore\" per tutto ci\u00f2 ch'\u00e8 legato anche non strettamente ad un contenuto pornografico o comunque erotico. La sfumatura da dare a ecchi varia con il contesto, ma in generale la parola stessa \u00e8 paragonabile alle parole \"cattivo, sporco\" quando queste si presentano in qualit\u00e0 di aggettivo. \nIn un contesto pi\u00f9 strettamente pornografico ad esempio il suffisso ERO ed altre formulazioni son preferite dai media rispetto ad ecchi: vengono difatti chiamati \"ero manga\" quelli considerati vietati ai minori. Anche se talvolta il prefisso H- viene ancora usato per riferirsi ai generi porno e a tutto il materiale connesso): infatti qualsiasi video a carattere pornografico viene classificato come H-video e nel caso si tratti di un'animazione come H-anime. Il termine \"hentai\" non viene utilizzato per riferirsi a queste opere.\nUtilizzo in occidente.\nIn Occidente il termine (dove viene preferito scriverlo con l'ortografia \"ecchi\") \u00e8 spesso utilizzato con riguardo a manga e anime dai vaghi contenuti erotici, come un abbigliamento succinto (biancheria intima o fetish) o la parziale o totale nudit\u00e0 (indumenti bagnati o strappati), ma senza mai mostrare esplicitamente il rapporto sessuale, oltre alla rappresentazione e ripetizione di determinate azioni (toccare, guardare parti del corpo).\nComune in opere destinate ad un pubblico prevalentemente maschile (sh\u014dnen, seinen, anche se da un po' di anni a questa parte sempre pi\u00f9 frequentemente lo si possa incontrare anche in sh\u014djo e josei), questo tipo di ambiguit\u00e0 sessuale \u00e8 comunemente usato per ottenere un effetto comico: possono includere doppi sensi nei discorsi, suggestioni erotiche nelle pose o comportamenti dei personaggi. \nIl concetto di ecchi si \u00e8 col tempo sempre pi\u00f9 avvicinato a quello di fan service, con associazioni solitamente giustificate dalla narrazione. \nEsempi tipici.\nIn generale, l'arte \"ecchi\" \u00e8 uno stile vagamente paragonabile alle opere d'arte \"Pin-up girl\" e anche alle fantasie sessuali descritte in romanzi a sfondo erotico. La classica gag che di solito \u00e8 presente negli anime \u00e8 quella in cui la testa di uno dei personaggi maschili va a finire tra i seni di un procace personaggio femminile, comunemente usata durante il loro primo incontro; oppure quando sono presenti personaggi che non sembrano affatto essere consapevoli della propria sessualit\u00e0.\nGli elementi classificabili come ecchi, per poter classificar un'opera come tale, debbono esser preponderanti (se non addirittura presentarsi in maniera esclusiva) nella serie: graficamente possono essere utilizzate diverse tecniche per mostrare le immagini in maniera da indugiare maggiormente sugli aspetti sexy, solitamente parti nascoste del corpo femminile, ma anche abbigliamento che delinea la forma dei seni, capezzoli, e grandi labbra, evidenziando una tenuta di abbigliamento estremamente succinta e provocante; uniformi, costumi o abiti (tutti rigorosamente attillati) che possono essere provocatori e che sono indossati come abbigliamento quotidiano da parte del personaggio; immagini che richiamano delle forme falliche di dimensione esagerata; nudit\u00e0 (parziale o totale) in pubblico di un personaggio femminile che mostra segni di imbarazzo, umiliazione o agisce in maniera totalmente normale. \nAlcuni di questi modelli sono pi\u00f9 ricorrenti, come ad esempio la scena della doccia in un onsen (sorgente termale), o scene di combattimento in cui vengono strappati i vestiti (ci\u00f2 pu\u00f2 comportare il panchira o il vero e proprio rimaner a seno e/o sedere nudo): infine far vedere cosa pensa un personaggio \u00e8 una scusa comune per mostrare le sue fantasie sessuali (sobbalzi di seni enormi ed il loro esser strizzati, uniformi da bagno aderenti e uniformi scolastiche femminili-fuku alla marinara, immagini di mutandine e scollature).\nNudit\u00e0.\nIl livello di nudit\u00e0 pu\u00f2 variare anche notevolmente tra le varie opere, anche a seguito delle preferenze degli autori o pensando al tipo di pubblico a cui son destinate. In alcuni casi, anche se i seni vengono visualizzati sullo schermo, i capezzoli e i genitali rimangono avvolti dal fumo o dalla nebbia, coperti provvidenzialmente da un ramo o dai capelli, o anche da un gioco di luci. \nQuesto tipo di censura \u00e8 tipica per esempio in \"To Love-Ru\" con il personaggio di Lala e in \"Soul Eater\" con Blair, oltre a riguardare anche Asuka S\u014dry\u016b Langley in \"Neon Genesis Evangelion\"; in \"Ladies versus Butlers!\" i capezzoli sono chiaramente visibili attraverso i vestiti e nudi. \nUna reazione tipica alla nudit\u00e0, in questi casi, \u00e8 la perdita di sangue dal naso da parte del personaggio maschile, un elemento che vuol rappresentar una chiara eccitazione sessuale (senza dover mostrar gli attributi sessuali); esempi abbastanza estremi di ci\u00f2 sono \"Baka to test to sh\u014dkanj\u016b\" e \"Maria Holic\": in entrambi i casi i personaggi protagonisti rischiano di morire per la perdita costante di sangue. \nNel primo i personaggi maschili si devono confrontare con bellissime ragazze (tra cui un travestito); nel secondo la protagonista \u00e8 una liceale lesbica, che per\u00f2 finisce per innamorarsi di un sadico ragazzo che pratica il crossdressing.\n\"Pantsu\".\nIl termine deriva da \"panties\" (\"mutandine\"), per traslato biancheria intima, la cui visibilit\u00e0 \u00e8 uno dei motivi comuni; e ci\u00f2 spesso pu\u00f2 portare a strane risposte emotive tra il ragazzo protagonista e la ragazza che accidentalmente o meno si scopre lasciando intravedere uno scorcio di slip o reggiseno. \nLa reazione pu\u00f2 risultare molto differente, a seconda del colore o lo stile delle mutandine indossate dalla ragazzina, i quali non vengono mai scelti a caso: entrambi son intesi difatti ad indicar il carattere dell'adolescente femmina (un intimo bianco a tema con cuoricini o motivi simili allude ad innocenza e semplicit\u00e0, mentre le shimapan-mutandine a righe alludono a timidezza ed introversione). \nIl tema pantsu \u00e8 popolare anche in anime come \"Chobits\" e \"Sora no Otoshimono\", oltre che in \"Panty &amp; Stocking with Garterbelt\" ove il tema viene utilizzato come autentica \"arma\". Ma anche se il pantsu non \u00e8 l'argomento principale in s\u00e9, viene spesso volentieri mostrato a causa d'una scelta accurata delle diverse angolazioni di ripresa: in questo caso pu\u00f2 esser giustamente chiamato fan service, in quanto non risulta essere necessario alla storia stessa.\nRapporti sessuali.\nGeneralmente in manga o anime definite ecchi non viene mostrata esplicitamente l'attivit\u00e0 sessuale, nel qual caso sarebbero invece chiamati hentai. Ma \u00e8 altres\u00ec possibile fare giochi di parole che attraverso malintesi arrivino ad indicar il rapporto sessuale: un esempio tipico \u00e8 quello di mostrare l'ombra dei personaggi che mimano un vero e proprio rapporto intimo."}
{"id": "65437", "revid": "126257", "url": "https://it.wikipedia.org/wiki?curid=65437", "title": "Gran Premio di Turchia", "text": "Il Gran Premio di Turchia \u00e8 una gara automobilistica di Formula 1 che si \u00e8 svolta dal 2005 al 2011 e tra il 2020 e il 2021 sul circuito di Istanbul.\nStoria.\nL'edizione inaugurale del 2005 ha visto pole position e vittoria di Kimi R\u00e4ikk\u00f6nen su McLaren, mentre il vincitore dal 2006 al 2008 \u00e8 stato Felipe Massa su Ferrari; nel 2009, 2010 e 2011 a tagliare per primi il traguardo furono rispettivamente Jenson Button su Brawn, Lewis Hamilton su McLaren e Sebastian Vettel su Red Bull. Le edizioni 2020 e 2021 hanno visto invece trionfare Lewis Hamilton e Valtteri Bottas su Mercedes.\nNel corso della premiazione della gara del 2006, il trofeo per il vincitore fu consegnato da Mehmet Ali Talat, indicato dalla televisione come presidente della Repubblica Turca di Cipro del Nord, entit\u00e0 statale riconosciuta solo dalla Turchia. La FIA ha poi investigato sul caso che avrebbe violato la neutralit\u00e0 politica delle cerimonie di premiazione; l'identit\u00e0 della persona che avrebbe dovuto consegnare il premio, sarebbe stata modificata all'ultimo istante, togliendo cos\u00ec alla FIA la possibilit\u00e0 di controllare la procedura. L'episodio avrebbe potuto mettere in dubbio il futuro del gran premio cos\u00ecccome la tappa del Mondiale Rally; alla fine la FIA pun\u00ec la Turchia con una multa di 5 milioni di dollari.\nAlla luce dello scarso numero di spettatori per l'edizione 2009, poco sopra i 30.000, alcuni team manager dei top team hanno espresso il loro rammarico; la scarsa vendita dei biglietti, ancor peggio della stagione precedente, demoralizza le scuderie e nuoce all'immagine della Formula 1. Per questi motivi, \u00e8 stato proposto a Bernie Ecclestone di rivedere i suoi impegni con la dirigenza del tracciato anche per tentare di avanzare delle manovre atte al miglioramento della situazione; in caso contrario questa \"splendida cattedrale nel deserto\", cos\u00ecccome l'ha definita Flavio Briatore, sarebbe solo un considerevole dispendio di risorse. Lo svolgimento della gara per la stagione 2012 \u00e8 stato messo in dubbio a causa del mancato accordo tra l'organizzazione e Bernie Ecclestone; il presidente della Camera di Commercio di Istanbul Murat Yalcintas ha dichiarato che gli organizzatori hanno rifiutato la richiesta di Ecclestone di raddoppiare la tassa per l'organizzazione a 26 milioni di dollari. Nella versione definitiva del calendario per la stagione 2012, le gare raggiungono il numero record di venti ma viene confermata l'esclusione della Turchia.\nNel 2013, in seguito alla mancata effettuazione della gara nel New Jersey, si \u00e8 prospettata la possibilit\u00e0 di un rientro in calendario del gran premio non disputato nel 2012; l'ipotesi di un ritorno sul tracciato dell'Istanbul Park, \u00e8 stata per\u00f2 successivamente abbandonata anche per la mancata partecipazione finanziaria del governo turco al progetto. Nel 2015 il tracciato viene acquistato da una compagnia di noleggio locale e trasformato in una concessionaria di auto usate.\nNella stagione il Gran Premio viene aggiunto al calendario iridato dalla FIA, per garantire un certo numero di gare durante il campionato, condizionato dalla pandemia di COVID-19, segnando a distanza di nove anni il suo ritorno nel campionato mondiale. \nIl Gran Premio viene confermato anche per la stagione , in sostituzione del Gran Premio del Canada annullato a causa della pandemia. Successivamente il Gran Premio viene posticipato a causa delle restrizioni imposte dal Regno Unito ai viaggiatori provenienti dalla Turchia per via delle problematiche dettate dalla pandemia di COVID-19, venendo sostituito dal Gran Premio di Stiria. Il mese successivo il Gran Premio viene reinserito in calendario in sostituzione della cancellazione del Gran Premio di Singapore, sempre a causa della pandemia.\nSponsor.\nPetrol Ofisi 2006\u20132008\nING 2009\nDHL 2011, 2020\nRolex 2021"}
{"id": "65438", "revid": "2528", "url": "https://it.wikipedia.org/wiki?curid=65438", "title": "\u0130stanbul", "text": ""}
{"id": "65450", "revid": "70935", "url": "https://it.wikipedia.org/wiki?curid=65450", "title": "Diciassette", "text": ""}
{"id": "65452", "revid": "1564499", "url": "https://it.wikipedia.org/wiki?curid=65452", "title": "Atella", "text": ""}
{"id": "65456", "revid": "70935", "url": "https://it.wikipedia.org/wiki?curid=65456", "title": "Dodici", "text": ""}
{"id": "65458", "revid": "656701", "url": "https://it.wikipedia.org/wiki?curid=65458", "title": "Dieci", "text": ""}
{"id": "65459", "revid": "55555876", "url": "https://it.wikipedia.org/wiki?curid=65459", "title": "Nove", "text": ""}
{"id": "65465", "revid": "2233389", "url": "https://it.wikipedia.org/wiki?curid=65465", "title": "Atella (citt\u00e0 antica)", "text": "Atella \u00e8 una citt\u00e0 di origine osca, una delle pi\u00f9 antiche della \"Campania\" e una delle prime ad aver ottenuto la cittadinanza romana. Era attraversata dalla via Atellana, che la conduceva a sud-ovest a Cuma e a nord-est a Capua. Parte del tracciato della via Atellana \u00e8 conservato oggi, con lo stesso nome, nel tratto che attraversa Frattaminore. Dalla citt\u00e0 prende nome l'atellana, una delle forme di spettacolo d'origine locale che influenz\u00f2 il teatro latino.\nStoria.\nNon se ne trova menzione su documenti precedenti alla seconda guerra punica, quando, sebbene fosse una citt\u00e0 indipendente e battesse moneta propria, in particolare in bronzo con la leggenda ADERL in alfabeto osco, risalenti probabilmente alle guerre puniche, era alleata con Capua e altre citt\u00e0 campane e parteggi\u00f2 per Cartagine dopo la battaglia di Canne (216 a.C.).\nFu occupata dai Romani nel 210 a.C.: i sopravvissuti furono mandati in esilio e la citt\u00e0 fu successivamente rifondata come rifugio per i profughi provenienti da Nocera. Infatti, poich\u00e9, gli abitanti di Nuceria e Acerra, si lamentavano di non sapere dove andare a vivere, in quanto Acerra era stata in parte incendiata e Nuceria completamente distrutta, essi furono inviati dal proconsole Fulvio Flacco al Senato di Roma a fare le loro rimostranze. Ai primi, gli Acerrani, venne concesso di ricostruire gli edifici incendiati; ai Nucerini si permise loro di trasferirsi ad Atella, mentre agli Atellani fu imposto di spostarsi a \"Calatia\".\nNel I secolo a.C. Cicerone ne parl\u00f2 cos\u00ec tanto da poter essere considerato il suo \"patron\"; durante il periodo imperiale fu un \"municipium\". Nello stesso periodo, la citt\u00e0 veniva rifornita da una diramazione dell'acquedotto augusteo che partiva dal tratto ipogeo a Capodimonte.\nInoltre, fra il 455 e il 456, fu devastata dai Vandali, al comando di Genserico.\nIl declino della citt\u00e0 cominci\u00f2 quando la sua diocesi fu trasferita nella vicina citt\u00e0 normanna di Aversa nel 1030.\nArea archeologica.\nLe rovine della citt\u00e0, consistenti in case private, numerose tombe e il \"giardino di Virgilio\", sono oggi conservate sui siti dei comuni di Frattaminore (pi\u00f9 precisamente nella parte corrispondente al capoluogo del comune di Pomigliano d'Atella, soppresso con Decreto Regio del 15/05/1890), Orta di Atella, Sant'Arpino e Succivo. Di questi, Orta di Atella, Sant'Arpino e Succivo hanno costituito, durante il fascismo, il comune di Atella di Napoli. Questi paesi, inoltre, sono soci fondatori dell'Associazione dei Comuni atellani, cui si sono aggiunti di recente i comuni di Cesa e Gricignano di Aversa.\nIl Comune di Orta di Atella ad inizio 2012 ha lasciato l'Unione.\nAlcuni studiosi ritengono che il territorio di Atella fosse pi\u00f9 vasto e comprendesse anche i suoli oggi occupati da parte degli abitati di Cesa, Caivano, Sant'Antimo e la frazione Fratta Piccola del soppresso comune di Pomigliano d'Atella; altri a questi comuni aggiungono addirittura Afragola, Casavatore, Casoria e i quartieri dell'area settentrionale di Napoli.\nNel 1978 viene fondato l'Istituto di Studi Atellani, ente dotato di personalit\u00e0 giuridica, di rilevante interesse regionale, con lo scopo di incentivare gli studi sull'Antica Atella e le fabulae, raccogliendone e conservandone ogni testimonianza e diffondendo il tutto mediante pubblicazioni.\nA Succivo \u00e8 situato il museo archeologico dell'agro Atellano, istituito all'inizio degli anni 2000.\nNel marzo del 2012 per far riaffiorare il ricordo dell'antica citt\u00e0 della Campania, centro di cultura e patria delle famose \"Fabulae Atellanae\" nasce Atella Multimedia, associazione culturale con lo scopo di diffondere la cultura mediante le nuove tecnologie e la multimedialit\u00e0.\nNel luglio del 2012 la medesima associazione fonda Atella.TV, la Web TV della cultura."}
{"id": "65466", "revid": "48888528", "url": "https://it.wikipedia.org/wiki?curid=65466", "title": "Due", "text": ""}
{"id": "65471", "revid": "106908", "url": "https://it.wikipedia.org/wiki?curid=65471", "title": "Legge di Bragg", "text": "Facendo incidere un'opportuna onda elettromagnetica su di un cristallo si osservano fenomeni di interferenza, causati dalla riflessione di onde da parte di piani cristallini diversi ma paralleli. Questo fenomeno fu interpretato per la prima volta da William Henry Bragg e suo figlio William Lawrence nel 1913 e riassunto nella cosiddetta legge di Bragg:\ndove:\nLa formula si spiega in maniera analitica considerando una differenza di cammino ottico pari a formula_6.\nLa legge di Bragg pu\u00f2 essere interpretata geometricamente nello spazio reciproco come sfera di Ewald.\nTracciando un grafico che abbia come ascisse i valori della frequenza di radiazione e come ordinate i valori della quantit\u00e0 di moto si ottiene che quest'ultima dipende linearmente dalla lunghezza d'onda in maniera inversamente proporzionale, e che il prodotto tra le due \u00e8 una costante che misurata vale esattamente la costante di Planck. Si deduce che ad ogni particella in moto \u00e8 associata una lunghezza d'onda, il che \u00e8 un passo fondamentale per la formulazione del dualismo onda particella formulato da De Broglie."}
{"id": "65474", "revid": "219110", "url": "https://it.wikipedia.org/wiki?curid=65474", "title": "MorphOS", "text": "MorphOS \u00e8 il sistema operativo nativo del computer Pegasos, basato su un microkernel denominato Quark.\nStoria.\nIdeato da Ralph Schmidt, e da altri programmatori ex dipendenti di Phase5, in origine doveva essere un sistema operativo alternativo per le macchine Amiga dotate di processori PowerPC, ed era stato valutato da Amiga Inc. anche come sistema per le loro nuove macchine PPC di nuova generazione.\nLa programmazione di MorphOS \u00e8 partita nel 1999. La sua prima release risale all'agosto 2000, quando fu resa disponibile al pubblico la versione 0.4 (beta) per tutte le macchine Amiga dotate di scheda acceleratrice PowerPC, cio\u00e8 CyberstormPPC e Blizzard PPC.\nLo sviluppo \u00e8 continuato in modo indipendente dopo che il management di Amiga Inc. ruppe le trattative con il team degli sviluppatori di MorphOS - affidando ad altri lo sviluppo della quarta release di AmigaOS - trovando alla fine un collocamento ideale sulle macchine Pegasos prodotte da bPlan e commercializzate da Genesi.\nA partire dalla versione 2.4 il sistema supporta anche alcuni modelli di Amiga e Mac mini G4. La versione 2.5 aggiunge il supporto alla famiglia eMac, mentre la versione 2.6 pu\u00f2 essere installata anche sui computer della famiglia Power Mac G4.\nIl 2 dicembre 2010 \u00e8 stata pubblicata la versione 2.7, che migliora il supporto ai Power Mac G4 e ad alcune GPU delle famiglie ATI Radeon e Rage 128. \u00c8 stato inoltre implementato il supporto ai processori PowerPC 7448, seppur a livello sperimentale.\nL'8 giugno 2012 \u00e8 stata pubblicata la versione 3.0, la prima public release di MorphOS installabile anche su alcuni computer portatili della Famiglia PowerBook G4. Inoltre, sono stati migliorati i driver atti a gestire le interfacce SCSI e Serial ATA utilizzate dai computer della Famiglia Power Macintosh, ed \u00e8 stata migliorata la gestione dei file system FAT, NTFS ed ext3.\nL'8 luglio 2012 \u00e8 uscita la versione 3.1, che consiste principalmente nella risoluzione di bachi presenti nella release precedente.\nLa release pi\u00f9 recente \u00e8 la 3.15 del 31 dicembre 2020, in buona parte costituita da bugfix rispetto alla versione anteriore.\nCaratteristiche.\nFra le sue principali caratteristiche esso offre la possibilit\u00e0 di sfruttare software non nativo impiegando sandbox indipendenti fra di loro. Attualmente ne sono attive solo due:\nIl programma di sistema che si occupa di interfacciare graficamente il MorphOS con l'utente riproducendo un ambiente desktop si chiama Ambient ed \u00e8 basato sulla versione 4 di Magic User Interface (MUI).\nDal punto di vista strettamente tecnico, oltre ad attuare un multitasking di tipo \"preemptive\", MorphOS ha anche altre caratteristiche comuni a tutti i moderni sistemi operativi, tra cui:"}
{"id": "65477", "revid": "599013", "url": "https://it.wikipedia.org/wiki?curid=65477", "title": "Encrypted File System", "text": ""}
{"id": "65478", "revid": "287204", "url": "https://it.wikipedia.org/wiki?curid=65478", "title": "14 regioni di Roma augustea", "text": "La divisione amministrativa della citt\u00e0 di Roma in 14 regioni fu voluta da Augusto nel 7 a.C.\nLe regioni, il cui nome tuttora si perpetua nella forma contratta di \"rioni\" (\"regiones\"), furono inizialmente contrassegnate solo da un numero, ma successivamente ciascuna ebbe anche un suo nome, dato probabilmente dall'uso. Le regioni erano suddivise in \"vici\", ossia singoli quartieri.\nQueste \"regiones\" sono giunte a noi attraverso i cosiddetti Cataloghi regionari, in due differenti redazioni leggermente diverse tra loro. Delle due versioni la prima ci \u00e8 giunta con il titolo di \"Curiosum urbis Romae regionum XIIII\", mentre la seconda, priva di titolo, \u00e8 normalmente conosciuta come \"Notitia urbis Romae\"."}
{"id": "65480", "revid": "120022216", "url": "https://it.wikipedia.org/wiki?curid=65480", "title": "Decomposizione (biologia)", "text": "La decomposizione (anche detta putrefazione) \u00e8 il processo di disfacimento dei corpi (o di parte di essi) di organismi precedentemente viventi, che si scompongono nelle forme pi\u00f9 semplici della materia dopo la morte. La scienza che studia la decomposizione \u00e8 generalmente denominata tafonomia e tanatologia la scienza forense che analizza le cause di un decesso.\nIl processo di disfacimento.\n\u00c8 comune opinione degli studiosi che la decomposizione cominci al momento della morte, immediatamente dopo di essa, anche se la visibilit\u00e0 esterna dei suoi effetti sia relativamente successiva.\nIn questa fase la decomposizione \u00e8 causata principalmente da due fattori: autolisi (la suddivisione dei tessuti dai propri prodotti chimici interni del corpo ed enzimi) e putrefazione propriamente detta (scissione degli elementi costitutivi dei tessuti operata dai batteri). \nQuesti processi rilasciano gas che sono la causa principale dell'odore caratteristico dei corpi morti. Tali gas possono presentare nella loro composizione una rilevante percentuale di metano, magnesio e potassio, miscela che talvolta pu\u00f2 innescare una fiammata al contatto con l'aria, nel noto fenomeno del fuoco fatuo.\nFattori che influenzano la decomposizione.\nLa rapidit\u00e0 ed il modo in cui un corpo umano o animale si decompone sono influenzati da un certo numero di fattori. \nPer grado di importanza approssimativamente decrescente, tali fattori includono:\nGli agenti decomponenti biologici.\nInsetti ed altri animali sono tipicamente gli agenti principali della decomposizione, posto che il corpo sia loro accessibile. Gli insetti pi\u00f9 importanti che sono tipicamente coinvolti nel processo includono i saprofagi (\"Sarcophagidae\") ed i calliforidi (\"Calliphoridae\"). \nLa temuta mosca color verde-bottiglia (la cosiddetta \"mosca metallica\") che si vede d'estate \u00e8 una calliforida; in realt\u00e0 essa depone le sue uova bianche su qualunque carne esposta (priva di pelle) indipendentemente sia viva o morta. La sua asserita preferenza \u00e8 solo illusoria, poich\u00e9 gli animali vivi possono scacciarla ed essa non pu\u00f2 agire su di essi come farebbe su un cadavere.\nBen pi\u00f9 precisi e determinati sono invece i bigattini: questi vermiformi bianco-giallognoli ben noti ai pescatori, che li usano come esche, sono le larve apode dei calliforidi e di altri ditteri. I bigattini sono in grado, in climi con temperature calde, di contribuire alla completa distruzione delle parti non ossee in tempi sorprendentemente rapidi, grazie anche alla loro capacit\u00e0 riproduttiva impressionante per rapidit\u00e0 e proporzioni. \nAltri animali come i coyote, le iene, gli avvoltoi, i cani, i lupi, le volpi, i gatti, i ratti ed i topi possono nutrirsi di un corpo morto se lo trovano. Alcuni fra questi, inoltre, ne rimuoveranno e spargeranno le ossa.\nLe tecniche di contrasto.\nStanti motivazioni che fanno parte di un istinto generale ed innato dell'Uomo che comprende anche le riflessioni razionali ed irrazionali sulla morte, la decomposizione \u00e8 vista dall'uomo come un fenomeno temuto e terribile. Uno degli istinti innati, comune anche ad altri mammiferi, \u00e8 l'immediata repulsione alla vista ed all'olfatto di cadaveri decomposti (con accessi di somatizzazione che includono la nausea ed il vomito). \nUna delle pratiche funebri pi\u00f9 note, la cremazione, sottrae il cadavere alla decomposizione ordinaria pi\u00f9 deterministicamente decomponendolo con l'azione della combustione, che ne scinde ugualmente le molecole, ma per effetto del fuoco e rapidamente.\nUn altro dei modi scoperti dall'Uomo per contrastare il processo decompositivo, \u00e8 l'imbalsamazione, che lo ritarda, ma non lo arresta indefinitamente. Gli imbalsamatori, del resto, tipicamente pongono la loro maggiore attenzione alle parti del corpo pi\u00f9 in vista, come la faccia e le mani, talvolta non curandosi di altre parti, o addirittura rimuovendo le parti molli come l'intestino e gli altri visceri, (l'eviscerazione \u00e8 anche una pratica seguita presso molti popoli con finalit\u00e0 e ritualit\u00e0 religiose). \nI prodotti chimici usati nell'imbalsamazione respingono la maggior parte degli insetti e ritardano il processo di putrefazione batterica, ma non conservano un corpo indefinitamente. \nIn ambienti sufficientemente asciutti, un corpo imbalsamato pu\u00f2 conservarsi in stato di mummia per tempi anche considerevoli.\nDalla scoperta che il congelamento del cadavere rallenta l'azione della maggior parte delle forme viventi capaci di aggredirlo, si \u00e8 sviluppata la tecnica dell'ibernazione, che per taluni sarebbe applicabile anche a corpi vivi, senza causarne la morte.\nI tempi di scheletrificazione.\nNotoriamente le componenti ossee del corpo sono le ultime a decomporsi, dunque lo scheletro \u00e8 quanto spesso si ritrova di una salma a seguito della riesumazione.\nIl tempo necessario perch\u00e9 un corpo umano si riduca ad uno scheletro pu\u00f2 variare notevolmente. Normalmente il corpo di un adulto sepolto in terreno ordinario senza una bara richiede dieci-dodici anni per decomporsi ad uno scheletro, in un clima temperato. Immergendo il corpo in acqua, la scheletrificazione accade circa quattro volte pi\u00f9 velocemente; esponendo il cadavere all'aria aperta, otto volte pi\u00f9 velocemente. \nLo scheletro, in s\u00e9, non \u00e8 permanente poich\u00e9 gli acidi a cui il cadavere \u00e8 esposto possono disintegrarlo (questo \u00e8 uno dei motivi della mancanza di resti umani nel relitto del Titanic anche in parti della nave inaccessibili ai pesci ed agli altri agenti degradanti). \nI corpi esposti a terreno freddo e umido possono invece sviluppare una sostanza cerosa denominata \"adipocera\", a causa dell'azione (sulle proteine e sui grassi del corpo) di prodotti chimici presenti nel terreno. La formazione di adipocere ritarda la decomposizione inibendo l'azione dei batteri che causano la putrefazione.\nMotivi di studio della decomposizione.\nVarie scienze, per finalit\u00e0 diverse, studiano la decomposizione dei corpi. \nQueste scienze hanno spesso relazione con la medicina legale, perch\u00e9 il motivo pi\u00f9 frequente per lo studio specifico sulla decomposizione dei corpi umani \u00e8 determinare il periodo e la causa della morte di un dato individuo a fini legali. \nPer questo si hanno principalmente:"}
{"id": "65489", "revid": "124408524", "url": "https://it.wikipedia.org/wiki?curid=65489", "title": "Gas naturale", "text": "Il gas naturale \u00e8 un gas prodotto dalla decomposizione anaerobica di materiale organico. In natura si trova comunemente allo stato fossile, insieme al petrolio, al carbone o da solo in giacimenti di gas naturale. Viene per\u00f2 anche prodotto dai processi di decomposizione correnti, nelle paludi (in questo caso viene chiamato anche gas di palude), nelle discariche, durante la digestione negli animali e in altri processi naturali. Viene infine liberato nell'atmosfera anche dall'attivit\u00e0 vulcanica.\nL'utilizzo del gas naturale come combustibile contribuisce fortemente all'aumento di concentrazione di gas serra responsabile per la crisi climatica. Le emissioni di anidride carbonica risultanti dalla combustione di gas naturale sono pari a circa il 74% di quelle relative alla benzina (a cui vanno aggiunte le rilevanti emissioni prodotte durante l'estrazione e il trasporto). \nComposizione chimica e potere energetico.\nComposizione chimica.\nIl principale componente del gas naturale \u00e8 il metano (CH4), la pi\u00f9 piccola fra le molecole degli idrocarburi. Normalmente contiene anche idrocarburi gassosi pi\u00f9 pesanti come etano (CH3CH3), propano (CH3CH2CH3) e butano (CH3CH2CH2CH3), nonch\u00e9, in piccole quantit\u00e0, pentano (CH3CH2CH2CH2CH3).\nSono sempre presenti modeste percentuali di gas diversi dagli idrocarburi, ad esempio anidride carbonica (CO2), azoto, ossigeno (in tracce), gas nobili e solfuro di idrogeno (H2S).\nIl solfuro d'idrogeno e il mercurio (Hg) sono considerati i contaminanti pi\u00f9 nocivi, che devono essere rimossi prima di qualsiasi utilizzo.\nPotere energetico.\nLa combustione di un metro cubo di gas naturale di tipo commerciale generalmente produce circa 38 MJ, ossia 10,6 kWh.\nPi\u00f9 precisamente si ha:\nQuesti valori sono solo indicativi e variano a seconda del distributore, in funzione della composizione chimica del gas naturale distribuito ai clienti che pu\u00f2 variare nel corso dell'anno anche con lo stesso distributore.\nStoccaggio e trasporto.\nLa principale difficolt\u00e0 nell'utilizzo del gas naturale \u00e8 posta dal suo trasporto dal campo di estrazione alla rete di consumo. \n&lt;br&gt;I gasdotti sono economici, ma non consentono l'attraversamento degli oceani e soprattutto, poich\u00e9 nel loro percorso internazionale devono attraversare molti Stati, ciascuno dei quali potrebbe decidere d'interromperne il flusso per motivi politici o bellici.\n&lt;br&gt;In alternativa, previa liquefazione, si ricorre al suo trasporto navale su apposite navi metaniere, che hanno costi elevati e comportano problemi di sicurezza. Rispetto alla soluzione dei gasdotti fissi, questa alternativa ha l'indubbio vantaggio di poter diversificare in ogni momento la fonte di approvvigionamento pi\u00f9 sicura o economica.\nIl gas naturale viene compresso e raffreddato per essere immagazzinato liquefatto.\nDistribuzione e vendita.\nIl gas naturale compresso, in bombole, viene usato nelle zone rurali o comunque dove non sia possibile o conveniente il collegamento alle condotte che costituiscono la rete di distribuzione urbana in bassa pressione e sono gestite da societ\u00e0 concessionarie (distributori) con contratti di lunga durata pur essendo normalmente di propriet\u00e0 pubblica.\nIn Italia.\nLa distribuzione e la vendita sono state oggetto di una completa revisione normativa nell'ambito del processo di liberalizzazione del mercato del gas.\nL'autorit\u00e0 per l'energia elettrica e il gas \u00e8 un'istituzione formalmente indipendente fondata nel 1995 e operativa dal 23 aprile 1997 che, in seguito alle decisioni del 1996 e del 1998 dell'Unione europea di liberalizzare i settori dell'energia elettrica e del gas naturale, ha sostituito di fatto i monopoli presenti nella maggior parte dei paesi aderenti all'Unione, assumendo il ruolo di soggetto regolatore dei mercati liberalizzati. Ha la funzione di favorire lo sviluppo di mercati concorrenziali nelle filiere elettriche e del gas naturale, principalmente tramite la regolazione tariffaria, l'accesso alle reti, il funzionamento dei mercati e la tutela degli utenti finali.\nIn Italia il definitivo passaggio al regime di mercato libero per il mercato dell'energia \u00e8 previsto nel 2022: da quel momento il prezzo delle risorse energetiche non sar\u00e0 pi\u00f9 stabilito dall'Autorit\u00e0 dell'energia (ARERA), ma sar\u00e0 determinato dal mercato, in un regime di concorrenza fra gli operatori del settore.\nTrasformazione in carburante liquido.\nVisto il costo sempre pi\u00f9 alto del petrolio, \u00e8 diventato conveniente il processo di trasformazione del gas naturale in carburanti liquidi, principalmente nafta e gasolio. Tale processo \u00e8 chiamato \"GTL\" (Gas To Liquids) ed \u00e8 basato su una tecnologia chiamata Fischer-Tropsch utilizzata dai chimici tedeschi durante la seconda guerra mondiale. I tedeschi, non avendo a disposizione giacimenti petroliferi, per alimentare la loro macchina bellica utilizzavano carbone, il quale, dopo essere stato gassificato, veniva convertito in carburante liquido. Il Processo Fischer-Tropsch utilizza un catalizzatore a base di cobalto o di ferro per produrre condensati e cera a partire dal gas naturale opportunamente trattato.\nUsi.\nGenerazione di energia elettrica.\nIl gas naturale \u00e8 una delle principali fonti utilizzate per la produzione di energia elettrica in molti tipi di centrali elettriche. Nei cicli convenzionali alimenta bruciatori che producono vapore destinato ad azionare turbine, mentre nelle centrali cosiddette \"turbogas\" viene direttamente bruciato in turbine a combustione interna. Le pi\u00f9 efficienti centrali termoelettriche a gas combinano una turbina a gas (primo stadio) con una a vapore (secondo stadio) la cui caldaia \u00e8 alimentata dai gas combusti in uscita dalla turbina a gas. Si tratta di centrali dette \"a ciclo combinato\".\nIl calore ulteriormente residuo pu\u00f2 ancora essere utilizzato, per esempio per il riscaldamento tramite una rete di teleriscaldamento, o, pi\u00f9 raramente, per la refrigerazione (ci si riferisce comunemente ai casi di produzione combinata di elettricit\u00e0 e calore con il termine di cogenerazione).\nUtilizzo come combustibile per autotrazione.\nIl gas naturale, molto spesso denominato \"metano\", anche se in realt\u00e0 \u00e8 composto da metano e altri gas, \u00e8 utilizzato in Italia come combustibile per autotrazione sin dagli anni trenta quando la politica dell'autarchia spinse la tecnica del momento a cercare nuove soluzioni per l'utilizzo di carburanti alternativi come il gasogeno e il gas naturale. L'Italia lo importa ed esso \u00e8 un idrocarburo gassoso.\nUso domestico, commerciale, industriale.\nIl gas naturale viene fornito alle abitazioni, alle attivit\u00e0 commerciali e agli impianti industriali. Gli usi pi\u00f9 comuni sono per cucinare, per scaldare l'acqua sanitaria, per il riscaldamento e il condizionamento degli edifici. In alcuni usi industriali, pu\u00f2 essere utilizzato per raggiungere temperature non oltre i 1\u00a0000\u00a0\u00b0C.\nFonti.\nIl gas naturale viene estratto da giacimenti misti di gas e petrolio o solo di gas. I pi\u00f9 grandi giacimenti conosciuti si trovano nel Golfo Persico (Qatar e Iran), ma il paese che singolarmente possiede le maggiori riserve conosciute \u00e8 la Russia.\nOltre ai tradizionali giacimenti, negli ultimi decenni si \u00e8 intensificata la produzione anche di shale gas e tight gas (soprattutto negli Stati Uniti).\nUna piccola percentuale di gas naturale viene estratta anche dalle miniere di carbone - \u00e8 il cosiddetto CBM (Coal Bed Methane).\nAltre fonti possibili.\nUn'altra fonte di gas naturale, qui denominato \"biogas\", sono le discariche, nelle quali si forma con la decomposizione dei rifiuti.\nIn Ontario e in Danimarca \u00e8 in progetto l'estrazione di metano dal letame prodotto da allevamenti di animali (principalmente maiali e bovini) per generare energia elettrica. Con uno di questi impianti a biogas si riesce a produrre elettricit\u00e0 sufficiente per una piccola citt\u00e0 (250\u00a0MW). Questo metodo pu\u00f2 essere ulteriormente migliorato aggiungendo altro materiale organico come la parte organica fermentabile dei rifiuti domestici.\nRiserve e consumi.\nProduttori e riserve.\nSecondo i dati Eni, nel 2010 sono stati consumati, nel mondo, 3\u00a0253 miliardi di\u00a0m\u00b3 di gas naturale. Alla fine dello stesso anno le riserve ammontavano a 190\u00a0878 miliardi di\u00a0m\u00b3; assumendo costanti i consumi, le riserve note non si estinguerebbero prima di 59 anni. Nel decennio 1994-2004, per\u00f2, i consumi sono aumentati in media del 2,7% all'anno, e si ravvisa qualche problema in particolare per l'Occidente.\nI principali produttori di gas naturale sono:\nSecondo dati ENI, nel 2010 le riserve mondiali stimate sono di 190\u00a0878 miliardi di metri cubi e i maggiori produttori sono:\nRussia 19,3%,\nIran 4,5%,\nQatar 4,0%,\nArabia Saudita 2,5%,\nUSA 18,6%,\nAlgeria 2,7%,\nCanada 4,9%,\nCina 3,0%,\nIndonesia 2,8%,\nNorvegia 3,4%,\nResto del mondo 34,4%.\nPossiamo aggiungere:\nGas remoto.\nUna porzione delle riserve di gas globale richiede allo stato un costo infrastrutturale troppo elevato per essere trasportata alle effettive aree di utilizzo. Tale gas prende il nome di \"gas remoto\" e include sia il gas non ancora estratto dai giacimenti gi\u00e0 individuati sia quello associato alla produzione di petrolio, spesso liberato o bruciato o reiniettato nel giacimento stesso. Per sopperire alla domanda futura di gas e accrescerne l'offerta la valorizzazione del gas remoto \u00e8 considerata una possibile opzione da percorrere.\nPaesi importatori.\nLa situazione si chiarisce ulteriormente dando uno sguardo alle importazioni.\nLa Germania importa da paesi che dispongono di riserve con vita residua compresa tra 20 e 79 anni.\nIl Giappone importa gas naturale liquefatto da paesi che dispongono di riserve con vita residua compresa tra 31 e 64 anni.\nGli Stati Uniti, dopo la scoperta di enormi depositi di gas naturale chiamato shale gas contenuto all'interno delle rocce argillose e lo sviluppo delle trivellazioni orizzontali necessarie per estrarlo, possono contare su una disponibilit\u00e0 di gas enorme: 200 biliardi (200x1015) di piedi cubici di gas. Per dare un'idea, le riserve mondiali di gas attualmente conosciute ammontano a 6 biliardi (6x1015) di piedi cubici, come ha affermato Alan Greenspan il 20 maggio 2005.\nSicurezza.\nIl gas, in natura inodore e incolore, viene, prima di essere immesso nelle reti cittadine, miscelato deliberatamente con una miscela di sostanze odorizzanti, principalmente appartenenti a due tipi di composti chimici (TBM o terziar-butilmercaptano, o anche THT o tetraidrotiofene) con un forte e cattivo odore al fine di renderlo immediatamente riconoscibile all'olfatto e quindi evitare, a causa di inavvertibili sacche di gas, esplosioni. Nell'industria il gas metano non viene odorizzato. Nelle miniere vengono installati sensori e l'ambiente minerario \u00e8 specificamente sviluppato per evitare fonti di accensione del gas (ad esempio la lampada di Davy).\nIl gas naturale non \u00e8 di per s\u00e9 tossico. In taluni giacimenti, per\u00f2, \u00e8 disciolta nel gas naturale una certa quantit\u00e0 di solfuro di idrogeno, gas altamente tossico anche a bassissime concentrazioni.\nImpatti ambientali del gas naturale.\nLa combustione del gas naturale genera, anche se in misura minore rispetto agli altri combustibili fossili, gas serra (soprattutto l'anidride carbonica) che contribuiscono al surriscaldamento del pianeta. Lo stesso gas metano incombusto risulta un gas serra molto potente che, sebbene in concentrazioni minori rispetto all'anidride carbonica, risulta pi\u00f9 dannoso di circa 28 volte rispetto a questa se si considera l'effetto a 100 anni; il valore diventa 84 se si considera l'effetto a 20 anni.\nInoltre, l'attivit\u00e0 di estrazione e degli accumuli di idrocarburi pu\u00f2 causare un aumento locale della \"subsidenza\", con ripercussioni dirette sulla stabilit\u00e0 di edifici e impianti, e facilitando il ristagno delle acque superficiali. Se l'area di produzione \u00e8 prossima alla costa, la subsidenza pu\u00f2 avere come effetto l'invasione da parte delle acque marine di aree prima emerse. L'entit\u00e0 della subsidenza \u00e8 tanto maggiore quanto la roccia serbatoio ('reservoir') da cui avviene la produzione di fluidi (gas naturale o anche petrolio) \u00e8 superficiale. Questa problematica \u00e8 diffusa anche in Italia, soprattutto nelle pianure costiere e in particolare nel Delta del Po e sulla costa adriatica in seguito all'estrazione di gas naturale e acque di giacimento da bassa profondit\u00e0. L'estrazione e il trasporto del gas possono inoltre generare ulteriore inquinamento.\nGli esperti si attendono un'impennata nell'uso di gas naturale, conseguente alla richiesta di fonti alternative al petrolio.\nNormalmente, gli inquinanti principali sono: anidride carbonica, monossido di carbonio, ozono, ossidi di azoto. Sono per\u00f2 molto ridotti i seguenti inquinanti: particolato, ossidi di zolfo, idrocarburi incombusti (tra cui benzine). Le emissioni per\u00f2 dipendono molto dal modo in cui avviene la combustione. In un motore per automobili o per veicoli pesanti, per esempio si riscontrano emissioni di particolato ultrafine molto superiori a quelle di un motore Diesel moderno (dotato di filtro), per certi veicoli fino a oltre 100 volte in termini di numero di particelle se si considerano le particelle fino a 3 nm. Dato che la legislazione attuale considera solo le particelle fino a 23 nm, tale particolato ultrafine non viene generalmente considerato."}
{"id": "65495", "revid": "33689", "url": "https://it.wikipedia.org/wiki?curid=65495", "title": "AmigaDOS", "text": "AmigaDOS \u00e8 uno dei moduli principali del sistema operativo AmigaOS e si occupa della memorizzazione dei dati su dispositivi come hard disk e floppy disk. \nCommissionato a MetaComCo da Commodore, AmigaDOS deriva principalmente dal sistema operativo TripOS, quest'ultimo scritto in BCPL. Dall'integrazione con TripOS deriva anche l'interfaccia a riga di comando di AmigaDOS, AmigaShell.\nStoria.\nIl file System originario Amiga FileSystem \u00e8 derivato dal porting di alcune parti di TripOS in AmigaOS e fu scritto in BCPL prima del 1985. Da principio non era stato pensato per la velocit\u00e0, aveva inoltre un alto grado di ridondanza per salvaguardare quanto pi\u00f9 possibile i dati memorizzati sui floppy disk. Con l'avvento di hard disk sempre pi\u00f9 capienti ed economici si decise di migliorare l'Amiga Filesystem includendo il supporto di questi dispositivi ed eseguendo un lavoro di riscrittura dal BCPL all'assembly 68000 per renderlo pi\u00f9 veloce. Da questa riscrittura nacque l'Amiga FastFileSystem che venne introdotto per la prima volta con la versione 1.3 di AmigaOS e presenta anche un timido supporto per gli hard link.\nCon l'avvento di AmigaOS 2.x vennero introdotte due varianti che integravano la caratteristica International che permette di avere i nomi dei file contenenti anche caratteri accentati.\nCon la versione 3.0 dell'OS fu presentata una nuova versione del FastFileSystem Amiga. Questa supporta gli hard link e i soft link, introducendo un'ulteriore variante allo stesso filesystem cui si aggiunge il supporto alla cache per la lettura delle directory. Questa variante, definita Directory Caching, \u00e8 un accorgimento che permette di ritrovare i dati pi\u00f9 velocemente sul floppy e sull'Hard Disk. Come i sistemi di caching usati su altri sistemi fa un certo uso dello spazio sul disco.\nCon le revisioni 3.5 e 3.9 di AmigaOS L'Amiga FileSystem, comprendente tutte le sue varianti, viene reso estremamente pi\u00f9 robusto e sicuro ed introduce il supporto di hard disk maggiori di 4 Gb, accogliendo come standard la modifica chiamata NSDPatch che permette ad Amiga di indirizzare 2^64 bit, pari a 4 Exabyte di memoria fisica. Dalla versione 3.5 di AmigaOS sia NSDPatch, che il supporto a dischi rigidi di grandissime dimensioni sono quindi standard per questo sistema operativo.\nCon AmigaOS4.0 l'Amiga FileSystem \u00e8 stato completamente riscritto in C mantenendo tutte le sue precedenti caratteristiche ed implementando nuove API. Nasce cos\u00ec l'Amiga FastFileSystem2 per PowerPC che supporta i nomi fino a 108 caratteri (LFN o Long File Name).\nCaratteristiche.\nA differenza di Linux che richiede un mount point obbligatorio, su Amiga un device pu\u00f2 divenire di avvio semplicemente se ha priorit\u00e0 superiore rispetto a tutti gli altri device e il sistema operativo installato. Al momento dell'avvio AmigaDOS crea un'assegnazione denominata \"SYS:\" che punta al nome del device di boot.\nAssumendo come nome di device \"DH0\", tipicamente usato per i dischi-fissi, e come nome del volume \"Workbench\" abbiamo 3 modi per indicare ad AmigaDOS il volume di avvio: SYS:, DH0: e Workbench:.\nA partire dall'Amiga OS 2.0 \u00e8 stato reso disponibile un comodo boot menu accessibile tenendo contemporaneamente premuti entrambi i tasti del mouse all'atto dell'accensione o al reset. Questo menu permette di fare il boot da qualsiasi device o hard disk collegato al sistema, e, nelle versioni successive, anche di inibire il caricamento di alcune partizioni rispetto ad altre per nasconderle cos\u00ec al sistema. Amiga non ha limiti riguardo al numero di partizioni: il numero di unit\u00e0 disponibili \u00e8 limitato dal tipo di interfaccia usata (IDE o SCSI). Pi\u00f9 schede di espansione con bus IDE o SCSI possono essere collegate contemporaneamente, aumentando il numero di unit\u00e0 disponibili e moltiplicando le possibilit\u00e0 di suddividerle in partizioni.\nL'organizzazione delle informazioni.\nCome tutti i computer, anche Amiga ha un suo sistema per la gestione dei file, delle directory e dei volumi fisici e virtuali (Hard Disk, Tape stream, eccetera).\nAmiga supporta diversi tipi di unit\u00e0 e nell'ordine:\nAmiga non supporta gli hardfile (hard disk racchiusi in un solo file) direttamente, ma lo fa tramite i device di programmi presenti sul mercato. L'emulatore di Macintosh A-Max \u00e8 in grado di creare hardfile in formato Mac; con AmigaUAE (versione Amiga di Unix Amiga Emulator, l'emulatore Amiga source free) la piattaforma Amiga \u00e8 in grado di vedere hardfile addirittura anche formattati con il suo stesso standard; infine con l'emulatore PC-Task pu\u00f2 creare, leggere e scrivere hardfile in formato PC-FAT, che possiedono tutte le caratteristiche di un qualsiasi hard disk reale del mondo PC.\nLa gestione dei processi.\nI processi possono accedere ad alcune funzioni fornite dal modulo AmigaDOS, in particolare quelle legate all'I/O su memorie di massa, a loro volta interfacciate, a basso livello, con AmigaDOS per mezzo di un particolare processo, noto come Amiga FileSystem. \nIl file system.\nCome caratteristica intrinseca, l'Amiga Filesystem \u00e8 innanzitutto un \"processo\" particolare che accede alle funzioni offerte dall'AmigaDOS. Al momento dell'avvio di AmigaOS il filesystem assegna come \"mount point\" (punto di montaggio/volume di avvio) la root (radice) del device da cui attingere i file di sistema necessari al caricamento dell'OS. Tipicamente il volume di avvio \u00e8 la partizione che contiene il sistema operativo, ma questi pu\u00f2 essere anche un generico volume: un dischetto, un CD-ROM, una chiave USB. \nNel corso degli anni Amiga ha visto l'alternarsi di diversi file system usati per l'organizzazione logica dei suoi dispositivi fisici. Quando viene trattato l'argomento \"filesystem Amiga\" sarebbe dunque pi\u00f9 corretto parlare di filesystem al plurale. Ognuna di queste versioni successive del filesystem ha migliorato sensibilmente prestazioni e caratteristiche del suo predecessore, ha implementato nuove funzioni e ne ha corretto man mano i difetti, e mancanza di robustezza del filesystem primigenio. I filesystem di altre piattaforme (FAT, FAT32, Ext2, Apple, ed altri) vengono supportati da Amiga tramite programmi driver di compatibilit\u00e0 che ne implementano funzioni di lettura e scrittura. Alcuni filesystem di programmatori terzi (PFS, SFS), assai apprezzati dagli utenti, dapprima letti tramite driver, sono stati supportati in modalit\u00e0 standard, in successive versioni dell'AmigaOS, in sue varianti come MorphOS.\nEsistono numerose varianti dell'Amiga Filesystem: il filesystem Amiga che accompagnava le primissime versioni di AmigaOS viene definito come OFS, cio\u00e8 OLD File System, poi si ha il FFS cio\u00e8 Fast File System. Le varianti di Amiga Filesystem sono INTL o International, DIRC o Directory Cache Mode, LFN o LongFileNames:\nOld File System /Fast File System\nFast File System 2 (AmigaOS4.0)\nFFS2 comprende tutte le precedenti varianti ed attraverso delle nuove API tale filesystem pu\u00f2 acquisire nuove caratteristiche a livello di blocchi per mezzo di un'interfaccia a \"plugin\". In AmigaOS4.0Update-1 sono stati inclusi due \"plugin\":\nVi sono anche alcuni filesystem prodotti da terzi che si distinguono per essere pi\u00f9 efficienti:\nLo Smart File System (SFS) Freeware e il Professional File System (PFS) commerciale, scritto in interamente in assembly 68k. Lo Smart File System \u00e8 diventato uno dei due filesystem supportati da MorphOS ed \u00e8 supportato anche da AmigaOS4.\nLa gestione delle memorie di massa.\nAmigaOS fino alla versione 3.x per convenzione riconosceva tutti gli Hard Disk come se fossero SCSI (anche quelli EIDE, o XT, o quelli connessi con qualsiasi altro bus). Lo SCSI_Device di AmigaOS si occupava poi delle \"traduzioni\" dei comandi da dare alle diverse periferiche. Ci\u00f2 deriva dal fatto che la prima interfaccia per hard disk su Amiga fu lo scsi dei modello A2000 e del contemporaneo hard disk esterno per A500. Nel momento in cui vennero commercializzati i modelli A600, A1200 ed A4000 con interfaccia IDE i progettisti pensarono di far gestire questa nuova interfaccia sempre dal \"file driver\", lo scsi.device. In alcuni casi alcuni controller di terze parti utilizzavano opportuni Device-Handler, ma in linea di massima tutti i compiti di gestione erano affidati allo scsi.device.\nI dispositivi di memorizzazione che vengono riconosciuti da Amiga automaticamente, vengono preparati all'uso e gestiti da un programma di sistema unico chiamato HDToolBox che permette la loro prima inizializzazione, l'installazione del RDB, il partizionamento, ecc.\nDalla versione 4.0 AmigaOS riconosce nativamente i dispositivi SCSI, IDE, ATA, USB, ecc. che vengono manipolati dal programma di sistema MediaToolBox. MTB mette a disposizione due modi per operare: \"Normale\" e \"Esperto\" per gli utenti avanzati. Nella modalit\u00e0 \"Esperto\" l'utente pu\u00f2 modificare praticamente tutti i valori dell'RDB. Sempre dalla versione 4.0, AmigaOS mette a disposizione Partition Wizard: un programma di sistema per il recupero ed il salvataggio delle informazioni sui dispositivi di memorizzazione.\nI \"Rigid Disk Block\".\nGli Hard disk formattati con i filesystem Amiga sono caratterizzati dalla presenza dell RDB o RIGID DISK BLOCK, che risiede nel primo(i) cilindro del disco rigido.\nL'RDB indica al sistema operativo da dove fare il boot e informazioni sull'hard disk. Data la sua relativa capienza pu\u00f2 contenere il descrittore ad un intero filesystem. Amiga pu\u00f2 cos\u00ec supportare di base anche filesystem non standard o non proprietari.\nL'RDB solitamente risiede nei primi 16 blocchi sul disco. I blocchi possono anche essere memorizzati in cilindri sparsi su hard disk, ma questo tipo di approccio \u00e8 stato sempre sconsigliato nei manuali Amiga. \u00c8 pi\u00f9 corretto utilizzare il primo cilindro (o cilindri) dell'hard disk per memorizzare questi blocchi dati. L'RDB (detto anche \"hardblocks\"), contiene tutti i dati specifici di un hard disk: il numero e la grandezza dei blocchi, il numero di tracce e di cilindri presenti su hard disk, ed altro. L'RDB punta anche a dei blocchi particolari: quelli che riportano le descrizioni delle partizioni (PartitionBlocks), i blocchi che riportano le immagini dei filesystem (FileSysHeaderBlocks), quelli che contengono le liste (dette 'mappe') dei blocchi danneggiati quei blocchi alternativi da usare al posto dei danneggiati (BadBlockBlocks), e infine, i blocchi che indicano le inizializzazioni da fare all'hard disk in fase di boot (LoadSegBlocks).\nQuesta differenza rende un disco rigido formattato con AmigaOS assai diverso dai sistemi presenti sui comuni PC, che nelle prime due tracce inseriscono un boot sector chiamato MBR (master boot record). Le tecnologie RDB ed MBR sono ovviamente incompatibili tra di loro e ci\u00f2 ha creato non pochi problemi. AmigaOS non riconosce i dischi in formato MBR mentre tra i sistemi operativi dei PC Linux \u00e8 l'unico OS in grado di gestire, seppur in modo limitato, gli hard disk in formato RDB.\nI dispositivi ottici.\nUn discorso a parte meritano i filesystem per CD. Su Amiga sono implementati quelli riconosciuti dal consorzio per gli standard ISO 9660, con le estensioni Joliet e Rock Ridge. Lo stesso dicasi anche per i DVD. Anche in questo caso Amiga supporta gli standard esistenti. Questo significa che con Amiga \u00e8 possibile scrivere e leggere CD che saranno visti su qualsiasi altro computer.\nNel caso di CD formattati con Amiga, vi possono essere sporadici problemi di lettura di alcune directory o dei nomi dei file su altre macchine (esempio: Windows 98). Il problema \u00e8 dovuto all'eventuale utilizzo in Amiga di caratteri speciali (lettere accentate o altro), nei nomi delle directory o dei file. Se si ha l'accortezza di non usarli, non \u00e8 stato rilevato nessun altro particolare problema. Viceversa Amiga supporta assai bene i nomi di file del PC o del Macintosh. Questo \u00e8 dovuto al fatto che Amiga segue lo standard dei caratteri ANSI (American Standard National Institute) /ISO-8859-1.\nIl nome di periferica convenzionalmente adottato da AmigaOS per queste unit\u00e0 ottiche \u00e8 CD0:, a seguire vengono CD1:, CD2: e cos\u00ec via a seconda di quanti CD, o quanti masterizzatori siano connessi al sistema.\nGeometria dei floppy disk.\nIl file system Amiga classico ha un comando interno con un parametro wide offset a 32 bit (unsigned), quindi a massima grandezza raggiungibile per un disco Amiga con questo filesystem era 2^32 bit = 4 Gb.\nPrima dell'avvento dell'OS 3.5 esistevano numerose patch che aggiravano il limite dei 32 bit e portavano questo valore a 64. Dal File System incluso con l'OS 3.5 in poi, tutti i FS si appoggiano all'NSDPatch.\nIl filesystem Amiga supporta dunque adesso volumi pari a 2^64 bit = 36.893.488.147.419.103.232 bit o, detto in byte: 4.611.686.018.427.387.904 cio\u00e8 4 ExaByte.\nLe unit\u00e0 logiche.\nIl sistema operativo Amiga permette di creare delle unit\u00e0 logiche, se si vuole creare un volume logico DATI da usare come unit\u00e0 \"fittizia\" all'interno dell'unit\u00e0 hard disk di boot (DH0: su Amiga), \u00e8 sufficiente creare una directory con quello stesso nome ed aggiungere una riga di comandi con un editor di testi:\n Assign Dati: DH0:Dati\nnella prima riga del file batch chiamato user-startup (lo script di sistema che carica ad ogni boot i programmi e le preferenze volute dall'utente), situato nella directory s (abbreviazione che sta per \"script\") e che in Amiga \u00e8 obbligatoriamente presente nella partizione di boot (DH0:s). Da quel momento e per qualsiasi tipo di operazione (esempio: nei salvataggi o nello spostamento di file) \u00e8 sufficiente fare riferimento come percorso di unit\u00e0 a DATI: che comparir\u00e0 automaticamente fra le altre unit\u00e0 disponibili nelle finestre di salvataggio o nei requester a schermo.\nScorciatoie e trucchi analoghi sono possibili per qualsiasi unit\u00e0, directory o sottodirectory presenti sul sistema Amiga su cui si sta lavorando.\nI RAM disk.\nRam: e Rad: sono due device virtuali particolari. Si tratta di parti della memoria RAM che vengono usate come periferiche (RAM disk). Sono assai utili come destinazione di \"transito\" per qualsiasi file in caso di copia da un supporto fisico a un altro qualora si abbia un solo lettore floppy disk, perch\u00e9 eliminano la necessit\u00e0 di togliere e mettere i dischi nel floppy disk pi\u00f9 volte come avveniva nel mondo PC DOS. A differenza delle analoghe unit\u00e0 RAM disk comuni al mondo PC di grandezza fissa, il device RAM: di AmigaOS \u00e8 completamente rientrante, cio\u00e8 se non vi sono contenuti dati, occupa 0 byte di memoria, mentre se vi sono contenuti dati la sua dimensione massima \u00e8 limitata della memoria fisica disponibile nel computer.\nRad:, introdotto con l'OS 1.3, \u00e8 un device RAM disk resistente ai soft reset (riavviamento semplice della macchina successivo al primo boot). In questo modo l'utente ha a disposizione un device molto potente che pu\u00f2 essere usato in maniera assai proficua. Ad esempio se in Rad: viene replicato il sistema operativo Amiga, sar\u00e0 possibile effettuare numerosi altri boot della macchina utilizzando questo device. In questo modo AmigaOS pu\u00f2 partire direttamente dalla RAM di sistema, senza impegnare e usurare floppy disk o dischi rigidi che sottoposti a un continuo utilizzo si consumerebbero pi\u00f9 rapidamente. Amiga si comporta dunque allo stesso modo di un quiet computer, detto anche computer senza ventola e con hard disk a stato solido, fino all'eventuale spegnimento, o al dismount del device Rad:.\nPer essere visto dal sistema Amiga, il device Rad: richiede di essere montato (AmigaOS supporta anche i mount di periferiche in stile simile al sistema operativo linux), ma non basta smontarlo (unmount) per rimuovere la sua presenza dal sistema: data questa natura di device resistente al reset, Rad: pu\u00f2 essere rimosso dal sistema solo effettuando un riavvio o spegnendo la macchina."}
{"id": "65498", "revid": "57342", "url": "https://it.wikipedia.org/wiki?curid=65498", "title": "Premio C\u00e9sar per la migliore musica da film", "text": "Il premio C\u00e9sar per la migliore musica da film (\"C\u00e9sar de la meilleure musique \u00e9crite pour un film\", fino al 1999 \"C\u00e9sar de la meilleure musique\") \u00e8 un premio cinematografico francese assegnato annualmente dall'\"Acad\u00e9mie des arts et techniques du cin\u00e9ma\" a partire dal 1976.\nI plurivincitori, con tre riconoscimenti, sono Georges Delerue, Michel Portal, Bruno Coulais e Alexandre Desplat.\nAlbo d'oro.\nI vincitori sono indicati in grassetto, a seguire gli altri candidati."}
{"id": "65500", "revid": "1873017", "url": "https://it.wikipedia.org/wiki?curid=65500", "title": "Blu", "text": "Il blu \u00e8 uno dei colori dello spettro percepibile dall'occhio umano, classificato come \"colore freddo\". Si trova tra il ciano e il violetto e ha una lunghezza d'onda tra circa 435 e 500 nanometri. Nella codifica RGB, \u00e8 uno dei tre colori primari additivi, insieme al verde e al rosso. Il suo colore complementare \u00e8 l'arancione.\nIl blu \u00e8 il colore del cielo notturno, quando \u00e8 chiaro e sereno, perch\u00e9 le molecole di gas che compongono l'atmosfera terrestre diffondono solo la luce blu, che ha lunghezza d'onda minore, mentre le lunghezze d'onda maggiori vengono assorbite.\nLe grandi distese d'acqua (mari, laghi eccetera), con il cielo sereno spesso appaiono blu anche perch\u00e9 riflettono l'azzurro e il celeste del cielo, assumendo per\u00f2 una tonalit\u00e0 pi\u00f9 scura in quanto le bande energetiche vengono assorbite in modo differente dall'acqua, facendo scomparire le radiazioni pi\u00f9 deboli: prima il rosso, poi il giallo, poi il verde, lasciando come colore dominante il blu.\nEtimologia.\nLa parola \"blu\" \u00e8 un adattamento del corrispondente termine francese \"bleu\", anch'esso correntemente usato in italiano, e in modo prevalente fino agli anni ottanta. Il termine francese deriva dal provenzale antico \"blau\", e questo dal franco \"bl\u0101o\", che ha la stessa radice del latino \"blavus\".\nIn natura.\nEsempi di minerali che presentano un colore blu pi\u00f9 o meno intenso sono l'ambra blu, l'azzurrite, lo zaffiro blu, l'agata blu, la boleite e la cornetite.\nTalvolta foglie di alcuni specie vegetali (ad esempio \"Brassica oleracea var. capitata\").\nSebbene il colore blu nel mondo animale sia spesso considerato un colore \"insolito\", si ritrova in molti invertebrati (ad esempio farfalle come \"Morpho menelaus\", dalle ali blu), ma anche in vertebrati (ad esempio nel piumaggio di molti uccelli), spesso combinato con altri colori.\nPercezione.\nNegli esseri umani.\nNegli esseri umani, il colore blu viene percepito attraverso dei coni (che sono delle cellule fotorecettrici presenti sulla retina dell'occhio) appositamente deputati a distinguere i colori. Esistono tre tipi di coni nell'occhio umano: S, M e L. Ciascuno di questi tipi percepisce un particolare intervallo di colori e la percezione dei singoli colori nasce dalla combinazione dei diversi stimoli. In particolare il colore blu \u00e8 associato ad una stimolazione dei coni S molto maggiore rispetto alla stimolazione dei coni M e L.\nNegli animali.\nLa percezione del colore blu \u00e8 differente tra gli esseri umani e gli altri animali. Ad esempio i ragni, potendo percepire solo il colore verde e colori nell'ultravioletto, non percepiscono il colore blu.\nColorazione.\nPigmenti e coloranti.\nTradizionalmente il blu \u00e8 stato considerato come un colore primario nella pittura. L'arancione \u00e8 il suo complementare; ma in realt\u00e0 questo non \u00e8 corretto nella moderna teoria dei colori. Poich\u00e9 la miscelazione dei pigmenti \u00e8 un processo sottrattivo, si ha che i reali colori primari nella pittura sono il ciano, il magenta e il giallo (spesso viene aggiunto anche il nero per ragioni pratiche).\nPrima della sintesi chimica dei colori, per ottenere una tinta blu, era necessario mescolare olio di lino e polvere di lapislazzulo; questo procedimento rendeva il blu il colore pi\u00f9 costoso in assoluto tra la gamma dei colori a olio ed era quindi usato con molta parsimonia (al contrario di colori come il marrone in cui bastava mescolare olio e terra).\nIn pirotecnica.\nFuochi d'artificio di colore blu possono essere ottenuti da cloruro rameico e da polivinilcloruro.\nIn chimica analitica.\nNel saggio alla fiamma, una fiamma di colore blu pu\u00f2 indicare la presenza di gallio, indio, rame, stagno o zinco. In generale, fiamme di colore blu indicano una temperatura di fiamma elevata (intorno ai 1400\u00a0\u00b0C circa).\nNell'indicatore universale, il colore blu denota una soluzione con pH fortemente basico.\nCodifica.\nNell'ambito dell'elettronica, prima dell'avvento degli schermi a colore, il blu non poteva essere visualizzato attraverso gli schermi in bianco e nero. A partire dall'introduzione delle tecniche di cinematografia a colori (come il processo Kinemacolor del 1908 e il successivo Technicolor del 1916), \u00e8 stato possibile visualizzare nello stesso schermo elettronico diverse sfumature di colori, tra cui anche il blu, utilizzando diverse codifiche del colore, tra cui quelle indicate di seguito.\nRGB.\nIl blu \u00e8 uno dei tre colori utilizzati come colori primari nella codifica RGB assieme al rosso e al verde. Essendo il terzo tra i colori della terna RGB, il codice RGB del blu \"puro\" \u00e8 quindi (0; 0; 255), ovvero con il valore massimo (255) della componente blu e un valore nullo (0) delle componenti rossa e verde. Tale combinazione nel sistema numerico esadecimale (HEX) corrisponde al valore #0000FF (utilizzato ad esempio nel linguaggio HTML per identificare il colore blu).\nGli schermi che si basano sulla codifica RGB hanno 3 tipi di pixel: rossi, verdi e blu, aventi una forma e una disposizione differente a seconda dello specifico tipo di schermo (ad esempio TV CRT, PC CRT o LCD); la visualizzazione del colore \"blu\" corrisponde dunque all'accensione dei soli pixel di colore blu, mentre la visualizzazione di varianti del colore blu corrisponde ad una combinazione dei 3 tipi di pixel nella quale i pixel di colore blu sono accesi con maggiore intensit\u00e0 rispetto ai pixel di colore rosso e verde.\nCMYK.\nNella codifica CMYK (ciano-magenta-giallo-nero), che si basa sulla miscelazione dei colori sottrattiva, il colore blu \u00e8 rappresentato come il colore ottenuto dall'addizione del ciano e del magenta, ovvero dalla quadrupla (100; 100; 0; 0), dove le componenti del ciano e del magenta presentano il valore massimo (100) mentre i componenti del giallo e del nero presentano valori nulli (0).\nHSV.\nNella codifica HSV (tonalit\u00e0, saturazione e valore), la tonalit\u00e0 del colore blu \u00e8 associata ad un angolo di 240\u00b0, per cui il colore blu \u00e8 rappresentato dalla terna (240\u00b0; 100%; 100%), dove la saturazione e il valore del colore sono entrambi al loro valore massimo (100%).\nHSL.\nNella codifica HSL (tonalit\u00e0, saturazione e luminosit\u00e0), la tonalit\u00e0 del colore blu \u00e8 associata ad un angolo di 240\u00b0, per cui il colore blu \u00e8 rappresentato dalla terna (240\u00b0; 100%; 50%), dove la saturazione del colore \u00e8 al loro valore massimo (100%), mentre la luminosit\u00e0 \u00e8 al valore medio (50%).\nCombinazioni con altri colori.\nNell'ambito del web, miscelando attraverso miscelazione sottrattiva il colore \"blu\" (inteso come colore la cui codifica esadecimale \u00e8 #0000FF) con altri colori, si ottengono le seguenti combinazioni:\nLe combinazioni della tabella precedente sono valide solo \"a video\" e i colori risultanti sono ottenuti a partire dal codice del colore, ovvero attraverso un procedimento matematico da cui si ottiene il codice del colore che \u00e8 la combinazione \"teorica\" dei primi due colori.\nNel caso della pittura, della stampa e in altri ambiti in cui il colore blu non \u00e8 ottenuto su uno schermo elettronico, bens\u00ec attraverso l'utilizzo di un pigmento o colorante, il colore che ne risulta pu\u00f2 essere pi\u00f9 o meno differente a seconda delle sostanze utilizzate, dal supporto e della proporzione dei due colori iniziali.\nLa miscelazione del blu con gli altri colori fornisce dei risultati differenti da quelli indicati sopra nel caso in cui si utilizzino tecniche di miscelazione additiva (ad esempio combinando tra loro due fasci di luce di due colori).\nSimbolismo.\nNell'Antico Egitto il blu era opposto al rosso ed era considerato il colore dell'introspezione e dell'infinito, era anche la tinta della pelle del dio dell'aria Amon.In Oriente era considerato positivo e protettore contro il malocchio; gli occhi blu, inoltre, si ritenevano segno di poteri magici.Non veniva considerato un colore a s\u00e9 stante, ma variazioni ora di bianco, ora di verde, ora di nero.\"Cyanos\", il blu greco, \u00e8 il colore della sofferenza: \"cianotico\" \u00e8 una persona pallida, sofferente. Tuttavia esisteva il \"Caeruleus\", derivato da \"caelum\", che i romani utilizzavano per descriverne il particolare colore.\nSuccessivamente verr\u00e0 invece ad esser considerato come colore che d\u00e0 serenit\u00e0 e invita alla calma, simboleggiando l'evasione e la pace.\nIn psicologia.\nDa una breve analisi sociologica \u00e8 emerso che il blu \u00e8 il colore preferito da pi\u00f9 della met\u00e0 della popolazione occidentale. \nIl blu \u00e8 il colore della fedelt\u00e0, che designa un rapporto stabile e privo di tensioni, caratterizzato da sentimenti profondi.\n\u00c8 il colore della freddezza, della calma, della profondit\u00e0 del mare, del silenzio, della pace (insieme al bianco), della lealt\u00e0 e dell'equilibrio (insieme al verde). \u00c8 considerato anche simbolo di spiritualit\u00e0, tranquillit\u00e0, sensibilit\u00e0 e mistero.\nNell'arte.\nGli usi sociali, artistici e religiosi del colore blu non risalgono alla notte dei tempi. Nelle pitture parietali del Paleolitico superiore si trovano rossi, neri, bruni e ocra di tutte le sfumature, ma non c'\u00e8 posto per il blu. Anche in seguito, quando comparvero le prime tecniche di tintura degli abiti, l'uomo inizi\u00f2 a tingere in blu molto tempo dopo il rosso, l'ocra, il rosa e il viola, probabilmente a causa della costante difficolt\u00e0 di fabbricare buoni coloranti e pigmenti di quel colore. I primi coloranti blu conosciuti sono di origine vegetale - il guado in Europa, l'indaco in Asia e in Africa -, mentre i primi pigmenti blu provengono da minerali, di solito lapislazzuli o azzurrite.\nNella cromoterapia.\nIn cromoterapia il blu \u00e8 considerato utile per il suo effetto altamente calmante. Rallenta la frequenza del battito cardiaco e la respirazione e abbassa la pressione sanguigna, tendendo a rilassare il corpo e allontanare il senso di ansia.\nHa propriet\u00e0 antisettiche, astringenti e anestetizzanti. Si usa in tutti i sintomi che sviluppano calore e nei dolori. Ha inoltre effetti antispastici, rinfrescanti, analgesici e rilassanti.\n\u00c8 indicato come il colore rilassante per antonomasia. Essendo freddo e astringente, induce a una forte concentrazione mentale, distende il sistema nervoso, allevia l'ansia, ha un effetto calmante ed \u00e8 utile per curare problematiche della pelle, come prurito, ma anche febbre, insonnia, coliche, diarrea, mal di denti, emicrania, palpitazioni, mal di gola, infiammazioni agli occhi, dolori mestruali e renali, e casi di iperemotivit\u00e0, psoriasi, orticaria, eczemi. Inoltre il blu \u00e8 considerato un grande purificatore del sangue e ha una spiccata azione sulla mente."}
{"id": "65507", "revid": "363629", "url": "https://it.wikipedia.org/wiki?curid=65507", "title": "Talebani", "text": "I talebani, o talibani (in lingua pashtu e , plurale di \"\u1e6d\u0101leb\", ossia \"studenti/studente\"), sono un'organizzazione politica e militare afghana, a ideologia fondamentalista islamica, presente in Afghanistan e nel confinante Pakistan. Dal 15 agosto 2021 sono al potere in Afghanistan e questo port\u00f2 alla ri-nascita dell\u2019Emirato Islamico dell\u2019Afghanistan e il loro leader Abdul Ghani Baradar, il 7 settembre 2021, cre\u00f2 un nuovo governo talebano.\nIl termine \"talebani\" \u00e8 lo stesso usato per indicare gli studenti delle scuole coraniche in area iranica, incaricati della prima alfabetizzazione, basata su testi sacri islamici.\nSviluppatisi come movimento politico e militare per la difesa dell'Afghanistan nella guerriglia successiva al collasso del governo filo-sovietico, i talebani sono noti per essersi fatti portatori dell'ideale politico-religioso che vorrebbe recuperare tutto il portato culturale, sociale, giuridico ed economico dell'Islam per costituire un Emirato. Dopo una sanguinosa guerra civile che li ha visti prevalere su tagiki e uzbeki, essi hanno governato su gran parte dell'Afghanistan (escluse le regioni pi\u00f9 a occidente e a settentrione) dal 1996 al 2001, ricevendo un riconoscimento diplomatico solo da parte di tre Stati: Emirati Arabi Uniti, Pakistan e Arabia Saudita.\nI membri pi\u00f9 influenti, tra cui il leader mull\u0101 Mohammed Omar, capo religioso del movimento, erano \"\u02bfulam\u0101\u02be\" (studiosi religiosi islamici). Ostili ad adattare la loro patria alle societ\u00e0 occidentali, essi respinsero ogni tentativo di interpretazione che non fosse inquadrato nella pi\u00f9 conservatrice tradizione spirituale e culturale del pensiero islamico, adottando un atteggiamento repressivo nei confronti degli oppositori.\nAscesa al potere.\nMolti leader dei talebani facevano precedentemente parte di gruppi armati che hanno combattuto a fianco dei mujaheddin contro l'intervento sovietico chiesto dal governo afghano stesso per debellare i gruppi terroristici islamici finanziati dagli Stati Uniti. I mujaheddin cos\u00ec come Al Qaeda erano sostenuti militarmente ed economicamente dagli Stati Uniti, scelta in linea con le logiche degli anni della Guerra Fredda oltre che dall'Iran e dall'Arabia Saudita. I sovietici invece sostenevano il traballante governo filosovietico insediatosi dopo il cruento Colpo di Stato ai danni dell'allora primo presidente della nazione, Mohammad Daoud Khan, nel 1978. La guerra vide le truppe sovietiche sfiancate da costanti atti di guerriglia da parte dei mujaheddin arroccati sui monti dell'Afghanistan. Il fronte antisovietico vedeva impegnati personaggi iconici come Ahmad Shah Massoud e altri tristemente noti come Osama Bin Laden Dopo la caduta del muro di Berlino e la dissoluzione dell'URSS le truppe sovietiche si ritirarono dall'Afghanistan lasciando il Paese nel caos con i diversi comandanti mujaheddin in lotta tra loro per il potere. I talebani emersero come una forza armata in grado di portare il loro ordine in un paese devastato politicamente e socialmente, molti dei suoi membri avevano studiato in scuole religiose conservatrici in Afghanistan e oltre confine in Pakistan e si erano radunati attorno alla guida carismatica del Mullah Omar, un veterano della fazione dei \"mujaheddin\" definita \"\u1e24arakat-i Inqil\u0101b Isl\u0101m\u012b\" (Movimento della Rivoluzione Islamica).\nI talebani godettero di notevole sostegno soprattutto da parte degli afgani di etnia pashtun e dei Pakistani. Secondo Ahmed Rashid una ragione andrebbe individuata nell'appoggio che i talebani avevano fornito alla \"mafia\" pakistana degli autotrasportatori vessati dai precedenti numerosi posti di blocco sulle strade afgane. Finita la guerra con i sovietici, emissari pakistani si recarono in Afghanistan per riattivare i collegamenti automobilistici tra il Pakistan e le ex repubbliche sovietiche. Il tragitto tradizionale che attraversa l'Afghanistan a nord si rivel\u00f2 impraticabile a causa della guerra civile e nessuna delle parti voleva che ai nemici giungessero soldi dai Pakistani. Cos\u00ec gli autotrasportatori versarono ai talebani, che controllavano il sud del paese, denaro e appoggi per poter transitare liberamente attraverso i territori da loro controllati. Gli Stati Uniti sperarono inizialmente che i talebani potessero spingere i signori della guerra a risolvere le loro divergenze e scelsero una politica di non intervento. Bench\u00e9 l'ideologia dei talebani fosse chiaramente radicale, diversi osservatori inizialmente considerarono la loro entrata all'interno di uno scenario estremamente frammentato a livello politico e militare come quello afghano come uno sviluppo unitario potenzialmente positivo.\nSi narra che nella primavera del 1994, venendo a conoscenza del rapimento e dello stupro di due ragazzine a un posto di blocco dei \"signori della guerra\" nel villaggio di Sang Hesar, vicino a Kandahar, il mull\u0101 Muhammad \u2018Omar arm\u00f2 trenta \"taleban\" e attacc\u00f2 la guarnigione, salv\u00f2 le ragazze, sequestrando armi e munizioni e impiccando il comandante a una cisterna dell'acqua come monito. Dopo questo evento, la protezione di questi combattenti pii e religiosi venne sempre pi\u00f9 richiesta dai contadini, afflitti dai persistenti soprusi dei \"signori della guerra\", come dichiarer\u00e0 il Mullah Omar in un'intervista \u00abCombattevamo contro musulmani che avevano preso la via sbagliata. Come potevamo starcene tranquilli vedendo tanti crimini commessi contro le donne e la povera gente?\u00bb.\nA seguito di questo evento, Omar scapp\u00f2 nella vicina provincia del Belucistan, in Pakistan, dalla quale torn\u00f2 nell'autunno del 1994, apparentemente con una milizia ben armata e ben finanziata di 1.500 talebani, che avrebbe fornito protezione a un convoglio pakistano che trasportava merci via terra in Turkmenistan. Comunque, molti rapporti suggeriscono che il convoglio fosse in realt\u00e0 carico di combattenti pakistani che si fingevano talebani, e che i talebani avessero ottenuto un considerevole rifornimento di armamenti, usufruendo di addestramento militare e aiuti economici da parte dei Pakistani.\nI talebani conseguirono rapide vittorie militari, conquistando il controllo di Kandahar, la citt\u00e0 pi\u00f9 grande dell'Afghanistan dopo Kabul. Dopo aver preso il potere a Kandahar e dintorni, attraverso una combinazione di vittorie militari e diplomatiche, i talebani attaccarono e infine sconfissero le forze di Ism\u0101\u02bf\u012bl Kh\u0101n (un signore della guerra) nell'ovest dell'Afghanistan, conquistando Herat il 5 settembre 1995. Nel marzo 1996 gli avversari dei talebani, il presidente afgano Burhanuddin Rabbani e Gulbuddin Hekmatyar, smisero di combattersi e formarono una nuova alleanza anti-talebana. Ma il 26 settembre abbandonarono Kabul e si ritirarono a nord, permettendo ai talebani di occupare la sede del governo e di fondare l'Emirato Islamico dell'Afghanistan. Il 27 settembre i talebani compirono l'esecuzione di Mohammad Najibullah, ultimo presidente della Repubblica Democratica dell'Afghanistan, e del fratello Shahpur Ahmadzi; dopo averli prelevati dall'edificio delle Nazioni Unite, dove erano rifugiati dal 1992 e senza incontrare resistenza da parte dei caschi blu, vennero mutilati, torturati e trascinati con una jeep attorno al palazzo presidenziale , Najibullah venne finito con un colpo di pistola alla testa mentre il fratello invece venne strangolato. Infine i due cadaveri vennero esposti nei pressi del palazzo dell'ONU a Kabul. I talebani dichiararono l'Afghanistan un emirato islamico e iniziarono ad imporre la loro interpretazione ultra-rigorosa della legge islamica. Eliminarono i numerosi dazi che erano richiesti dai vari \"signori della guerra\" e imposero la tregua richiamandosi ai valori dell'Islam. I talebani riuscirono a garantire una discreta stabilit\u00e0 all'Afghanistan e affrontarono la corruzione endemica del Paese, conquistando una certa popolarit\u00e0 iniziale. Risultarono quindi inizialmente ben tollerati da una popolazione stremata dalle continue guerre interne.\nIl 20 maggio 1997, i due generali fratelli, Abdul Malik Pehlawan e Mohammed Pehlawan, si ribellarono al \"signore della guerra\" uzbeko Rashid Dostum e formarono un'alleanza con i talebani. Tre giorni dopo, Dostum abbandon\u00f2 gran parte del suo esercito e fugg\u00ec dalla sua base a Mazar-i Sharif, riparando in Uzbekistan. Il 25 maggio le forze talebane, assieme a quelle dei generali ammutinati, entrarono nella indifesa Mazar-i Shar\u012bf. Lo stesso giorno il Pakistan riconobbe i talebani come rappresentanti del governo dell'Afghanistan, seguito il giorno dopo dall'Arabia Saudita. Il 27 maggio scoppiarono feroci combattimenti di strada tra i talebani e le forze di Abdul Malik Pehlawan. I talebani, non abituati alla guerriglia urbana, vennero sconfitti pesantemente e a migliaia persero la vita in battaglia o nelle esecuzioni di massa che seguirono. L'8 agosto 1998, i talebani riconquistarono Mazar-i Sharif.\nL'emirato venne riconosciuto a livello internazionale solo da Pakistan, Emirati Arabi Uniti e Arabia Saudita. L'emirato controllava tutto l'Afghanistan ad eccezione di piccole regioni a nord-est che erano in mano alla cosiddetta Alleanza del Nord. Gran parte del resto del mondo e le Nazioni Unite continuarono a riconoscere Rabbani come legittimo capo di Stato dell'Afghanistan, anche se veniva generalmente riconosciuto che egli non aveva in realt\u00e0 alcun potere sulla nazione. I talebani ricevettero aiuto dall'Arabia Saudita e dal Pakistan, comprendente supporto logistico ed umanitario, durante la loro ascesa al potere: un impegno che continu\u00f2 anche nelle fasi successive. Si stima che 2 milioni di dollari annui provennero dalla principale organizzazione di beneficenza saudita, e vennero dedicati al sovvenzionamento di due universit\u00e0 e di sei cliniche, e all'assistenza di 4.000 orfani. Il Re saudita Re Fahd invi\u00f2 un carico annuale di doni. Le relazioni con l'Iran furono molto cattive a causa delle forti politiche anti-sciite dei sunniti talebani. Il regime talebano dur\u00f2 dal 1996 al 2001, anno dell'invasione dell'Afghanistan da parte degli Stati Uniti.\nRelazioni con Osama bin Laden.\nNel 1996, il saudita Osama bin Laden si spost\u00f2 in Afghanistan su invito del leader dell'Alleanza del Nord, \u02bfAbd al-Rabb al-Ras\u016bl Sayy\u0101f. Quando i talebani presero il potere, bin Laden riusc\u00ec a forgiare un'alleanza tra i talebani e la sua organizzazione (al-Q\u0101\u02bfida). \u00c8 generale convinzione che i talebani e bin Laden avessero legami molto stretti. Il 20 agosto, gli Stati Uniti lanciarono missili da crociera (Cruise) su quattro siti in Afghanistan, tutti nei pressi di Khost. Uno dei missili era diretto a Osama bin Laden, il capo di al-Q\u0101\u02bfida, che era accusato di aver diretto gli attentati del 7 agosto alle ambasciate statunitensi in Africa (Kenya e Tanzania).\nL'invasione statunitense.\nIl 22 settembre 2001, alla luce della crescente pressione internazionale a seguito degli attacchi terroristici dell'11 settembre 2001, gli Emirati Arabi Uniti e successivamente l'Arabia Saudita, ritirarono il loro riconoscimento dei talebani come governo legittimo dell'Afghanistan, lasciando il confinante Pakistan come unica nazione restante a riconoscerli, quando gli USA incolparono i talebani di proteggere e nascondere Osama Bin Laden. Dopo le accuse americane, il governo talebano chiese le prove del coinvolgimento di Bin Laden negli attentati terroristici alle torri gemelle e, prima dell'invasione americana, chiese di poter negoziare con Washington. Entrambe le richieste furono rifiutate dall'allora presidente George W Bush.\nGli Stati Uniti d'America, aiutati dal Regno Unito e appoggiati da una piccola coalizione di altre nazioni, iniziarono un'azione militare contro i talebani invadendo l'Afghanistan nell'ottobre 2001. L'intento dichiarato era di rimuovere i talebani dal potere. La guerra di terra fu combattuta principalmente dall'Alleanza del Nord, gli elementi restanti delle forze anti-talebane che erano state da questi sconfitte negli anni precedenti, mentre gran parte dell'offensiva venne portata da massicci bombardamenti dell'esercito americano e degli eserciti alleati. Il regime talebano capitol\u00f2 dopo pochi mesi. Mazar-i Sharif si arrese alle forze USA e dell'Alleanza il 9 novembre, portando alla caduta a ripetizione di una serie di province che opposero una resistenza minima, e a molte forze locali che passarono dai talebani all'Alleanza del Nord. Nella notte del 12 novembre, i talebani si ritirarono ordinatamente a sud, lasciando Kabul. Il 15 novembre, essi rilasciarono 8 operatori umanitari occidentali, dopo averli tenuti per 3 mesi in prigionia.\nIl Consiglio di Sicurezza dell'ONU, il 16 gennaio 2002, stabil\u00ec all'unanimit\u00e0 un embargo sugli armamenti e il congelamento dei beni identificabili come appartenenti a bin Laden, al-Q\u0101\u02bfida, e al resto dei talebani. I talebani si ritirarono successivamente da Kandahar, e si raggrupparono nella regione di confine tra Afghanistan e Pakistan. La maggior parte dei combattenti talebani del dopo-invasione erano nuove reclute, ancora una volta provenienti dalle \"madrasa\" (\"scuola\" in arabo) del Pakistan. Le pi\u00f9 tradizionali scuole coraniche sono ritenute essere la fonte primaria dei nuovi combattenti. Nel 2006, i talebani si erano quindi riorganizzati ed erano in grado di combattere nuovamente contro gli occupanti stranieri e i loro alleati. Gli scontri tra milizie talebane, forze di occupazione ed esercito afghano sono proseguite nel corso degli anni. I combattenti talebani erano, a fine 2006 fra i 6.000 e i 12.000, dislocati soprattutto nel sud dell'Afghanistan. La prima stima \u00e8 stata fatta dai militari della coalizione NATO, mentre la seconda cifra \u00e8 stata resa nota direttamente dall'organizzazione talebana. Secondo fonti occidentali le forze della coalizione NATO e i militari afghani hanno ucciso, con bombardamenti a tappeto o azioni da terra, una media di 700-800 talebani al mese. Tuttavia, molto spesso le vittime di tali azioni si sono rivelate civili estranei ai combattimenti.\nDopo la perdita del potere, il rapporto tra i talebani e l'Iran \u00e8 mutato. Se prima dell'attacco del 2001 Teheran era fortemente schierata contro il regime talebano, gli interessi convergenti hanno determinato un cambiamento della politica estera iraniana. La Repubblica Islamica, al fine di colpire le forze dell'ISAF, ha iniziato a rifornire i talebani di armamenti. Nel 2011, quindi, le forze speciali britanniche trovarono nella provincia afghana di Nimruz 48 missili prodotti in Iran e arrivati nelle mani dei talebani. La scoperta determin\u00f2 una crisi diplomatica tra Gran Bretagna e Iran.\nNel 2011, l'amministrazione Obama ha permesso a un gruppo di funzionari talebani di trasferirsi in Qatar, dove sarebbero stati incaricati di gettare le basi per negoziati diretti con il governo dell'allora presidente Karzai. Nell'agosto del 2012, dopo la firma dell'accordo strategico tra Stati Uniti ed Afghanistan nell'aprile 2012, \u00e8 stato rivelato che l'Iran avrebbe concesso ai talebani di aprire un ufficio nella citt\u00e0 iraniana di Zahedan, situata ai confini con Afghanistan e Pakistan.Nel 2013 \u00e8 stata dichiarata ufficialmente la trattativa di pace tra Stati Uniti e talebani a Doha, anche se gli scontri armati non si sono fermati. Nel 2018, l'amministrazione Trump ha avviato colloqui formali e diretti con il gruppo. Il governo afghano non \u00e8 stato invitato.\nIl capo dell'ufficio politico dei talebani a Doha, Abdul Ghani Baradar, ha firmato un accordo con gli Stati Uniti il 29 febbraio 2020, che ha aperto la strada al ritiro degli Stati Uniti e di altre forze straniere. I talebani hanno promesso di non attaccare le forze straniere guidate dagli Stati Uniti. L'accordo ha anche avviato colloqui di pace tra i talebani e la leadership afgana nella capitale del Qatar. Ma i talebani hanno continuato la loro offensiva militare sul terreno mentre partecipavano ai colloqui e hanno rapidamente conquistato gran parte dell'Afghanistan. Dopo la sua elezione, il presidente statunitense Joe Biden, in linea con i piani dei suoi predecessori, ha annunciato che entro l'11 settembre 2021 (quindi esattamente vent'anni dopo gli Attentati dell'11 settembre 2001) i militari statunitensi e i loro alleati avrebbero lasciato definitivamente il territorio afghano.\nIl territorio secondo gli iniziali piani degli USA sarebbe stato gestito autonomamente dalle quasi trecentomila truppe che nel corso degli anni erano state addestrate dagli esperti occidentali. Tuttavia, poco dopo l'abbandono del territorio, le forze talebane, seppur in netta minoranza numerica, sono riuscite in meno di un mese a conquistare l'intero territorio Afghano inclusa la capitale Kabul, tornando di fatto, il 15 agosto 2021, al potere. La velocit\u00e0 dell'offensiva ha sorpreso anche il presidente USA Joe Biden che ha comunque confermato la scelta di evacuare tutte le truppe americane dal territorio afghano nonostante l'abbia definita \"la pi\u00f9 difficile della storia\" e minacciando ritorsioni nel caso di aggressioni verso le truppe americane. La guerra ininterrotta degli ultimi 20 anni ha causato 40.000 morti tra i civili, sia per attacchi alleati che talebani. Gli Stati Uniti hanno speso quasi 1000 miliardi di dollari sia per spese di guerra che di ricostruzione.\nIl ritorno del regime talebano.\nI talebani hanno dichiarato un'amnistia in tutto l'Afghanistan e hanno aperto alla possibilit\u00e0 alle donne a unirsi al loro governo, cercando di convincere una popolazione diffidente. L'aeroporto principale di Kabul \u00e8 stato attanagliato da folle disperate che cercavano di fuggire dal paese. Durante una storica conferenza stampa il portavoce talebano Zabihullah Mujahid ha mostrato per la prima volta alla stampa internazionale il suo volto. In merito alla questione circa i diritti delle donne, ha puntualizzato che il governo talebano si impegner\u00e0 ad onorarli se pur nel rispetto delle norme della legge islamica. Nonostante le dichiarazioni ufficiali nei primi giorni successivi alla caduta di Kabul sono stati segnalati casi di ritorsioni verso cittadini afghani ritenuti collaborazionisti con le forze armate statunitensi.\nIdeologia talebana e sue applicazioni.\nCultura religiosa.\nIl pensiero dei talebani \u00e8 stato descritto come \u00abun'innovativa combinazione di Shari'a e Pashtunwali\u00bb, il codice d'onore delle genti pashtun. Esso s'ispirerebbe all'interpretazione dell'Islam della corrente sunnita Deobandi, che enfatizza la solidariet\u00e0, l'austerit\u00e0 e la famiglia (gestita dagli uomini). Tale ideologia \u00e8 portata avanti anche dai membri dell'organizzazione fondamentalista pakistana Jami'at Ulema-ye Islam (JUI) e da gruppi ad essa associati. Altre importanti influenze per i talebani sono altres\u00ec quella dal movimento islamico wahhabita, cui aderiscono i loro finanziatori sauditi, e quella del Jih\u0101dismo e del panislamismo dell'antico alleato militare, Osama bin Laden. L'ideologia talebana si distingue dall'Islam praticato dai mujaheddin reduci dalla guerra anti-sovietica, essendo costoro maggiormente legati al misticismo sufi di tipo naqshbandi e a un'interpretazione tradizionalista del Corano.\nCome i wahhabiti e i deobandi, infatti, anche i talebani avversano ferocemente l'Islam sciita, al punto da dichiarare ufficialmente gli sciiti afghani di etnia hazara (di ceppo mongolo e che costituiscono circa il 10% della popolazione) non musulmani. Tale deriva ideologica ha trovato varie conferme in tutto il mondo islamico che si rif\u00e0 alle teorie dell'Islam pi\u00f9 integralista, i cui \"dotti\" emettono \"fatw\u0101\" in cui gli sciiti sono considerati \"kuff\u0101r\" (\"miscredenti\", di cui \u00e8 teoricamente legittimo \"versare il sangue\"). Nonostante le somiglianze con il pensiero wahhabita, per\u00f2, i talebani non rinnegano le pratiche tradizionali popolari (ad eccezione della nota vicenda dei Buddha di Bamiyan, distrutti con l'esplosivo in quanto - ufficialmente - forme di idolatria, anche se non pi\u00f9 oggetto di culto da lungo tempo): non distruggono le tombe dei \"pir\" e riconoscono i sogni come mezzo di rivelazioni.\nCon la loro salita al potere in Afghanistan, i talebani hanno generato una nuova forma di radicalismo islamico che si \u00e8 diffusa rapidamente anche oltreconfine, soprattutto in Pakistan. Dal 1998-99, infatti, si sono propagati anche nella cintura pashtun e nel Kashmir pakistano numerosi gruppi di ispirazione talebana, che proibiscono la visione di film e televisione ed obbligano la popolazione a cambiare abbigliamento e stile di vita, conformandosi a quelli talebani di estrazione pashtun. Alcune fra le numerose critiche al regime talebano, dopo l'applicazione di tali norme in gran parte dell'Afghanistan a partire dal 1996, riguardavano proprio il fatto che la maggior parte degli afghani non appartenesse all'etnia pashtun, di ceppo indoeuropeo.\nPolitica interna.\nI talebani possono essere visti come anti-nazionalisti (per l'assenza di un vero e proprio capo di Stato politico), ma anche come ultra-nazionalisti, nei confronti della \"nazione Pashtun\". Secondo il giornalista Ahmed Rashid, almeno nei primi anni di esistenza, essi hanno seguito l'interpretazione coranica deobandi anti-nazionalista, ostile alla struttura sociale di tipo feudale delle trib\u00f9 pashtun, messa in pratica rimuovendo dalle loro cariche i leader tradizionali. Come riportato da Ali A. Jalali e Lester W. Grau, proprio per questi motivi i talebani \u00abricevettero un notevole sostegno dalla comunit\u00e0 pashtun di tutto il paese, desiderosa di ripristinare la sua posizione dominante nel panorama politico nazionale (che da sempre detenevano). Perfino gli intellettuali di etnia pashtun residenti in Occidente, anche i pi\u00f9 distanti ideologicamente, diedero il loro appoggio all'espansione talebana su base puramente etnica\u00bb.\nForti anche di questi appoggi esterni, i talebani hanno comunque sempre mostrato grande riluttanza nel condividere il potere con altri gruppi etnici. Poich\u00e9 provenienti da un'area a stragrande maggioranza pashtun, la loro conquista dell'Afghanistan signific\u00f2 una presa di potere ai danni delle altre etnie del paese: in tutti gli uffici i funzionari hazara, tagiki e uzbeki furono sostituiti da pashtun, fossero essi competenti o no. A causa di questa perdita di \"know-how\", i ministeri statali finirono per cessare le loro funzioni. Erano in mano ai talebani anche importanti municipalit\u00e0 come Kabul ed Herat, nonostante in queste zone si parlasse in lingua persiana (farsi) o in dari (un persiano pi\u00f9 arcaico) ed essi non fossero in grado di parlare altro che il pashtu.\nLa vita sotto i talebani.\nLegge islamica.\nUna volta al potere, i talebani istituirono la \"shari'a\" (legge islamica). La riforma talebana del governo fu in parte diretta da \"studiosi\" di diritto. In base a un decreto emanato nel dicembre del 1996 e che si richiamava esplicitamente al classico precetto di \u00abcomandare il bene e punire il male\u00bb (\"al-amr bi-l-ma\u02bfr\u016bf wa al-n\u0101\u1e25i \u02bfan al-munkar\"), si torn\u00f2 a far ricorso all'amputazione di una o anche di entrambe le mani per il reato di furto e alla lapidazione per gli adulteri conclamati.\nI talebani bandirono inoltre tutte le forme di spettacolo televisivo, immagini, musica e danza, fosse anche in occasione delle tradizionali cerimonie nuziali. Era illegale portare la barba troppo corta o radersi del tutto mentre era severamente punito il tagliare i capelli alla moda \"occidentale\". Il gioco d'azzardo fu bollato come \"stregoneria\" e fu severamente punito non pregare nei momenti di elezione della \"\u1e63al\u0101t\". Fu infine istituita una polizia religiosa, sull'esempio dei \"mu\u1e6dawwi\u02bf\u012bn\" () sauditi.\nOppio.\nIn Afganistan si \u00e8 sempre coltivato il papavero da oppio, ma i talebani ne vietarono e contrastarono la coltivazione nel 2000, in quanto tradizione contraria ai principi dell\u2019Islam. Secondo alcune fonti la produzione diminu\u00ec da 4000 tonnellate nel 2000 (circa il 70% del totale mondiale) a 82 tonnellate nel 2001, gran parte delle quali si disse fu raccolta nelle parti dell'Afghanistan controllate dall'Alleanza del nord. Dopo che i talebani persero il potere in seguito all'intervento militare degli Stati Uniti, alla fine del 2002, la produzione di oppio aument\u00f2 drammaticamente.\nSecondo il rapporto strategico dell'International Narcotics Control del Dipartimento di Stato degli Stati Uniti (INCSR), del marzo 2001, l'Afghanistan rimaneva tuttavia il principale produttore mondiale di papavero da oppio, nonostante una protratta siccit\u00e0 e la guerra civile in corso. Il rapporto segnalava inoltre che \u00abi talebani, che controllano il 96% del territorio dove vengono coltivati i papaveri, ne promuovono la coltivazione per finanziare l'acquisto di armi e le operazioni militari\u00bb. Secondo questo rapporto, stilato per\u00f2 dal dipartimento di stato di una nazione contrapposta in guerra, anche se i talebani apparentemente bandirono la coltivazione dei papaveri da oppio alla fine del 1997, la produzione dello stesso aument\u00f2 durante tutto il 2000, ammontando al 72% delle forniture illegali di oppio.\nIl 27 luglio 2000, i talebani emisero un altro decreto che vietava la coltivazione dei papaveri da oppio. L'annuncio del divieto provoc\u00f2 una salita dei prezzi da 30 dollari al kg a 500 dollari al kg.\nDonne.\nLa politica dei talebani prevede la proibizione del lavoro femminile e l'esclusione delle ragazze da forme di istruzione mista. Da anni, Malala Yousafzai lotta contro questi ideali. Nel 2012 le hanno sparato alla testa con armi da fuoco, ma \u00e8 sopravvissuta e ha continuato la sua lotta, tanto da ricevere il Nobel per la pace nel 2014 insieme all'indiano Kailash Satyarthi.\nIl ministro talebano degli Affari Religiosi, Hajj al-\u1e24ajj Maulwi Qalamuddin, dichiar\u00f2 al The New York Times che: \u00abAd una nazione in fiamme il mondo vuol dare un fiammifero. Perch\u00e9 c'\u00e8 tutta questa preoccupazione per le donne? Il pane costa troppo. Non c'\u00e8 lavoro. Anche i ragazzi non vanno a scuola. Eppure sento solo parlare delle donne. Dov'era il mondo quando qui gli uomini violavano tutte le donne che volevano?\u00bb.\nComunque, un rapporto dell'UNESCO dichiar\u00f2 che: \u00abL'editto dei talebani sull'educazione femminile ha portato ad un calo del 65% nelle loro iscrizioni. Nelle scuole gestite dal Direttorato dell'Educazione, solo l'1% degli studenti \u00e8 composto da ragazze. Anche la percentuale di insegnanti donne \u00e8 scivolata dal 59,2 per cento del 1990 al 13,5 per cento del 1999\u00bb.\nUn portavoce dei talebani sostenne che: \u00abLe strutture sanitarie per le donne sono aumentate del 200% durante l'amministrazione dei talebani. Prima che il Movimento Islamico dei talebani prendesse il controllo di Kabul, c'erano solo 350 letti negli ospedali della citt\u00e0. Attualmente ci sono pi\u00f9 di 950 letti per le donne in ospedali a loro riservati\u00bb.\nI sostenitori dei talebani suggeriscono che la depressione e gli altri problemi che affliggevano le donne afgane erano il risultato dell'estrema povert\u00e0, degli anni di guerra, dell'economia disastrata, e del fatto che molte si trovavano ad essere vedove di guerra, e non potevano pi\u00f9 provvedere alle loro famiglie senza qualche forma di aiuto internazionale.\nPer uscire di casa dovevano utilizzare il burqa, un abito spesso e molto lungo che copre tutto il corpo fino ai piedi, e lascia solo una piccola reticella davanti agli occhi per vedere. Le bambine dovevano usare il chador, un velo che copre solo il capo. Le donne per uscire di casa dovevano essere accompagnate da un uomo.\nI Buddha di Bamiyan.\nNel marzo 2001 i talebani ordinarono la distruzione delle due statue del Buddha scolpite sulle pareti di roccia nella valle di Bamiyan, una alta 38\u00a0m e datata 1800 anni, l'altra alta 53\u00a0m e datata 1500 anni fa. L'azione fu condannata dall'UNESCO e da molte nazioni di tutto il mondo, compreso l'Iran.\nL'azione, in palese contraddizione con un precedente restauro dei due capolavori attuato dal governo talebano, fu giustificata con l'intenzione di distruggere \"idoli\", nonostante la plurisecolare e stratificata tradizione islamica di non eliminare tracce di passate culture religiose, specialmente se valide sotto un generale profilo culturale (\u00e8 il caso dell'Egitto faraonico, greco-romano e tolemaico, della Siria aramaica e nabatea, dell'Iraq, dell'Iran e di molti altri paesi in cui i monumenti religiosi del passato godono di vigile protezione da parte dei governi e dalla stragrande maggioranza delle popolazioni).\nLa distruzione delle statue del Buddha a Bamiyan sembra quindi ricollegabile alle forti polemiche col mondo occidentale (particolarmente attento ai valori dell'arte, sacra o profana) e alle tensioni derivanti dalla politica dell' che cercava di sradicare la produzione del papavero e dell'oppio che ne derivava in Afghanistan, danneggiando vistosamente le finanze dei talebani che dal traffico dell'oppio traevano cospicui guadagni."}
{"id": "65509", "revid": "122890193", "url": "https://it.wikipedia.org/wiki?curid=65509", "title": "Kabul", "text": "Kabul (: , ; in pashtu \u06a9\u0627\u0628\u0644, \"K\u0101bul\", \"K\u00e4bool\", \"Kbool\") \u00e8 una citt\u00e0 dell'Afghanistan orientale, capitale dello Stato nonch\u00e9 capoluogo dell'omonima provincia e dell'omonimo distretto. Si tratta della citt\u00e0 pi\u00f9 popolosa dell'Afghanistan, con una stima di circa 4,6 milioni di abitanti. Situata sulle rive dell'omonimo fiume in un fertile altopiano circondato dalle montagne dell'Hindu Kush, Kabul \u00e8 tra le capitali del mondo pi\u00f9 alte, con un'altitudine di La rapida urbanizzazione l'ha altres\u00ec resa la 75\u00aa citt\u00e0 pi\u00f9 popolosa al mondo nel 2017.\nDi origine antichissima, seppur incerta, la citt\u00e0 \u00e8 menzionata nelle cronache almeno a partire dai tempi dell'Impero achemenide ed \u00e8 posta in una posizione di primaria importanza sulle vie del commercio dell'Asia centrale e meridionale. Dopo il dominio achemenide la citt\u00e0 pass\u00f2 sotto il dominio di diversi regni indo-greci, dell'Impero Kusana, dei Sasanidi e degli Eftaliti per poi esser conquistata dal califfato di Baghdad e in seguito dai Ghaznavidi. Occupata pi\u00f9 volte dal Regno Unito nel corso del XIX secolo, la citt\u00e0 divenne capitale del Regno dell'Afghanistan nel 1926, rimanendo tale anche nelle successive forme di governo assunte dal paese nel corso del XX e XXI secolo e iniziando una fase di forte sviluppo culturale, industriale e sociale.\nNell'ambito dell'invasione sovietica del 1979 la citt\u00e0 fu al centro del conflitto e dopo la dissoluzione dell'Unione Sovietica rimase divisa sotto il controllo delle fazioni rivali che si contendevano il potere nel paese. Conquistata dai Talebani nel 1996, fu bombardata dalla NATO nel 2001 nell'ambito dell'invasione dell'Afghanistan, in repressione agli attentati dell'11 settembre negli Stati Uniti d'America e, posta sotto la custodia delle forze di pace, fu proclamata capitale della Repubblica Islamica dell'Afghanistan. Dopo la ritirata delle forze NATO portata avanti nel 2021, la citt\u00e0 \u00e8 stata riconquistata dai Talebani.\nGeografia fisica.\nKabul \u00e8 situata in un fertile altipiano ed \u00e8 circondata da montagne. Sulla riva destra dell'omonimo fiume si estende la citt\u00e0 antica, sulla sinistra si sono sviluppati i quartieri moderni.\nStoria.\nLa parola \"Kubh\u0101\" \u00e8 menzionata nella \u1e5agveda Sa\u1e43hit\u0101 (circa 1500-1200 a.C.), riferita al fiume Kabul. La \u1e5agveda descrive Kabul come una citt\u00e0 ideale, un paradiso immerso nelle montagne. La valle di Kabul fu amministrata dai Medi prima di cadere sotto il controllo degli Achemenidi; \u00e8 infatti presente un riferimento di amministratori dell'Impero achemenide a un insediamento chiamato \"Kabura\". Divenne allora un centro zoroastriano, buddista e infine induista. Dopo la battaglia di Gaugamela che port\u00f2 alla fine dell'Impero achemenide, Alessandro Magno esplor\u00f2 la valle del Kabul; sull'insediamento, considerato forse di dimensioni troppo ridotte, non vennero pubblicati scritti e/o annotazioni.\nAlcuni storici attribuiscono l'origine di Kabul alla trib\u00f9 Kamboja (\"Kamboj\"). Xu\u00e1nz\u00e0ng nomin\u00f2 la zona \"Kaofu\". Essa fu conquistata nel 45 d.C. dall'imperatore kusana Kujula Kadphises, che mantenne il controllo almeno fino al III secolo d.C. I componenti dell'impero erano di origine Tocari, parlavano lingue indoeuropee e provenivano dal bacino del Tarim. Intorno al 230 d.C. i Kushans furono sconfitti dai Sasanidi.\nDurante il controllo sasanide la scrittura Pahlavi modific\u00f2 il nome della citt\u00e0 in \"Kapul\". La conquista islamica raggiunse l'attuale Afghanistan nel 642 d.C., quando Kabul era indipendente. Nel XIII secolo venne attraversata dalle orde mongole. Nel secolo successivo, Kabul sorse nuovamente come centro di commerci sotto il regno di Timur, che spos\u00f2 la sorella del governatore di Kabul. Quando il potere dei Timuridi svan\u00ec, la citt\u00e0 venne conquistata nel 1504, e fatta sua capitale da Babur e successivamente dai sovrani Mughal. Haidar, un poeta indiano che la visit\u00f2 in quel periodo scrisse: \u00abCenare e bere a Kabul: \u00e8 montagna, deserto, citt\u00e0, fiume e tutto il resto\u00bb.\nNadir Shah della Persia la cattur\u00f2 nel 1738. Durante la met\u00e0 del XVIII secolo Amid Shah Durrani assurse al potere in Afghanistan, riaffermando il dominio afgano. Nel 1772 suo figlio Timur Shah ne eredit\u00f2 il potere e rese Kabul la sua capitale, anche se il suo impero inizi\u00f2 a sgretolarsi.\nNel 1826 il trono fu reclamato da Dost Mohammed, ma venne preso dall'esercito britannico nel 1839, che insedi\u00f2 l'impopolare Shah Shuja. Il 1841 vide una sollevazione locale che massacr\u00f2 sia la missione britannica sia l'esercito in ritirata a Jalalabad. L'anno seguente i britannici tornarono, saccheggiando Bala Hissar per vendetta, prima di ritirarsi in India. Dost Mohammed si riprese il trono.\nI britannici tornarono nuovamente nel 1878 quando la citt\u00e0 era sotto il governo di Sh\u0117r \u02bfAl\u012b Kh\u0101n, ma i suoi residenti vennero massacrati di nuovo. L'esercito britannico si present\u00f2 ancora nel 1879, guidato dal gen. Roberts, distruggendo parzialmente Bala Hissar, prima di ritirarsi in India. Ad Amir Abdur Rahman fu affidato il controllo della nazione.\nAll'inizio del XX secolo il trono era retto da re Amanullah. Le sue riforme portarono all'elettrificazione del Paese e all'istruzione per le ragazze. Guidava una Rolls-Royce e viveva in un palazzo a Darulaman, nella parte sud-ovest di Kabul. Nel 1919 Amanullah annunci\u00f2 l'indipendenza dell'Afghanistan, dopo la terza guerra anglo-afgana. Nel 1928, Habibull\u0101h Kalak\u0101ni, conosciuto con il soprannome di Bacha-i-Saqao, un ribelle tagiko, depose Amanullah e terrorizz\u00f2 Kabul per nove mesi, autoproclamandosi Emiro dell'Afghanistan, fin quando Mohammed Nadir Shah, fratellastro di Amanullah, ne riprese il controllo. Nel 1932 venne aperta l'Universit\u00e0 di Kabul. Dopo il 1940, la citt\u00e0 inizi\u00f2 a crescere come centro industriale, e negli anni cinquanta le strade della citt\u00e0 vennero asfaltate con l'aiuto dell'Unione Sovietica.\nNegli anni sessanta, Kabul svilupp\u00f2 un ambiente cosmopolita. Nel 1967 venne inaugurato lo Zoo di Kabul, gestito con l'aiuto di zoologi tedeschi; si concentrava sulla fauna afgana. Nel 1973 mentre il re Mu\u1e25ammad \u1e92\u0101hir Sh\u0101h si trovava in Italia per un controllo medico, suo cugino Mohammed Daoud Khan mise in atto un colpo di Stato e stabil\u00ec un governo repubblicano, di cui divenne Primo Ministro. \u1e92\u0101hir Sh\u0101h fu costretto ad abdicare, sancendo cos\u00ec la fine definitiva della monarchia in Afghanistan. Nel 1975 un sistema di filobus costruito con l'aiuto dei cecoslovacchi forniva trasporto pubblico attraversando la citt\u00e0 da est a ovest.\nDopo l'invasione sovietica dell'Afghanistan, l'URSS occup\u00f2 la citt\u00e0, il 23 dicembre 1979, trasformandola nel suo centro di comando per i dieci anni del conflitto tra il governo filo-sovietico e i ribelli mujaheddin. L'ambasciata statunitense di Kabul venne chiusa il 30 gennaio 1989. Kabul cadde nelle mani della guerriglia dopo il crollo del governo di Mohammad Najibullah (1992). Mentre queste forze si dividevano in fazioni rivali, la citt\u00e0 soffriva sempre pi\u00f9.\nA quell'epoca la J\u0101mi\u02bfat-e Isl\u0101m\u012b (Concilio Islamico Afgano) di Burhanuddin Rabbani deteneva il potere ma l'Hezb-e Islami (Partito Islamico) del Primo Ministro titolare, Gulbuddin Hekmatyar, avvi\u00f2 quattro anni di bombardamenti dal sud della citt\u00e0, che durarono fino al 1996. Kabul era ormai divisa in fazioni, e i combattimenti tra la J\u0101mi\u02bfat-e Isl\u0101m\u012b, l'uzbeko Dostum e l'\u1e24ezb-e Wa\u1e25dat (Partito dell'Unit\u00e0) Hazara continuarono. Decine di migliaia di civili persero la vita e altrettanti fuggirono come rifugiati.\nKabul fu conquistata dai Talebani nel settembre 1996, questi linciarono pubblicamente l'ex-presidente Najibullah, repressero la popolazione colta della citt\u00e0 e spostarono in pratica la capitale a Kandahar. I Talebani abbandonarono la citt\u00e0 il 12 novembre 2001 a causa degli intensi bombardamenti statunitensi, e Kabul fin\u00ec sotto il controllo dell'Alleanza del nord. Dopo l'attacco Nato guidato dagli Stati Uniti, divenne la capitale dell'Amministrazione transitoria afgana. Attualmente - malgrado la precariet\u00e0 interna - la ricostruzione della citt\u00e0 sta attraendo milioni di dollari e numerosi investitori esteri, impegnati nel ripristino di vari servizi e attivit\u00e0, come i trasporti pubblici e il sistema finanziario.\nLa citt\u00e0 \u00e8 stata riconquistata il 15 agosto 2021 dai Talebani.\nMonumenti e luoghi d'interesse.\nLa parte vecchia di Kabul \u00e8 gremita di bazar annidati lungo le sue vie strette e intricate. Kabul ha un'universit\u00e0 (fondata nel 1931), e diversi istituti superiori. Tra i luoghi di interesse culturale troviamo: la tomba e i giardini di Babur, il mausoleo di Nadir Shah, il Minar-i-Istiqlal (faro dell'indipendenza) costruita nel 1919 dopo la terza guerra afgana, la tomba di Timur Shah, e alcune importanti moschee, tra cui la Moschea Shah Do Shamshera. Inoltre il Museo di Kabul, il Museo nazionale afgano, il Palazzo Darul Aman (sede del governo), lo Zoo di Kabul, la Galleria nazionale afgana, l'Archivio nazionale afgano, il Museo Omar Mine, la Collina Bibi Mahroo, il Cimitero cristiano di Kabul, e i Giardini Paghman. Bala Hissar, un fortino distrutto dai britannici come rappresaglia per la morte dei loro inviati nel 1879, \u00e8 stato restaurato come accademia militare. Fuori dalla citt\u00e0 vera e propria si trovano una cittadella e il palazzo reale, le valli di Paghman e Jalalabad si estendono a nord e a est della citt\u00e0.\nGeografia antropica.\nQuartieri.\nNord\nNord-est\nEst\nSud-est\nSud\nSud-ovest\nOvest\nNord-ovest\nCentro\nEconomia.\nI principali prodotti di Kabul comprendono frutta fresca e secca, frutta a guscio, bevande, tappeti afgani, prodotti in pelle e pecora, mobili, repliche antiche e abiti domestici. La Banca Mondiale ha autorizzato il progetto da 25 milioni di dollari per la ricostruzione urbana della citt\u00e0, concluso nel 2011. Negli ultimi dieci anni gli Stati Uniti hanno investito circa 9,1 miliardi di dollari nelle infrastrutture urbane afgane. Secondo Transparency International, il governo dell'Afghanistan \u00e8 il terzo pi\u00f9 corrotto del mondo.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Kabul. La rete dei mezzi di trasporto urbani \u00e8 attualmente insufficiente a gestire le necessit\u00e0 di 3-4 milioni di abitanti, anche se stanno affluendo molti investimenti per migliorare la situazione.\nAmministrazione.\nGemellaggi.\nKabul \u00e8 gemellata con:"}
{"id": "65510", "revid": "123294846", "url": "https://it.wikipedia.org/wiki?curid=65510", "title": "Gerarchia (rivista)", "text": "Gerarchia fu la rivista ufficiale del fascismo. \nStoria.\nA fondarla, nel 1922, fu lo stesso Benito Mussolini. La cerchia dei collaboratori della rivista \u00e8 sempre stata \"a numero chiuso\": i suoi componenti furono sempre ossequenti alle idee mussoliniane. Tra costoro si annoveravano lo storico Gioacchino Volpe, il pittore e poeta novecentista Ardengo Soffici, lo storico e giurista Arrigo Solmi, la critica d'arte Margherita Sarfatti, il pubblicista Franco Ciarlantini, il critico letterario Lorenzo Giusso.\nNel numero d'inaugurazione del 25 gennaio 1922, Benito Mussolini spiega il titolo della rivista:\nNel numero del febbraio 1922 di \"Gerarchia\" Mussolini scrisse un lungo saggio - \"Da che parte va il mondo\" - nel quale appare angustiato da un dubbio, . In questo articolo egli esprime la persuasione che la sterzata verso destra costituisca in Europa un orientamento destinato a durare e a distinguere il nuovo secolo da quello passato. In questo scenario il fascismo sar\u00e0 lo strumento della restaurazione dell'ordine e della disciplina. Esso dovr\u00e0 \"innestare nel tronco di talune gerarchie elementi nuovi di vita;... preparare l'avvento di nuove gerarchie\" (\"Gerarchia\", gennaio '22). Il messaggio della rivista era che il rinnovamento della societ\u00e0 italiana doveva attingere al tradizionalismo antidemocratico verso il quale il fascismo veniva ri-orientato, rispetto al suo sostanziale e originario sovversivismo, per diventare lo strumento attraverso il quale Mussolini poteva emergere come vincitore dal confronto con la tendenza rivoluzionaria.\nCrea cos\u00ec il mito della propria persona, strettamente legato con il mito e il destino del fascismo, e fa nascere quel \"mussolinismo\" che assume connotati differenti nella sfera delle immagini, con i nomi dapprima politici di \"capo del governo\", poi di \"duce del fascismo\" e in seguito mitici come l\"Uomo Nuovo\", l\"Uomo della Provvidenza\".\nNel numero di gennaio dell'anno successivo, nell'articolo \"Tempo secondo\", Mussolini ama definirsi, in modo rassicurante, come \"capo del governo\", colui che ha saputo conquistare lo Stato al giusto momento storico, non per distruggerlo ma per rinnovarlo e \"fascistizzarlo\".\nMa tra il 1925 e il 1930, quando il fascismo cessa di essere elaborazione ideologica e si cristallizza come dovere e credo dell'obbedienza \"cieca e assoluta\", fascismo e mussolinismo diventano una \"mistica\". E mentre l'ideologia si trascina confusamente, il fascismo di \"Gerarchia\" tende, appunto, ad esiti mistici per propagandare grandi sogni di grandezza e \"fare la storia\". Mussolini \u00e8 il Capo e, su \"Gerarchia\", viene esaltato come l\"Uomo della Provvidenza\", l\"Uomo Nuovo\", il \"Demiurgo fascista\", il \"Principe della Giovinezza\", il \"Duce\" o solamente DUX. I gesti del Duce vengono definiti \"ispirati\" e le sue frasi oracolari vengono venerate fino a professare il culto dogmatico della sua \"Parola\" come unica fonte di verit\u00e0, di cultura e di storia.\nNel 1939 viene pubblicato su \"Gerarchia\" un articolo di Niccol\u00f2 Giani, docente universitario, direttore e fondatore nel 1930 della Scuola di mistica fascista (la scuola organizza corsi di \"mussolinismo imperiale\" e \"lecturae Ducis\") dal titolo \"Perch\u00e9 siamo dei mistici\" che si basa completamente sulla logica irrazionale del \"credo quia absurdum\":\nIn questo modo \"Gerarchia\", che era nata come rivista di \"pensiero fascista\", dimostra - a detta di molti - l'incongruenza del suo direttore e dei suoi collaboratori."}
{"id": "65513", "revid": "124687369", "url": "https://it.wikipedia.org/wiki?curid=65513", "title": "Qusayy Saddam Hussein", "text": "Venne nominato dal padre come suo erede nel 2000 (in precedenza l'erede era considerato il fratello maggiore di Qu\u1e63ayy, Uday Hussein, fino a quando rimase ferito in un tentativo di assassinio nel 1996). Qu\u1e63ayy era ritenuto a capo delle forze di sicurezza interna, forse del Servizio Segreto Iracheno (SSO), ed aveva qualche autorit\u00e0 anche sulla Guardia Repubblicana e su altre unit\u00e0 militari irachene.\nBiografia.\nContrariamente al fratello Uday, noto per la sua stravaganza, Qu\u1e63ayy mantenne sempre un basso profilo.\nRepressione degli sciiti.\nQu\u1e63ayy Saddam Hussein gioc\u00f2 un ruolo fondamentale nella repressione della sollevazione sciita successiva alla Guerra del Golfo del 1991, e si ritiene che abbia pianificato la distruzione delle paludi meridionali dell'Iraq. La completa distruzione di queste paludi rovin\u00f2 l'habitat di dozzine di specie di uccelli migratori, e pose fine al secolare stile di vita degli Arabi delle paludi (sciiti), che avevano reso questa regione la loro casa: il governo iracheno dichiar\u00f2 che l'azione era intesa a ricavare terreni sfruttabili dall'agricoltura, mentre diversi osservatori esterni ritengono che la distruzione fosse indirizzata contro gli \"arabi delle paludi\", come vendetta per la loro partecipazione alle sollevazioni del 1991.\nI dissidenti iracheni sostengono che Qu\u1e63ayy fu responsabile dell'uccisione di molti attivisti politici. Il The Sunday Times (Londra) riport\u00f2 che Qu\u1e63ayy Saddam Hussein ordin\u00f2 l'uccisione di Khalis Mohsen al-Tikriti, un ingegnere dell'organizzazione di industrializzazione dell'esercito, poich\u00e9 Qu\u1e63ayy riteneva che stesse progettando di lasciare l'Iraq. Nel 1998, i gruppi dell'opposizione irachena accusarono Qu\u1e63ayy Saddam Hussein di aver ordinato l'esecuzione di migliaia di prigionieri politici, dopo che centinaia di carcerati vennero giustiziati sommariamente per far posto ai nuovi prigionieri nelle carceri sovraffollate. Gruppi come Human Rights Watch e Amnesty International non hanno mai riportato notizie simili.\nL'ultimatum.\nIn risposta all'imminente invasione statunitense, nel marzo 2003, Saddam diede a Qu\u1e63ayy il controllo sull'area di Baghdad-Tikrit, una delle quattro regioni militari. Il 17 marzo 2003, George W. Bush diede a Qu\u1e63ayy Saddam Hussein 48 ore per lasciare la nazione assieme al fratello Uday e al padre Saddam, o fronteggiare la guerra in alternativa.\nIl 22 luglio 2003 le truppe statunitensi della 101\u00aa Divisione Aviotrasportata, appoggiate dalle Forze speciali, uccisero Qu\u1e63ayy , assieme a suo figlio e al suo fratello maggiore Uday, durante un'incursione in una casa nella citt\u00e0 settentrionale di Mosul. Agendo su suggerimento di un iracheno non identificato, una squadra delle Forze Speciali tent\u00f2 di catturare gli abitanti della casa. Dopo essere state bersagliate con armi da fuoco, le Forze Speciali si ritirarono e richiesero supporto. Un centinaio di soldati statunitensi, successivamente coadiuvati da elicotteri Apache e da un A-10 Thunderbolt II, circondarono la casa e aprirono il fuoco. Dopo tre ore di battaglia i soldati entrarono trovando quattro morti, tra cui i due fratelli, e altri tre uomini feriti.\nMorte e reazioni.\nSecondo alcune fonti giornalistiche (tra cui la BBC e il New York Times), molti degli abitanti di Baghdad celebrarono la morte dei fratelli con raffiche di colpi in aria (si deve notare che lo sparare in aria durante i funerali \u00e8 molto comune nella cultura araba, e pu\u00f2 significare sia festeggiamento che compianto). Comunque, la gioia per la morte di Qu\u1e63ayy e Uday non fu universale, un corrispondente di Al-Jazeera defin\u00ec la scomparsa dei fratelli un \"crimine\" eseguito a \"sangue freddo\".\nIl 23 luglio 2003 il comando statunitense disse che due dei morti erano stati definitivamente individuati come i figli di Saddam Hussein, grazie ai calchi dei denti. Venne inoltre annunciato che l'informatore, forse il proprietario della casa, avrebbe ricevuto i 30 milioni di dollari messi come taglia sulla coppia.\nIl 24 luglio 2003 vennero pubblicate le foto dei cadaveri dei due fratelli. Il comando militare statunitense dichiar\u00f2 di aver permesso la pubblicazione delle foto per combattere le voci diffuse in Iraq secondo cui i due erano ancora vivi e l'intero episodio della loro morte era un falso.\nAlcuni hanno criticato gli USA per aver creato un doppio standard con la pubblicazione delle foto, dato che l'Amministrazione Bush condann\u00f2 Saddam per aver pubblicato foto dei soldati statunitensi morti durante il conflitto. I militari statunitensi risposero alle critiche facendo notare che non si trattava di normali combattenti morti, e che la conferma delle morti avrebbe \"chiuso il dibattito\" nella popolazione irachena.\nSepoltura.\nQu\u1e63ayy \u00e8 stato sepolto in un cimitero della zona di Tikrit accanto al figlio Mustafa, al fratello Uday e al padre Saddam. Qu\u1e63ayy era l\"'asso di fiori\" nel famoso mazzo di carte dei ricercati del regime di Saddam."}
{"id": "65519", "revid": "124687392", "url": "https://it.wikipedia.org/wiki?curid=65519", "title": "'Uday Saddam", "text": "Figlio maggiore dell'ex presidente iracheno Saddam Hussein e della sua prima moglie, Sayyida Talfa, la quale era cugina di primo grado del padre, \u02bfUday \u1e62add\u0101m \u00e8 stato considerato per diversi anni il pi\u00f9 probabile candidato alla successione di Saddam Hussein. \u00c8 stato direttore del quotidiano nazionale iracheno \"Babel\" (Babilonia), della televisione di Stato e del canale radiofonico giovanile \"Voce dell'Iraq\", inoltre ha diretto il Comitato Olimpico Iracheno ed \u00e8 stato membro del parlamento.\nBiografia.\nNell'ottobre 1988, a un ricevimento in onore della moglie del presidente egiziano Hosni Mubarak, \u02bfUday percosse e accoltell\u00f2 a morte uno dei servitori favoriti del padre, Kamel Hana Gegeo. Per punizione Saddam lo fece imprigionare per un breve tempo, facendolo sottoporre anche a torture. A seguito di un intervento personale da parte di Re Hussein I di Giordania, Saddam rilasci\u00f2 \u02bfUday, esiliandolo in Svizzera, e lo nomin\u00f2 assistente dell'ambasciatore iracheno in quel paese, ma tempo dopo ne fu espulso. Il dittatore in seguito perdon\u00f2 \u02bfUday, nominandolo dapprima capo del Comitato olimpico e successivamente ponendolo al vertice di una delle sue numerose organizzazioni di sicurezza.\nL'attentato del 1996.\nIl 12 dicembre 1996 \u02bfUday rimase ferito in un attentato a Baghdad. Mentre era alla guida nell'elegante quartiere di al Mansour, durante l'intensa sparatoria che avvenne tra gli assalitori e la sua scorta, fu raggiunto da otto proiettili. Uno di questi lo colp\u00ed alla colonna vertebrale rendendolo quasi del tutto paralizzato agli arti inferiori.\nA seguito di tale tentativo di assassinio e della conseguente disabilit\u00e0 di \u02bfUday, Saddam diede maggiori poteri al fratello minore Qu\u1e63ayy, nominandolo suo erede nel 2000.\nAccuse a 'Uday.\nUn \"reportage\" della ABC del 20 marzo 2003 mosse diverse accuse, tuttavia non provate, contro Uday. Ad esempio:\nDopo la prima guerra del Golfo un corrispondente del \"New York Times\" verific\u00f2 che uno degli strumenti di tortura nello scantinato della sede del Comitato olimpico era la cosiddetta \"vergine di Norimberga\". Si \u00e8 eccepito sulla veridicit\u00e0 del reportage della ABC, e si \u00e8 sostenuto che esso fosse uno dei non rari falsi giornalistici, gonfiati ad arte per colpire l'opinione pubblica statunitense al fine di screditare ulteriormente la figura di \u02bfUday e di demonizzare Saddam e i membri del clan al-Tikriti.\nLa morte.\nIl 17 marzo 2003 il Presidente degli Stati Uniti George W. Bush dette a Saddam e ai suoi due figli un ultimatum di 48 ore per lasciare l'Iraq o affrontare la guerra. \u02bfUday rispose sarcasticamente invitando Bush e la sua famiglia a lasciare gli Stati Uniti. Il 22 luglio 2003 i paracadutisti americani della 101\u00aa Divisione Aviotrasportata, grazie ad una \"soffiata\" e appoggiati dalla Delta Force della Task Force 20, uccisero \u02bfUday, il fratello minore Qu\u1e63ayy e il figlio quattordicenne di quest'ultimo, durante un'incursione in una casa nella citt\u00e0 settentrionale di Mosul.\nSecondo alcune fonti giornalistiche (tra cui la BBC e il \"New York Times\"), molti degli abitanti di Baghdad celebrarono la morte dei fratelli con raffiche di colpi in aria, mentre un corrispondente di Al-Jazeera defin\u00ec la scomparsa dei fratelli un \"crimine\" eseguito a \"sangue freddo\". Il 23 luglio 2003 il comando statunitense disse che due dei morti erano stati definitivamente identificati come i figli di Saddam Hussein grazie ai calchi dentari. Venne inoltre annunciato che l'informatore, forse il proprietario della casa, avrebbe ricevuto i 30 milioni di dollari messi come taglia sulla coppia. Il 24 luglio 2003 vennero pubblicate le foto dei cadaveri dei due fratelli. La pubblicazione delle foto diede adito a polemiche.\n\u2018Uday \u00e8 stato sepolto in un cimitero della zona di Tikrit, accanto a Qu\u1e63ayy e Mu\u1e63\u1e6daf\u0101, figlio di Qu\u1e63ayy: lo stesso posto dove riposavano anche le spoglie di Saddam Hussein prima che il mausoleo venisse distrutto nel 2015 durante la guerra civile irachena. \u02bfUday era l\"'asso di cuori\" nel famoso mazzo di carte dei ricercati del regime di Saddam."}
{"id": "65532", "revid": "349054", "url": "https://it.wikipedia.org/wiki?curid=65532", "title": "Lanterna di Genova", "text": "La Lanterna di Genova (o semplicemente \"Lanterna\", in genovese \"a Lanterna de Zena\" o \"a Lanterna\") \u00e8 il faro portuale del capoluogo della Liguria, la citt\u00e0 un tempo definita la \"Superba\" o \"Dominante dei mari\".\nDa secoli strumento indispensabile alla navigazione notturna delle navi in entrata e uscita dal porto, la Lanterna \u00e8 anche il simbolo di Genova, assumendo quasi un ruolo di \"totem\" di tutto ci\u00f2 che riguarda la citt\u00e0, e come tale fa parte della storia cittadina.\nAlta 77 metri e situata ad una quota sul livello del mare di 117 metri (considerando anche lo storico scoglio su cui \u00e8 costruita), \u00e8 il faro marittimo pi\u00f9 alto d'Italia e del Mediterraneo e il secondo in Europa dopo il Faro dell\u2019\u00cele Vierge, nel dipartimento francese di Finist\u00e8re, che nel 1902 tolse alla Lanterna il primato superandola in altezza di circa cinque metri. Risulta attualmente essere il quinto faro pi\u00f9 alto del mondo e il secondo, sempre dietro quello di \u00cele Vierge, fra quelli tradizionali, ossia costruiti dalle rispettive autorit\u00e0 portuali con lo scopo primario di supporto alla navigazione.\nL'edificio consiste in una torre su due ordini di sezione quadrata con terrazza alla sommit\u00e0 di ciascun ordine. Costruito nella sua struttura attuale nel 1543, \u00e8 inoltre il faro pi\u00f9 antico d\u2019Europa, fra quelli ancora in attivit\u00e0.\nPosizione.\nLa Lanterna sorge al margine orientale del quartiere di Sampierdarena, su uno scoglio isolato oggi interamente inserito all'interno del contesto portuale, estrema punta di quella che un tempo era la collina di promontorio di San Benigno che divideva l'ex comune di Sampierdarena da quello di Genova.\nIl luogo in cui fu costruita veniva chiamato promontorio poich\u00e9, prima che la mano dell'uomo ridisegnasse i contorni della baia genovese, era circondato da tre lati dal mare. A ovest la collina delimitava l'originario porto di Genova, quello che oggi \u00e8 il porto antico. Con il passare del tempo la collina ha assunto il nome di Capo di Faro o di San Benigno, dal nome dell'omonimo convento che su essa sorgeva. Di fatto oggi la collina non esiste pi\u00f9, rasa al suolo nella seconda met\u00e0 degli anni '20 del XX secolo per creare nuovi spazi per la citt\u00e0, il porto stesso e i suoi insediamenti produttivi, e l'unica porzione che ne \u00e8 rimasta \u00e8 proprio la piccola propaggine rocciosa su cui sorge il faro.\nParallelamente, fra gli anni venti e gli anni trenta si sono svolti i lavori per l'ampliamento del Porto di Genova, con la creazione dei nuovi moli di Sampierdarena, realizzati tramite cospicui riempimenti a mare. In seguito all'operazione lo scoglio della Lanterna non \u00e8 pi\u00f9 direttamente sul mare ma a breve distanza da esso, in corrispondenza del molo di Ponte San Giorgio.\nCollegamenti.\nLa Lanterna, oltre che dai varchi portuali ad accesso controllato, \u00e8 accessibile dalla citt\u00e0 esclusivamente attraverso una passeggiata pedonale di circa 800 metri che si sviluppa per la maggior parte a sbalzo esternamente alle vecchie mura cittadine attraverso un percorso che sovrasta le banchine portuali, offrendo la possibilit\u00e0 di osservare da vicino le attivit\u00e0 del porto.\nLa passeggiata inizia presso il Terminal Traghetti di Genova, servito dalle autolinee urbane AMT e dalla stazione della metropolitana di Dinegro, distante circa 400 metri. L'imbocco della passeggiata \u00e8 situato inoltre a circa 1,5 chilometri dalla stazione ferroviaria di Principe e dal casello di Genova Ovest sull'autostrada A7.\nCaratteristiche.\nL'edificio.\nLa Lanterna \u00e8 costituita da una torre su due ordini di sezione quadrata, costruita in pietra naturale estratta dalle cave di Carignano, con terrazza aggettante alla sommit\u00e0 sia del primo che del secondo tronco. Per raggiungere la sommit\u00e0, al suo interno si sviluppa una scala in muratura con 365 gradini totali, di cui 172 aperti al pubblico per raggiungere la prima cornice, mentre la seconda cornice appartiene alla Marina Militare e non \u00e8 visitabile.\nIl faro.\nSi tratta di un faro di secondo ordine. La lanterna \u00e8 posta sulla sommit\u00e0 della torre ed \u00e8 costituita da un ambiente a pianta circolare di 4 metri di diametro, con vetrata di 3,44 metri di altezza. L'ottica rotante, da 700\u00a0mm di distanza focale, \u00e8 formata da 4 pannelli lenticolari con assi a 45\u00b0 e 135\u00b0, parte diottrica con occhio di bue centrale, 3 elementi anulari superiori e 10 inferiori tutti interrotti lateralmente; su ogni pannello \u00e8 sistemato un secondo pannello di prismi deflettori per il funzionamento aereo. Oltre all'ottica principale e al relativo impianto il faro \u00e8 dotato di un gruppo elettrogeno di soccorso per l'alimentazione elettrica degli impianti di emergenza e del FIR (faro elettrico indipendente di riserva).\nStoria della Lanterna.\nLa Lanterna nel Medioevo.\nLa prima torre, secondo alcune fonti non ufficiali, risale all'epoca medioevale (1128) ed era caratterizzata da una struttura architettonica formata da tre tronchi merlati sovrapposti. Purtroppo non si hanno riscontri ufficiali poich\u00e9 i documenti del secolo XII, le prime cronache e gli atti ufficiali del nascente , forniscono dati sicuri sulla torre di segnalazione, ma non la sua data esatta di costruzione. Alla sommit\u00e0 venivano accesi fasci di steli secchi di erica (\"\"brugo\") o di ginestra (\"brusca\") allo scopo di segnalare le navi in avvicinamento, i cui padroni dovevano pagare una tassa \"pro igne facendo in capite fari\"\" al momento dell'approdo. La torre sorgeva lungo la strada di collegamento tra Genova e il ponente, la cosiddetta \"Via di Francia\", che costeggiava l'arco portuale e il Promontorio, sull'ultima propaggine della costa di Sampierdarena, allora luogo di villeggiatura, su cui si affacciavano numerosi palazzi e ville nobiliari. All'epoca la strada era probabilmente a picco sul mare e passava a mare del faro; le rappresentazioni grafiche della strada la descrivono invece in una veste pi\u00f9 recente, sicuramente non anteriore al XVII secolo, passante all'interno del faro attraverso la cosiddetta \"tagliata\", una profonda trincea scavata a monte della Lanterna.\nA livello urbanistico la Lanterna era in quel periodo quindi relativamente lontana dalla citt\u00e0, e solo nel XVII secolo venne inglobata nella cosiddetta \"Cerchia Seicentesca\", la poderosa cerchia di mura lunga quasi diciannove chilometri attorno alla citt\u00e0, quasi interamente esistente ancora ai nostri giorni.\nLa torre divent\u00f2 protagonista della guerra tra guelfi e ghibellini, quando venne danneggiata da questi ultimi che tentarono di far scendere i guelfi che vi si erano rifugiati all'interno.\nEra il 1318 e, tre anni dopo, nel 1321, si procedette a un primo consolidamento scavando un fossato a difesa. Nel 1326 vennero installate in entrambi i fari le prime lanterne alimentate a olio di oliva, per aiutare le navi a bene individuare l'ingresso alla citt\u00e0. Del 1371 \u00e8 la prima raffigurazione grafica del fare di Capo Faro (perlomeno tra quelle giunte a noi), presente nella copertina della pergamena intitolata \"Manuale dei Salvatori del Molo e del Porto\". Attorno al 1400 la torre divent\u00f2 anche prigione per ospitare come ostaggi, per cinque anni, il re di Cipro, Giacomo I di Lusignano, qui rinchiuso assieme alla moglie.\nA meglio identificare la Lanterna con la citt\u00e0, nel 1340 venne dipinto alla sommit\u00e0 della torre inferiore lo stemma del Comune di Genova, opera del pittore Evangelista di Milano. Nel 1405 i sacerdoti guardiani della Lanterna posero sulla cupola un pesce e una croce di metallo dorato, simbolo di cristianit\u00e0 e nel 1413 un decreto dei \"Consoli del Mare\" stanzi\u00f2 un fondo di \"lire 36\" per assicurare la gestione del faro, divenuto ormai indispensabile per la sicurezza della navigazione.\nLa ricostruzione del 1543.\nNel 1507, durante un periodo di dominio francese sulla citt\u00e0, re Luigi XII fece edificare ai piedi della Lanterna il \"Forte Briglia\", una fortificazione atta a ospitare la guarnigione dell'esercito invasore. Dal forte, con il supporto di un vascello da guerra che bloccava il traffico navale, nel 1513 i francesi assediarono il porto di Genova, liberato in seguito dalle forze genovesi capitanate da Andrea Doria, comandante del porto e della flotta. Durante questa battaglia la Lanterna venne pesantemente danneggiata dal \"fuoco amico\" dei colpi di bombarda esplosi dagli insorti genovesi contro i dominatori francesi.\nDopo trent'anni, nel 1543, la Lanterna venne ricostruita per volont\u00e0 del doge Andrea Centurione Pietrasanta che fece finanziare i lavori dal Banco di San Giorgio. Il faro assunse cos\u00ec l'aspetto attuale, legato stilisticamente al mondo rinascimentale, applicando ai plinti di coronamento mensole aggettanti.\nFu posta in opera una nuova lanterna con cupola costruita in doghe di legno di rovere e ricoperta con fogli di rame e di piombo fermati con ben 600 chiodi di rame. Per l'occasione fu posta alla sommit\u00e0 della prima torre, all'interno del ballatoio, una targa a memoria della ricostruzione. La lanterna era formata da un'ampia vetrata i cui vetri, di notevole spessore e peso, erano forniti, cos\u00ec come gi\u00e0 dal 1326, da maestri vetrai dapprima liguri e in seguito veneziani. I vetri della lanterna spesso esplodevano, si spaccavano o si inclinavano a causa della violenza del vento, delle oscillazioni della torre, della deformazione dei montanti in ferro per la caduta di fulmini e non ultimo per avvenimenti bellici, per cui ne erano richiesti in gran quantit\u00e0. Ai fanalisti, custodi della Lanterna o \"Turrexani della torre\", cos\u00ec definiti nei documenti del tempo, si faceva obbligo di vivere con la famiglia all'interno della torre e \"di curare che i vetri fossero sempre tersi e puliti affinch\u00e9 la luce della lampada apparisse nitida e brillante\".\nNel 1565 si ritorn\u00f2 a lavorare sulla cupola per renderla stagna e nel 1681 si ricostru\u00ec la cupola con legno di castagno selvatico ricoprendo il tutto con pece e stoppa, e infine con fogli di piombo stagnati a bordi sovrapposti.\nL'assedio francese.\nNel 1692 si ebbe poi la ricostruzione della vetrata distrutta dal bombardamento del 1684, attuato da Jean-Baptiste Colbert, marchese di Seignelay e dall'ammiraglio francese Abraham Duquesne su ordine di re Luigi XIV.\nA seguito dei ripetuti danni causati dai fulmini e dagli avvenimenti bellici, nel 1711 la torre venne incatenata a mezzo di chiavarde e tiranti che ancora oggi sono visibili all'interno e nel 1791 vennero effettuati, alla base della prima torre, lavori di consolidamento per renderla pi\u00f9 stabile. Al 1778 risale la costruzione di un impianto parafulmine ad opera del fisico padre Glicerio Sanxay, destinato a mettere fine ai numerosi danni provocati nell'arco di diversi secoli dai fulmini. Va detto che per secoli l'illuminazione \u00e8 avvenuta con lampade di metallo o di vetro a stoppino.\nLe innovazioni del Risorgimento e del Novecento.\nNel 1840 venne realizzata un'ottica rotante su carro a ruote con lente di Fresnel e il 15 gennaio del 1841 venne acceso e avviato il nuovo sistema di illuminazione, il cui studio era stato eseguito dal Professor Plana. Il nuovo impianto si componeva di una lanterna di diametro di 4 metri, di forma dodecagonale a 4 ordini di cristalli piani sul lato verso mare, mentre la parte verso monte, nel settore fra 110\u00b0 e 290\u00b0, era oscurata per mezzo di lamiere di rame di forma circolare. La base della Lanterna poggiava dal lato mare su lastre di piombo e dal lato terra su lastre di ferro; il tutto era rinforzato con montanti e traversini di ferro. Le principali caratteristiche erano: luce bianca fissa con portata a 15 miglia a cui erano sovrapposti splendori intervallati di un minuto visibili fino a 20 miglia circa.\nVerso la fine dell'Ottocento il faro inizi\u00f2 a essere ritenuto inadeguato in relazione all'arco di costa che doveva segnalare; nel 1881 si propose persino di declassarlo e di costruirne uno nuovo sul promontorio di Portofino, in questo meglio rispondente alle necessit\u00e0 della navigazione. Tale proposta venne tuttavia accantonata tre anni dopo, perch\u00e9 alla luce delle nuove possibilit\u00e0 che l'evoluzione tecnica consentiva, fu possibile adottare la soluzione di potenziare il faro di Genova in modo da ottenere la copertura della costa a est fino al settore del Faro del Tino e a ovest fino al settore del Faro di Capo Mele.\nDopo gli ulteriori aggiornamenti del 1898 e del 1913, nel 1936 si ebbe il passaggio all'elettrificazione moderna. Quindi nel 1956, dopo i danni ricevuti dall'aviazione statunitense e britannica nella Seconda guerra mondiale, la vecchia lanterna venne sostituita insieme all'ottica rotante e a tutti i congegni. Le dimensioni della nuova lanterna, per non modificare lo stile architettonico dell'antico monumento, furono similari alla precedente del 1841. Contestualmente venne inoltre sistemato un impianto per l'erogazione dell'energia di emergenza, messo in opera un montacarichi nell'angusto spazio della tromba delle scale e ritinteggiato lo stemma della gloriosa Repubblica Marinara sulla facciata della torre inferiore.\nCome ultima modifica degna di nota, nel 1970 l'antico impianto di rotazione a peso motore, rimasto in sito quale riserva, fu sostituito da un impianto di rotazione elettrico e a seguito dell'apertura dell'aeroporto di Genova, posto a pochi chilometri della torre, alla sommit\u00e0 della cupola della Lanterna fu messo in opera un fanale intermittente rosso, di modesta portata, quale segnale di pericolo per gli aerei.\nL'intero complesso, comprendente faro, fortificazioni, piazzali e parco urbano, \u00e8 stato restaurato e reso accessibile al pubblico tra il 1995 e il 2004.\nLa Porta della Lanterna.\nDal momento che la Lanterna sorgeva sulla principale via di comunicazione fra Genova e il ponente, fino allo sbancamento del colle di San Benigno nel primo Novecento, gi\u00e0 al momento della realizzazione delle cosiddette Mura Nuove seicentesche, venne realizzata una porta al loro interno esattamente ai piedi della Lanterna.\nQuindi, come ricorda lo storico Federico Donaver, alla vecchia porta, mantenuta in sede fino alla sua demolizione nel 1877, ne fu affiancata una nuova costruita fra il 1828 e il 1831, chiamata \"Porta Nuova,\" \"Porta della Lanterna\" o \"Porta del Chiodo\" dal nome del suo progettista, il generale Agostino Chiodo. Come scriveva lo stesso Donaver infatti, la stessa porta e le vie adiacenti prendevano \"nome della Lanterna o Faro pei naviganti che si eleva a 127 m sul livello del mare, la cui costruzione rimonta al 1549\". La porta, a duplice fornice, era ricavata nel vivo della roccia era e aveva, originariamente, due ponti levatoi sostenuti da catene che scorrevano su ruote di bronzo, presto sostituiti, per le mutate necessit\u00e0 pratiche, con una passerella fissa. La facciata neoclassica \u00e8 costruita in pietra di promontorio (ricavata dallo stesso colle alle spalle della Lanterna) e marmo bianco di Carrara, abbinamento che conta precedenti illustri nell'architettura della citt\u00e0. Notevole \u00e8 l'appartato scultoreo, costituito dalle metope, delle teste di meduse poste in chiave di volta e dal gruppo dello stemma.\nL'edificio della porta fu demolito nel 1935. A seguito di polemiche, per mantenere memoria della porta, la sola facciata venne smontata e ricostruita nell'attuale posizione, addossata al muraglione della Lanterna, una cinquantina di metri pi\u00f9 a sud e ruotata di 90\u00b0 rispetto alla posizione originaria, perdendo l'originaria funzione di porta.\nIl Museo della Lanterna.\nAnnesso alla torre sorge il Museo della Lanterna raggiungibile attraverso una passeggiata di circa seicento metri che costeggia le vecchie mura fino ai piedi del faro partendo da via Milano (parcheggio del terminal traghetti). L'area \u00e8 raggiungibile dal vicino casello autostradale di Genova-Ovest (Sampierdarena).\nDopo una prima opera di riqualificazione del sito portata a termine nel 2004, nell'aprile del 2006 \u00e8 stato completato a opera della Soprintendenza ai Beni Ambientali e Architettonici della Liguria il restauro e l'adattamento della Porta Nuova della Lanterna, adiacente alle fortificazioni che ospitano i locali del museo (in origine la porta aveva una rotazione di 90\u00b0 in direzione nord, chiudendo l'accesso alla citt\u00e0 dalla parte di ponente).\nIn particolare, il lavoro di restauro ha riguardato il riassetto e la pulizia degli elementi in marmo della porta, il riposizionamento di elementi distaccati dall'attico e la sistemazione della pavimentazione in pietra antistante la via di accesso. Contestualmente \u00e8 stata ripristinata l'agibilit\u00e0 del parco urbano situato a nord della torre.\nAlla base del faro, all\u2019interno delle antiche fortificazioni si trova il Museo della Lanterna: nelle prime sale dette dei fucilieri, oggi si racconta la storia della Lanterna. Una parte del museo - ovvero le Sale dei cannoni - \u00e8 riservata specificatamente all'uso e alla funzione dei fari navali e ai sistemi di segnalamento in mare. Un tipo particolare di lente - la lente di Fresnel, simile a quella adottata dal faro genovese - riproduce per il visitatore, con il proprio fascio di luce in rotazione, la visione in \"soggettiva\" dall'interno dell'ottica di un faro vero e proprio.\nAll'interno del museo sono ospitate periodicamente anche mostre tematiche, laboratori per famiglie e attivit\u00e0 didattiche e per le famiglie, ed \u00e8 possibile organizzare eventi corporate.\nNella stagione estiva, nel parco adiacente Porta Nuova della Lanterna, si svolgono rassegne teatrali, di musica e festival.\nInsieme al Museo navale di Pegli, al Galata \u2212 Museo del mare e al Museoteatro della Commenda di San Giovanni di Pr\u00e9 (attivo tra il maggio 2009 e il 6 gennaio 2020, destinato a confluire nel Museo nazionale dell'emigrazione italiana), il Museo della Lanterna fa parte del polo culturale del Mu.MA - Istituzione Musei del Mare e delle Migrazioni, creata nel 2005.\nGestione del faro.\nIl faro, in qualit\u00e0 di strumento di supporto alla navigazione marittima, \u00e8 completamente controllato e gestito dal \"Comando di Zona Fari\" della Marina Militare con sede in La Spezia (che tra l'altro si occupa di tutti i fari dell'Alto Tirreno). La Marina Militare si occupa della gestione di tutti i fari (di cui 128 d'altura) sugli 8.000\u00a0km circa di coste italiane dal 1910, avvalendosi di tecnici sia militari sia civili.\nIl resto della Lanterna, nei suoi ruoli di monumento storico, simbolo cittadino e attrazione turistica, \u00e8 stato gestito dalla provincia di Genova tramite l'associazione \"Giovani Urbanisti - Fondazione Lab\u00f2\", che ha sostituito dal 2 luglio 2014 la \"Fondazione Muvita\", quest'ultima di propriet\u00e0 della Provincia di Genova che la gestiva dal 1\u00ba luglio 2004. L'associazione si occupava dell'apertura al pubblico del faro e del museo annesso, oltre alla manutenzione ordinaria del complesso, incluso il parco urbano intorno a esso e la passeggiata di accesso.\nLa Provincia di Genova cessa il suo mandato il 31 dicembre 2014 e passa la gestione al Comune di Genova. La Fondazione Lab\u00f2 con il gruppo Giovani ha continuato a garantire la valorizzazione del Complesso Monumentale secondo le modalit\u00e0 di cui sopra fino al 5 gennaio 2020.\nIl Complesso monumentale della Lanterna dal marzo 2018 \u00e8 entrato a far parte del Mu.MA - Istituzione Musei del Mare e delle Migrazioni.\nDal 6 gennaio 2020 il Gruppo Giovani della Fondazione Lab\u00f2 e parte degli Amici della Lanterna si sono costituiti in un'impresa culturale creativa nata dall\u2019esperienza di conduzione degli ultimi cinque anni: la PHAROS light for heritage, che in collaborazione con l'associazione Amici della Lanterna promuove e sostiene le iniziative per la valorizzazione del monumento simbolo di Genova.\nDal 14 gennaio 2020 il complesso monumentale \u00e8 visitabile dal marted\u00ec alla domenica, grazie all\u2019estensione dell'orario di apertura."}
{"id": "65535", "revid": "599013", "url": "https://it.wikipedia.org/wiki?curid=65535", "title": "Pegasos", "text": "Il Pegasos \u00e8 una motherboard che impiega processori PowerPC sviluppata e commercializzata a partire dal 2002 da \"bplan\", ditta fondata da ex-dipendenti di \"Phase5\", una casa produttrice di hardware per le macchine Amiga, tra cui le famiglie di schede acceleratrici \"Blizzard\" (per gli Amiga 1200) e \"Cyberstorm\" (per gli Amiga 3000 e 4000).\nStoria.\nIl progetto iniziale prevedeva semplicemente un clone o un computer che in qualche modo rimpiazzasse gli Amiga, in attesa di nuove macchine prodotte da Gateway o da Amiga Inc. Progetto che alla fine ha preso una sua personale fisionomia, distanziandosi sempre pi\u00f9 dalle sue origini e adottando un'architettura in grado di permettere l'utilizzo di periferiche basate su tecnologie standard, come PCI, USB o FireWire ad esempio.\nLe prime versioni del Pegasos non erano ancora del tutto perfette, in particolar modo vi erano alcuni problemi di indirizzamento DMA legati alle peculiari caratteristiche del Northbridge allora adottato. Le versioni pi\u00f9 recenti (commercializzate come Pegasos II) adottano invece un nuovo Northbridge che consente l'uso sia delle moderne memorie DDR, sia di una connessione Gigabit Ethernet.\nSistemi operativi.\nI personal computer basati su Pegasos sono accompagnati da un sistema operativo proprietario (MorphOS, ispirato ad AmigaOS), ma offrono anche la possibilit\u00e0 di installare AmigaOS 4.1 (dal maggio 2009), alcune distribuzioni GNU/Linux realizzate appositamente per i PowerPC, come Debian, Gentoo, Yellow Dog Linux e CRUX PPC."}
{"id": "65536", "revid": "438", "url": "https://it.wikipedia.org/wiki?curid=65536", "title": "PegasosPPC", "text": ""}
{"id": "65538", "revid": "3535", "url": "https://it.wikipedia.org/wiki?curid=65538", "title": "Suiformi", "text": ""}
{"id": "65540", "revid": "15756", "url": "https://it.wikipedia.org/wiki?curid=65540", "title": "Giacomo Jaquerio", "text": " \nVita e produzione artistica.\nMentre un numero relativamente vasto di documenti ci consente di ricostruire la vita di Jaquerio, minori certezze vi sono riguardo al catalogo delle sue opere.\nFormazione e prime opere.\nNato da una famiglia con una lunga tradizione nella pratica della pittura, la prima parte della sua vita si svolse attraverso continui spostamenti tra Torino, Ginevra, Thonon-les-Bains ed altre localit\u00e0 d'oltralpe, lavorando per ampia parte del suo tempo al servizio di Amedeo VIII di Savoia e ricevendo commesse da istituzioni religiose e da importanti casate nobiliari. Dal 1429 in poi abit\u00f2 stabilmente a Torino.\nPer i principi di Acaja esegu\u00ec opere a fresco nel loro castello di Torino (l'attuale \"Palazzo Madama\") di cui nulla per\u00f2 \u00e8 rimasto.\nAl servizio di Amedeo VIII.\nRimanendo al servizio di Amedeo VIII di Savoia, Giacomo ebbe modo di conoscere importanti esponenti del gotico d'oltralpe: il pittore e miniatore Jean Bapteur di Friburgo, lo scultore Jean Prindale ed altri. Si trov\u00f2 inoltre a collaborare con il veneziano Gregorio Bono, figura di primo piano nel panorama del gotico internazionale (della cui opera si hanno oggi solo incerte testimonianze).\nDella vasta produzione del pittore torinese solo pochissime opere sono documentate attraverso gli archivi, come i frammenti di affreschi strappati con figure di \"Angeli musicanti\" (1410-1415 circa) provenienti dalla cappella dei Maccabei addossata alla cattedrale di Ginevra e che sono ora conservati nel Mus\u00e9e d'art et d'histoire di Ginevra.\nGli affreschi di Ranverso.\nPreziosa \u00e8 stata la scoperta nel 1914, nel corso di lavori di restauro, di un'iscrizione autografa di Jaquerio \nin margine ad un affresco della \"Madonna in trono\" presso la precettoria di Sant'Antonio in Ranverso. La decorazione pittorica della chiesa abbaziale, realizzata da Jacquerio a partire dal 1410 circa, costituisce la principale e meglio documentata testimonianza superstite della lunga carriera dell'artista piemontese. Nel presbiterio della chiesa, in problematico stato di conservazione, troviamo affrescate, sulla parete di sinistra, oltre alla citata \"Madonna in trono\", figure di \"sei Profeti\" ed altre figure di \"Santi e Sante\" mentre sulla parete di destra troviamo il ciclo della \"Vita di Sant'Antonio Abate\", alla cui base sono posti un \"Cristo in Piet\u00e0 tra i simboli della Passione\" e brani di vita contadina, squisiti per il notevole realismo.\nIn miglior stato di conservazione sono gli affreschi dell'ex-sacrestia che costituiscono il gioiello artistico dell'Abbazia; sulle pareti: \"Annunciazione\", i \"Santi Pietro e Paolo\", l\"'Orazione nell'Orto\", la \"Salita al Calvario\" e, sulle vele della volta, i \"Quattro Evangelisti\"). \nLa \"Salita al Calvario\", capolavoro di Jaquerio, \u00e8 caratterizzata da toni marcatamente realistici di crudelt\u00e0 e di dolore, che ne fanno un brano pittorico di grande tensione drammatica. Al centro la figura dolente del \"Cristo portacroce\" circondata dalla massa dei volti grotteschi e stralunati dei carnefici.\nAltre opere.\nOltre agli affreschi di Ranverso sono unanimemente attribuiti a Jaquerio due tavolette con \"Storie di San Pietro\" conservate al Museo civico d'arte antica di Torino, datate intorno al 1410 circa, che facevano parte di un polittico verosimilmente realizzato per l'abbazia di Novalesa.\nAlla bottega di Jacquerio sono attribuiti gli affreschi nel Castello di F\u00e9nis in Valle d'Aosta.\nMiniatura.\nDella produzione di Jaquerio dovettero anche far parte, come abbastanza usuale nelle botteghe pittoriche di quell'epoca, lavori di miniatura. Alla sua mano \u00e8 pressoch\u00e9 unanimemente attribuita una \"Crocefissione\" a piena pagina (1420 circa) nel messale del vescovo Oger Moriset conservato nel Museo del tesoro della cattedrale di Aosta.\nValutazioni critica.\nNel catalogo della mostra su \"Giacomo Jaquerio ed il Gotico internazionale\" tenutasi a Torino nel 1979 Enrico Castelnuovo osserva:\nLa notevole influenza di Jaquerio sulla pittura tardo gotica in Piemonte \u00e8 rintracciabile nelle opere di Guglielmetto Fantini da Chieri ed in quelle degli anonimi autori degli affreschi della chiesa di San Pietro a Pianezza e della \"Storie della Vergine\" nella parrocchiale di Roletto.\nLa considerazione della lunga carriera pittorica di Jaquerio, aveva indotto la critica a troppo disinvolte attribuzioni in suo favore. Tra le opere che, in seguito, gli sono state tolte vanno menzionati i bellissimi affreschi della sala baronale del Castello della Manta (Saluzzo), attribuite per ora all'incognito Maestro del Castello della Manta. Gli affreschi della cappella e del cortile (con la bella serie di \"Saggi Antichi\" nella galleria dietro la balaustra) del castello di F\u00e9nis (Aosta) sono oggi ritenute opere di bottega.\nOpere.\nOpere autografe o di attribuzione sufficientemente condivisa\nOpere considerate di bottega"}
{"id": "65541", "revid": "599013", "url": "https://it.wikipedia.org/wiki?curid=65541", "title": "Merenra I", "text": "Biografia.\nRiguardo agli anni di regno di Merenra le fonti ci forniscono cifre molto discordanti. Il Canone Reale sembra riportare, secondo la ricostruzione di Alan Gardiner, l'improbabile cifra di 44 anni, mentre Manetone gliene attribuisce solamente sette.\nDal punto di vista archeologico conosciamo, come data pi\u00f9 alta, l'anno seguente al quinto computo del bestiame, ossia l'anno dieci di regno.\nTenendo conto che, con molta probabilit\u00e0, Merenra fu associato al trono con il padre Pepi I per alcuni anni, la maggior parte degli studiosi \u00e8 propensa ad attribuirgli un regno autonomo di circa cinque anni.\nA riprova di quanto detto va rilevato come i monumenti funebri di questo sovrano presentano evidenti tracce di un affrettato completamento, fatto dovuto ad un loro utilizzo ben prima del previsto.\nAll'interno della sua piramide \u00e8 stato ritrovato il corpo di un giovane presentante ancora l'acconciatura con ciocca laterale tipica dell'adolescenza. In un primo tempo \u00e8 stato affermato trattarsi di una sepoltura posteriore non precedente alla XVIII dinastia, ma ora alcuni studiosi tendono a rivedere tale ipotesi.\nSe il corpo appartiene veramente a Merenra si tratterebbe della mummia regale pi\u00f9 antica giunta fino a noi."}
{"id": "65556", "revid": "1610933", "url": "https://it.wikipedia.org/wiki?curid=65556", "title": "Toro (zoologia)", "text": ""}
{"id": "65560", "revid": "308552", "url": "https://it.wikipedia.org/wiki?curid=65560", "title": "Legname", "text": "Il legname \u00e8 il prodotto che si ricava industrialmente dalla coltivazione degli alberi legnosi. Inoltre il termine \u00e8 usato per indicare il legno nella sua condizione temporanea intercorrente fra il taglio ed il successivo utilizzo come legno strutturale. L'attivit\u00e0 di coltivazione delle foreste, quasi esclusivamente destinata alla produzione di legname, \u00e8 la arboricoltura da legno.\nIl legname, il cui consumo \u00e8 stato s\u00ec attenuato ma non soppresso dall'introduzione di materie alternative fra le quali la plastica, tuttora rappresenta una voce fondamentale di bilancio delle economie nazionali; come tale, ha condizionato la storia determinando e motivando azioni e strategie di conquista anche bellica, risultando vitale il suo approvvigionamento a fini energetici, esattamente come in tempi moderni accade per il petrolio o per le risorse nucleari.\nL'utilizzo delle risorse forestali \u00e8 soggetto ad obiezioni di crescente condivisione che sottolineano i gravi rischi ecologici dell'esasperato sfruttamento: la deforestazione inciderebbe, infatti, sulla composizione chimica dell'atmosfera e indirettamente contribuirebbe all'effetto serra. Fra le prime celebri posizioni invocanti regolamentazioni morigeratrici si ricorda quella del movimento per la conservazione della natura, coordinata da Gifford Pinchot e dal presidente statunitense Theodore Roosevelt.\nLegname pregiato.\nPer la costruzione di mobili si utilizzano essenze pregiate come noce, palissandro, ciliegio ed altri tipi di legname.\nEconomia.\nIl mercato attuale del legname comprende da un lato il mercato (anche immobiliare) delle foreste e dei boschi \"in piedi\" (senza propriet\u00e0 fondiaria) e dall'altro il comparto legnamistico vero e proprio che tratta i materiali grezzi e semilavorati.\nEntrambi i mercati sono ormai da intendersi globalizzati.\nMercato del legname.\nIl \"Random Length Lumber\" \u00e8 il contratto futures con cui si scambia il legname sui mercati finanziari.\nFattori.\nIl prezzo del legname \u00e8 influenzato dai seguenti fattori:\nStoria del commercio britannico del legname.\nDurante il Medioevo, all'epoca degli Stuart, la Gran Bretagna aveva sviluppato una notevole produzione domestica di legname, in seno alla quale particolarmente importante era il prodotto delle famose querce britanniche (\"oak\"). Questo legname ha formato la base di approvvigionamento di molte industrie, da quelle per la fusione del ferro a quelle delle costruzioni navali.\nGi\u00e0 prima della Rivoluzione industriale, per\u00f2, il prezzo del legname in Inghilterra andava progressivamente aumentando parallelamente alla crescita esponenziale del fabbisogno, mentre le quantit\u00e0 domestiche andavano verso l'esaurimento. Molte industrie furono cos\u00ec costrette a ricorrere a prodotti surrogati o succedanei. La rivoluzione industriale aveva progressivamente sostituito al legname il carbone come combustibile ed il mattone aveva sostituito il legname nella costruzione edile, ciononostante il fabbisogno restava assai elevato.\nIl legname nella cantieristica navale e nautica.\nSarebbero stati necessari molti decenni prima che il ferro potesse essere usato per sostituire il legname nella costruzione navale.\nNel XVIII secolo, in anticipo rispetto ad altre potenze europee, l'Inghilterra aveva esaurito le sue provviste di legname adatto alla marina e fin\u00ec col dipendere praticamente dai Paesi Bassi per prodotti d'importazione.\nSebbene ogni nazione comunque abbia alberi e legno, il legname per la costruzione di navi \u00e8 un prodotto selezionato e davvero molto pi\u00f9 limitato. I legni ideali per questi usi erano quercia e abete rosso.\nParticolarmente difficili da trovare erano gli alberi (specie botaniche) adatti per costruire gli alberi della nave, un requisito cruciale di tutta la navigazione e che doveva essere sostituito spesso dopo le tempeste o per l'usura.\nIl legname nei paesi dell'area baltica.\nPoich\u00e9 gli alberi adatti impiegano decenni per svilupparsi, nelle nazioni densamente popolate, come l'Inghilterra, qualsiasi metro quadro di terra potrebbe, razionalmente, essere molto pi\u00f9 utilmente impiegato per produrre derrate alimentari, piuttosto che legname.\nIl legname perci\u00f2 poteva essere industrialmente coltivato soltanto in terre scarsamente popolate, come quelle della zona baltica ed anche in America settentrionale.\nI paesi baltici e nordici, particolarmente la Norvegia, avevano anche alcune altre facilitazioni ed altri benefici comprese segherie di qualit\u00e0 tecnica superiore e prezzi di trasporto fluviale e marittimo spesso pi\u00f9 bassi di quelli del trasporto terrestre.\nL'instaurazione della dipendenza baltica.\nL'industria cantieristica britannica, gi\u00e0 entro la fine del XVII secolo, era diventata assolutamente dipendente dalle importazioni di legname baltico.\nLo storico del trasporto Ralph Davis ha dimostrato che per ogni cento tonnellate di merci trasportate, si richiedevano cinquanta tonnellate di rifornimenti navali importati, e questa cifra non includeva le importazioni necessarie per la regia marina britannica.\nL'importazione di legname dal Baltico mostr\u00f2 due difetti notevoli nella strategia degli statisti Britannici. Il primo era squisitamente di natura economica: i Britannici si cagionarono un pesante deficit commerciale con l'intera regione baltica, la Gran Bretagna richiese in gran numero risorse essenziali al Baltico ma non aveva, tuttavia, abbastanza merci da esportare verso il Baltico per compensare per questi acquisti. Cos\u00ec il deficit dovette essere colmato con esportazioni di preziosi lingotti d'oro o di vili mattoni da edilizia (\"brick\").\nL'opposizione degli economisti.\nQuesto squilibrio caus\u00f2 grande irritazione fra gli economisti esponenti del mercantilismo del tempo. Ulteriormente, a complicare il problema, diversamente da quanto accadeva per altre zone dove i Britannici avevano un deficit commerciale, quale l'India, il commercio baltico non poteva essere giustificato considerando che la Gran Bretagna ci avrebbe alla fine guadagnato dalla riesportazione al continente: l'acquisto di merci baltiche era molto superiore alle esportazioni della Gran Bretagna ed il pareggio appariva irraggiungibile.\nLa maggioranza degli studiosi, durante la seconda met\u00e0 del XVII secolo, consideravano il commercio baltico come un dispendio spiacevole, ma necessario per la difesa militare inglese. Una certa consolazione trovarono, tuttavia, i mercantilisti nell'impiego di gran parte del legname nella flotta mercantile, che pi\u00f9 tardi avrebbe aiutato ad introdurre i metalli nella madrepatria. Inoltre, fonte di sconcertante preoccupazione era la dominazione straniera del commercio baltico del legname. Questo problema fu parzialmente risolto soltanto tramite l'inclusione di tutele riguardanti il legname nelle Leggi della navigazione del 1651 e del 1660.\nI tentativi di protezionismo inglese.\nMentre le leggi esclusero efficacemente gli olandesi dal commercio della Gran-Bretagna con il Baltico, comunque concessero ai paesi baltici il diritto di esportare il loro proprio legname.\nFurono principalmente i danesi, gli svedesi ed i tedeschi che sostituirono gli olandesi in questo commercio poich\u00e9 i commercianti britannici non lo videro come abbastanza vantaggioso. Ci\u00f2 perch\u00e9 dal commercio baltico era difficile trarre profitto: con un carico di merci di manifattura britannica si potevano comprare - pi\u00f9 o meno a baratto - settanta carichi di legname. La maggior parte delle navi che entravano nel Baltico erano perci\u00f2 vuote: un'insostenibile inefficienza commerciale. La maggior parte dei commercianti britannici potevano impiegare le loro navi in pi\u00f9 vantaggiosi commerci di merci coloniali e manifatturiere, un'opportunit\u00e0 che i commercianti baltici non avevano.\nLe implicazioni strategiche.\nQuesti problemi commerciali delle importazioni baltiche del legname furono complicati da un problema militare e strategico. La dipendenza dal legname baltico era preminente nelle preoccupazioni degli statisti Britannici verso la fine del XVII secolo, principalmente a causa dei pericoli strategici.\nLo storico Charles Wilson chiam\u00f2 la dipendenza dalla Scandinavia per approvvigionamenti della marina \"il tallone di Achille della strategia britannica\" durante questo periodo. Non c'erano molti commerci militarmente tanto importanti quanto il commercio baltico del legname, ma ce n'erano anche pochi di pi\u00f9 fragili.\nOltre a ci\u00f2, provenendo il frutto del commercio dalla Norvegia, le navi del legname dovevano passare attraverso gli stretti fiordi che separano la Danimarca dalla Svezia, un passaggio ostruibile facilmente dalle marine nemiche, particolarmente gli olandesi, che erano geograficamente ben situati per impedire il commercio attraverso il Mare del Nord, cos\u00ec come, in misura inferiore, i francesi.\nLa minaccia svedese.\nInoltre era minaccioso anche il risveglio della Svezia, che nel 1690 era all'acme del suo relativamente breve periodo di potenza globale. La Svezia, inoltre, era una protezionista commerciale forte ed aveva imposto pesanti dazi sulle importazioni britanniche.\nL'impero della Svezia, inoltre, stava espandendosi inglobando Livonia e Pomerania, due importanti produttori di legname. Cos\u00ec, cominciando le guerre Anglo-Olandesi della fine del XVII secolo, statisti e commercianti britannici cominciarono a cercare una fonte alternativa a queste importazioni.\nMalgrado i ripetuti reclami per una regolazione del commercio baltico del legname (Josiah Child, per esempio, pensava che il commercio dovesse essere riservato soltanto ai vascelli britannici), nessuna azione fu presa fino al 1704, quando la sicurezza britannica fu drammaticamente minacciata durante la guerra di successione spagnola, che alcuni hanno peraltro chiamato \"il primo conflitto globale\". Solo allora si ebbe un tentativo del Parlamento britannico di rompere la dipendenza della Gran Bretagna dal legname baltico.\nL'alternativa americana.\nL'unica alternativa possibile alle zone baltiche era l'America del Nord: la Nuova Inghilterra era particolarmente adatta per importare grandi quantit\u00e0 di legname di ottima qualit\u00e0. Gli svantaggi erano una mancanza di infrastrutture nelle colonie ed i costi del trasporto, molto pi\u00f9 alti del solito, per i mercati britannici.\nA partire dal 1704 un certo numero di iniziative fu lanciato per incentivare l'uso del legname coloniale piuttosto che il legname del Baltico.\nQuesti incentivi inclusero sconti dai produttori nordamericani e leggi che proibivano l'esportazione di legname coloniale verso l'estero, tranne che verso l'Inghilterra. Questi sforzi furono abbastanza infruttuosi, tuttavia, e sia la marina militare che le flotte mercantili restarono dipendenti dal legname baltico. Il legname baltico ancora era rimasto a circa un terzo del prezzo del legname che veniva dalla lontana America del Nord.\nDopo che la guerra della successione spagnola si concluse, la minaccia contro i rifornimenti britannici di legname rientr\u00f2, e malgrado la continuata eiezione di forti pressioni dei mercanti per aumentare il protezionismo, questo non accadde per tutto il secolo successivo.\nPer tutto il XVIII secolo, la supremazia navale della Gran Bretagna nella zona del Mare del Nord non fu mai messa in discussione.\nTuttavia, la posizione commerciale della Gran-Bretagna rimase sfavorevole. Con soltanto occasionali eccezioni, la Gran Bretagna era ancora in deficit commerciale costante con l'intera regione baltica.\nMalgrado questa circostanza fosse osservata come intensamente nociva dagli economisti del tempo, nessun'azione fu intrapresa a qualsiasi livello per provare ad impedire la continuazione in un simile atteggiamento economico. Le leggi della regina Anna rimanevano immodificate, ma queste erano purtuttavia ben note per essere completamente inefficaci nella limitazione della dipendenza dal Baltico. Durante questo periodo si sono, inoltre, sviluppati altri svantaggi economici di questo commercio.\nLe manifatture americane.\nDurante l'epoca coloniale, l'esportazione di legname in Inghilterra dalle colonie americane era poco praticata, perch\u00e9 solo gli alberi di grandi dimensioni potevano compensare il costo del lungo viaggio transatlantico. Per questa ragione la Nuova Inghilterra, piuttosto che esportare il legname per rifornire i depositi navali della madrepatria, se ne serviva per costruire le navi della propria flotta, poco costose e spesso di qualit\u00e0 superiore a quelle prodotte in Gran Bretagna.\nQuesta prassi si scontrava con i principi economici alla base del mercantilismo e del vecchio sistema coloniale, che consideravano la manifattura nelle colonie come contraria agli interessi della Gran Bretagna.\nNonostante l'opposizione di commercianti e produttori di legname delle colonie, che speravano di porsi in concorrenza con la fonte baltica, il parlamento decise di servirsi della marina militare per introdurre le politiche del mercantilismo.\nIl tentativo seguente di rompere la dipendenza della Gran Bretagna dal Baltico ancora una volta si present\u00f2 durante un grande conflitto europeo con significativi interessi navali. Le terribili guerre di Napoleone riaccesero i timori della Gran Bretagna. La Danimarca e i fiordi, come tutta l'Europa continentale, erano alla merc\u00e9 dell'esercito di Napoleone.\nLa mafia e il legname.\nLa frequenza di episodi criminosi legati al settore ha pi\u00f9 volte testimoniato la possibilit\u00e0 di infiltrazioni mafiose ed accordi di cartello fra i principali produttori. \u00c8 noto, peraltro, l'accordo fra i capi mafiosi italiani Tommaso Buscetta e Tano Badalamenti per il legname del Brasile, nel 1981.\nLa criminalit\u00e0 opera, per un verso, con sfruttamenti pesantissimi e dannosissimi sulle foreste che ha a disposizione, in pratica radendole al suolo senza lasciare rimboschimento, e, per altro verso, combatte la concorrenza organizzando vere e proprie campagne di incendi dolosi contro i boschi dei concorrenti, anche in vicinanza di centri abitati, con evidente indifferenza al rischio per la collettivit\u00e0.\nDel resto, pi\u00f9 di un osservatore, a partire da un'apposita commissione d'inchiesta statunitense degli anni 70 presto soppressa, sostiene che il commercio illegale e, talvolta, proprio clandestino del legname - ora detto \"oro verde\" - alimenta la corruzione nei paesi poveri e finanzia organizzazioni mafiose e trafficanti d'armi.\nIl commercio del legname si presta, infatti, ad un approvvigionamento piratesco (effettuato radendo clandestinamente al suolo le foreste - 60 milioni di metri cubi l'anno, stimati, per un valore medio all'ingrosso di 200 miliardi di dollari ed al dettaglio di circa 5.000 miliardi di dollari), \u00e8 per sua natura facilmente occultabile nei bilanci di stati corrotti, richiede un tipo di trasporto congenitamente adatto ad ospitare un parassitico trasporto clandestino di armi o droga, muove decine di milioni di dollari all'anno gi\u00e0 in uno stato produttore medio-piccolo; tutte condizioni potenzialmente interessanti per le organizzazioni mafiose.\nDa alcune posizioni estremiste si sostiene, addirittura, che le resistenze alla trattatistica internazionale in materia di salvaguardia dell'ambiente sarebbero legate anche agli interessi della mafia e dei mercanti d'armi nel traffico illegale del legname, che indirettamente verrebbe seriamente regolamentato da qualsiasi normativa in senso ambientalista.\nHa destato qualche grave sospetto la circostanza che negli ultimi decenni sia cresciuto considerevolmente in moltissime nazioni di tutti i continenti il numero degli incendi dolosi, talvolta organizzati scientificamente in maniera sistemica, mentre resti assolutamente irrisorio il numero dei colpevoli assicurati alla giustizia. I paesi pi\u00f9 colpiti dal fenomeno, tra i quali figura anche l'Italia, sono effettivamente quelli le cui importazioni di legname sono percentualmente cresciute di pi\u00f9 dopo l'inizio di questa dolorosa \"stagione di piromania\".\nCirca l'effettiva libert\u00e0 del mercato, taluni osservatori hanno notato che nel settore non si riscontra mai un reale ricambio delle aziende coinvolte, che a livello internazionale sono sempre e solo le stesse (o riconducibili a queste, come per il caso delle neonate aziende dell'Est europeo, la cui commercializzazione \u00e8 affidata ad antiche aziende occidentali), cos\u00ec come si nota che i mercati lascerebbero trasparire una sottintesa compartimentazione territoriale fra i produttori, lasciando gli utenti finali privi di una reale scelta fra i fornitori. In Italia vi sono state pronunce dell'Autorit\u00e0 garante della concorrenza e del mercato per casi di concentrazione tra imprese indipendenti.\nDa molti \u00e8, perci\u00f2, definito un mercato chiuso o lottizzato.\nCertificazioni.\nVi sono enti certificatori della qualit\u00e0 del legname e delle foreste da cui \u00e8 ricavato, che operano secondo i criteri riconosciuti a livello internazionale per la gestione sostenibile delle foreste. Fra questi si ricordano il \"Programme for Endorsement of Forest Certification schemes (PEFC) Council\", creato nel 1999, e il \"Forest Stewardship Council\" (FSC), fondato nel 1993. Fra i Sistemi regionali ci sono invece la \"Canadian Standards Association\", la \"Sustainable Forestry Initiative\", la \"American Tree Farm System\" (attualmente accreditati PEFC, quindi riconoscibili in Italia con lo stesso logo del PEFC) e la \"Asia Pacific Forest and Trade\". Uno degli enti italiani \u00e8 la PEFC Italia che, per sua dichiarazione, certificando \"attesta che le forme di gestione boschiva rispondono a determinati requisiti di sostenibilit\u00e0\" tenendo conto dei criteri e degli indicatori della \"gestione forestale sostenibile\" (GFS), \"ovvero di parametri quantitativi e qualitativi (descrittivi) che, quando periodicamente misurati o osservati, permettano di valutare le performance ambientali e la sostenibilit\u00e0 dei sistemi di gestione forestale.\".."}
{"id": "65561", "revid": "287204", "url": "https://it.wikipedia.org/wiki?curid=65561", "title": "Neville Lederle", "text": "Carriera.\nInizi\u00f2 la sua carriera in Formula 1 prendendo parte a vari Gran Premi non validi per il campionato mondiale.\nNel 1962 chiuse 5\u00ba il Gran Premio del Rand e 4\u00ba il Gran Premio del Natal che facevano parte del campionato sudafricano e debutt\u00f2 nel Mondiale nel Gran Premio del Sudafrica concludendo la gara al 6\u00ba posto e ottenendo un punto iridato.\nNel 1963 si impose nel Campionato sudafricano di Formula 1 ma durante le prove per la 9 Ore del Rand si ruppe una gamba terminando anzitempo la stagione.\nRitorn\u00f2 alle corse nel Gran Premio del Rand 1964 dove chiuse 10\u00ba, ma fall\u00ec la qualificazione al Gran Premio del Sud Africa 1965.\nDeluso, si ritir\u00f2 dalle corse e apr\u00ec una concessionaria d'auto Volkswagen."}
{"id": "65564", "revid": "125171739", "url": "https://it.wikipedia.org/wiki?curid=65564", "title": "Fidei Donum (enciclica)", "text": "Fidei Donum \u00e8 la XXXV enciclica di Papa Pio XII, pubblicata il 21 aprile 1957.\nContenuti.\nL'enciclica, ispirata e in parte anche scritta da mons. Marcel Lefebvre, allora arcivescovo di Dakar e delegato apostolico per l'Africa francofona, \u00e8 orientata in particolare alle missioni in Africa, delle quali saluta la forte crescita grazie all'impegno di \"legioni di apostoli, sacerdoti, religiosi e religiose, catechisti, collaboratori laici\".\nIl papa riflette sul fatto che questi risultati non possono far pensare che la missione sia terminata in quel continente. Le condizioni dell'Africa sono difficili. \"La maggior parte di quei territori sta attraversando una fase di evoluzione sociale, economica e politica che \u00e8 gravida di conseguenze per il loro avvenire\". Inoltre, \"falsi pastori\" seducono gli spiriti con \"falsi miraggi\" e seminando \"la ribellione nei cuori\". Aggiunge che la \"facile attrattiva esercitata su gran numero di spiriti da una concezione religiosa della vita\" trascina i seguaci della divinit\u00e0 su \"una via che non \u00e8 quella di Ges\u00f9 Cristo, unico Salvatore di tutti gli uomini\".\nIl papa spiega che ci sono territori dove 40/50 missionari devono annunciare il vangelo a uno o due milioni di abitanti, di cui solo alcune migliaia convertiti. In questa situazione afferma che \"venti sacerdoti di pi\u00f9 in una determinata regione permetterebbero oggi di impiantarvi la croce, mentre domani quella stessa terra, lavorata da altri operai che non sono quelli del Cristo, sar\u00e0 divenuta forse impermeabile alla vera fede\". Anzi, aggiunge, bisogna \"formare ben presto un gruppo scelto di cristiani in mezzo a un popolo ancora neofita\".\nPer queste ragioni il papa si dirige ai suoi confratelli vescovi, invitandoli a \"prendere, in spirito di viva carit\u00e0 la vostra parte di questa sollecitudine di tutte le chiese che pesa sulle Nostre spalle\".\nIl papa arriva cos\u00ec a parlare di un \"triplice dovere missionario\": \"alla preghiera, alla generosit\u00e0, e, per alcuni, al dono di se stessi\":\nVerso la fine, il papa ritorna all'ispirazione biblica, citando due passi del Nuovo Testamento:\nVivendo l'ispirazione dell'enciclica \"le missioni potranno finalmente portare fino ai confini della terra la luce del cristianesimo e il progresso della civilt\u00e0\"."}
{"id": "65567", "revid": "1318658", "url": "https://it.wikipedia.org/wiki?curid=65567", "title": "Gerarchia", "text": "Una gerarchia (dal tardo greco \"\u1f31\u03b5\u03c1\u03b1\u03c1\u03c7\u03af\u03b1\", \"ierarchia\", derivato di \"hier\u00e1rkh\u0113s\", composto di \"hieros\" = \u00absacro\u00bb, e \"\u00e1rkh\u014d\" = \u00abpresiedere\u00bb o \u00abessere capo\u00bb) \u00e8 un sistema, asimmetrico, di graduazione e organizzazione delle cose, implicante un reciproco rapporto di supremazia e subordinazione di tipo piramidale. Diversi campi usano la parola in modi leggermente differenti, ma in ogni definizione particolare \u00e8 racchiuso il nucleo di quasi tutti gli utilizzi del termine.\nIn origine, nell'ambito greco-cristiano \u00abgerarchia\u00bb significava letteralmente, secondo l'accezione greca, \u00abgoverno dei sacerdoti\u00bb, e indicava non solo l'amministrazione ma la sua stessa struttura. Poich\u00e9 le chiese gerarchiche come la Chiesa Cattolica Romana o la Chiesa ortodossa avevano una struttura organizzativa che era gerarchica in senso moderno, il termine venne a indicare organizzazioni similari in un contesto pi\u00f9 generale.\nCaratteristiche generali.\nDescrizione generale (informale).\nUna definizione matematica rigorosa di gerarchia verr\u00e0 data oltre. Questa sezione cercher\u00e0 di esplorare le idee che stanno dietro a tale definizione.\nUna gerarchia \u00e8 basata su una relazione asimmetrica, come nel caso di \"\u00e8 il capo di...\", \"\u00e8 parte di...\", o \"\u00e8 meglio di...\". Tali relazioni sono \"asimmetriche\" nel senso che se funzionano \"in un senso\", non funzionano \"nell'altro\". Ad esempio, se Sara \u00e8 il capo di Giacomo, allora Giacomo \"non \u00e8\" il capo di Sara. Quando i due nodi sono in relazione, uno \u00e8 designato come il \"superiore\" (detto anche \"genitore\") e l'altro come il \"subordinato\" (detto anche \"figlio\"). Nel caso intuitivo della relazione \"\u00e8 il capo di...\", il capo \u00e8 il superiore e l'impiegato \u00e8 il subordinato.\nUna relazione asimmetrica di una gerarchia pu\u00f2 collegare delle entit\u00e0 in tre modi differenti: direttamente, indirettamente, o non collegarle. L'illustrazione mostra un collegamento \"diretto\" tra la sezione mestieri e la sezione cultura; la sezione mestieri \u00e8 collegate direttamente alla sezione cultura dalla relazione \"contiene\". Ci\u00f2 e simile al modo in cui voi siete sotto la responsabilit\u00e0 del vostro capoufficio. Per contro, l'illustrazione mostra una relazione \"indiretta\" tra mestieri ed enciclopedia; la sezione mestieri \u00e8 contenuta nell'enciclopedia nel suo complesso, solo per il fatto di essere \"contenuta\" nella sezione cultura. Questo \u00e8 simile a come l'amministratore delegato di una societ\u00e0 sia responsabile di un operaio, attraverso i livelli intermedi del personale. Infine, esiste in effetti un \"non collegamento\" tra le sezioni arti e mestieri; nessuna delle due contiene l'altra. Questo \u00e8 simile a due colleghi di lavoro, nessuno dei quali \u00e8 capo dell'altro.\n\"Ogni membro \u00e8 raggiungibile da ogni altro seguendo le relazioni in entrambe le direzioni, ma non c'\u00e8 modo di tornare a un membro particolare, seguendo le relazioni nella stessa direzione.\"\nDescrizione generale (formale).\nUna gerarchia pu\u00f2 essere rappresentata da un grafo aciclico interconnesso, con un ben designato nodo di partenza chiamato \"radice\". Alcuni tipi di strutture sono definite \"alberi\" (poich\u00e9 somigliano a degli alberi capovolti, con la radice in cima).\nTipologia.\nGerarchie di contenimento.\nUna gerarchia di contenimento \u00e8 una collezione di insiemi strettamente annidati. Ogni elemento della gerarchia individua un insieme tale per cui quello che lo precede \u00e8 un sovrainsieme stretto, e quello che lo segue ne \u00e8 un sottoinsieme stretto. Ad esempio, tutti i rettangoli sono quadrilateri, ma non tutti i quadrilateri sono rettangoli, e tutti i quadrati sono rettangoli, ma non tutti i rettangoli sono quadrati.\nGerarchie sociali di dominanza.\nMolte organizzazioni umane, come trib\u00f9, aziende, chiese, eserciti e movimenti politici sono strutturati gerarchicamente, almeno ufficialmente; comunemente i superiori, detti \"capi\", hanno pi\u00f9 potere dei loro \"subordinati\". Quindi la relazione asimmetrica pu\u00f2 essere definita come \"aver potere su\". Alcuni analisti, comunque, dibattono se questa definizione di potere sia coerente con quanto indicano i diagrammi organizzativi tradizionali, stante la molteplicit\u00e0 delle possibili articolazioni della catena di comando; in compenso, la visibilit\u00e0 della relazione di potere gioca un ruolo non secondario, in termini di ordine delle precedenzenelle cerimonie pubbliche.\nI femministi rilevano una gerarchia di sesso, in cui una cultura vede gli uomini e i loro tratti caratteristici superiori a quelli del sesso opposto. Nei termini della trattazione, i femministi presentano una gerarchia di soli due nodi, \"maschile\" e \"femminile\", legati dalla relazione asimmetrica \"\u00e8 maggiormente valutato dalla societ\u00e0\". Un esempio \u00e8 il seguente:\nSi noti che nel contesto femminista, e di altri fenomeni sociali, la parola \"gerarchia\" \u00e8 spesso utilizzata con il significato di \"gerarchia di potere\" o \"struttura di potere\". I femministi non si oppongono alla \"gerarchia\" nel significato generale del termine, ma relativamente alla specifica relazione asimmetrica di disuguaglianza sociale tra uomini e donne. Diverse altre critiche sociali si oppongono a differenti tipologie di gerarchie di potere che essi reputano ingiuste.\nEtologia.\nNell'etologia lo studio delle gerarchie \u00e8 molto importante. In essa gli individui vengono classificati come \"alfa\" se dominanti, \"beta\" se subordinati; raramente viene usato \"omega\" per indicare l'ultimo individuo di un branco in ordine gerarchico, quello subordinato a tutti gli altri. Molti indizi psicomotori e cinesici indicano lo status gerarchico di un individuo; in alcune specie di scoiattoli, l'individuo beta di fronte all'individuo alfa \u00e8 facilmente identificabile dalla permanenza della coda rizzata. Nelle societ\u00e0, la gerarchia \u00e8 identificabile dalla disposizione nel branco; ad esempio, nei pinguini raggruppati per difendersi dal freddo, pi\u00f9 al centro del gruppo sta un individuo e pi\u00f9 alfa esso \u00e8, mentre quelli posti ai bordi esterni possono essere identificati come omega; stessa cosa per i banchi di pesci sotto attacco di predatori: al centro staranno gli individui alfa, i quali avranno cos\u00ec pi\u00f9 probabilit\u00e0 di sopravvivere dato che i predatori mangiano a partire dall'esterno del branco. Le sigle gerarchiche non indicano status permanenti: ogni individuo \u00e8 alfa o beta non in s\u00e9, ma rispetto all'individuo cui si trova di fronte.(Gerarchia di dominanza inversa)\nUtilizzo.\nArti e scienze.\nLe gerarchie sono importanti per la categorizzazione e organizzazione di grandi quantit\u00e0 di oggetti. Le tassonomie, come ad esempio quelle biologiche, sono costruite su gerarchie. La gerarchia \u00e8 anche spesso usata per controllare la complessit\u00e0 dei progetti ingegneristici. Ad esempio, grandi strumenti elettronici come i computer, sono normalmente composti da moduli, che sono a loro volta creati partendo da componenti pi\u00f9 piccole (circuiti integrati), che a loro volta sono organizzati internamente usando metodi gerarchici (ad esempio, usando celle standard).\nLe gerarchie sono usate in modo molto esteso in informatica e teoria dell'informazione; ecco alcuni esempi. I file in un file system sono immagazzinati in una gerarchia di directory nella maggior parte dei sistemi operativi. Nella programmazione orientata agli oggetti, le classi sono organizzate gerarchicamente; la relazione tra due classi collegate viene chiamata ereditariet\u00e0. Su Internet, gli indirizzi IP sono sempre pi\u00f9 organizzati in una gerarchia (cos\u00ec che il routing continui a funzionare con il crescere di Internet).\nNella musica tonale, i suoni della scala sono organizzati gerarchicamente. Le varie note derivano la loro importanza dalla relazione specifica con una nota principale, detta tonica.\nEsempi di utilizzo delle gerarchie.\nLe gerarchie sono state e sono un utile strumento di analisi classificazione e semplificazione.\nEsempi.\nMolti aspetti del mondo sono o sono stati analizzati partendo da una prospettiva gerarchica, spesso semplificando, con questo modello, in modo praticamente vantaggioso aspetti in realt\u00e0 anche pi\u00f9 complessi del mondo fisico. Il concetto di gerarchia si qualifica quindi come interdisciplinare. La scienza ci fornisce i seguenti esempi:\nIn tutti questi esempi, la relazione asimmetrica \u00e8: \"\u00e8 composto da...\".\nControesempi.\nMolti aspetti del mondo analizzati partendo da una semplificata prospettiva gerarchica, si sono rivelati in realt\u00e0 pi\u00f9 complessi.\nAltri ambiti di utilizzo sono:\nCritiche e alternative.\nLe gerarchie e il pensiero gerarchico sono solo un modello, spesso semplificato della realt\u00e0. Questi modelli sono, in specifici contesti, stati criticati o giudicati insufficienti (es: ). I possibili modelli alternativi, innumerevoli, includono:"}
{"id": "65569", "revid": "1005847", "url": "https://it.wikipedia.org/wiki?curid=65569", "title": "Misure cautelari personali", "text": ""}
{"id": "65570", "revid": "1005847", "url": "https://it.wikipedia.org/wiki?curid=65570", "title": "Misure cautelari personali coercitive", "text": ""}
{"id": "65571", "revid": "1005847", "url": "https://it.wikipedia.org/wiki?curid=65571", "title": "Misure cautelari personali interdittive", "text": ""}
{"id": "65574", "revid": "41463556", "url": "https://it.wikipedia.org/wiki?curid=65574", "title": "Numero primo cubano", "text": ""}
{"id": "65575", "revid": "120677089", "url": "https://it.wikipedia.org/wiki?curid=65575", "title": "Diritto tributario", "text": "Il diritto tributario (in inglese: tax law) \u00e8 un settore del diritto finanziario che regolamenta i tributi di ogni tipo.\nStoria.\nForme di prelievo simili alle moderne imposte erano gi\u00e0 conosciute nell'antichit\u00e0 ed erano abbastanza diffuse negli imperi orientali (Persia ecc.).\nNella Grecia classica l'imposizione dei tributi era ritenuta incompatibile con la libert\u00e0 dei cittadini. Solo in caso di guerra e con apposita deliberazione dell'assemblea era ammessa la possibilit\u00e0 di sottoporre coattivamente i cittadini a un prelievo in denaro che si commisurava alla ricchezza posseduta da ciascuno. Forme di imposizione erano praticate dalle citt\u00e0 greche a favore degli stranieri (i cosiddetti \"meteci \"), i quali erano obbligati al pagamento di un tributo per essere ammessi ad esercitare un diritto normalmente spettante ai soli cittadini (risiedere nella citt\u00e0, partecipare al mercato ecc.); si trattava quindi di un concetto corrispondente a quello delle odierne tasse.\nNell'antica Roma lo Stato in generale sottoponeva i suoi cittadini a prestazioni in denaro che fossero correlate con l'acquisto di diritti o vantaggi individuali. Il prelievo di denaro proporzionato alla ricchezza posseduta non aveva carattere straordinario e non veniva effettuato, di solito in caso di guerra, a favore delle singole trib\u00f9 in cui erano divisi i cittadini (da qui il termine \"tributo\"). Aveva invece grande importanza l'imposizione a carico degli abitanti delle province; questi erano sottoposti a un prelievo che in alcuni casi corrispondeva a una quota della rendita dei terreni (\"decima\"), in altri ad una prestazione fissa (\"stipendium\"). Tali prelievi non solo costituivano una notevole fonte di entrata, ma rendevano evidente la supremazia dello Stato romano sui popoli sottomessi.\nNel Medioevo, perdutosi il senso della distinzione fra potere pubblico e privato, le prestazioni dei singoli non assunsero il carattere di obbligazioni di tipo privatistico, raramente in denaro, pi\u00f9 spesso in natura o in opere (\"angaria, corv\u00e9e\") dovute personalmente al signore o al sovrano, senza nessuna regola che ne garantisse l'equit\u00e0, tanto che la parola \"angaria\" (o angheria) assunse il significato di \"vessazione, prepotenza.\" Nel sistema federale, il tributo diventa una rendita fondiaria del feudatario legato quindi al rapporto di vassallaggio. La questione finanziaria, durante il XII e il XIII secolo, provoc\u00f2 molti conflitti tra i sovrani e i grandi feudatari come anche e tra questi e i loro vassalli. Solo in Inghilterra, nel 1215, i baroni ottennero la Magna Charta, una sorta di Costituzione primordiale che sanciva i diritti all'autoimposizione, alla legge di bilancio ed il diritto a che l'imposizione tributaria avvenisse tramite una decisione parlamentare.\nCon lo sviluppo dell'economia antica l'imposizione venne generalmente a configurarsi come un prelievo in denaro conservando per\u00f2 il suo carattere arbitrario. Unico limite all'arbitrio era in alcuni Stati, e soprattutto in Inghilterra, il diritto di approvare il bilancio, rivendicato dalle Camere. Nello Stato assoluto esisteva una sostanziale irrilevanza della disciplina giuridica del tributo che era vista come naturale espressione del potere di supremazia, con una incontrollabilit\u00e0 della destinazione del gettito da parte dei sudditi e la inesistenza di posizioni giuridiche tutelabili nei confronti del Fisco. Esisteva, del resto, una coincidenza piena fra il patrimonio del sovrano e la finanza pubblica.\nInfine, con il tramonto dell'assolutismo e l'affermazione del moderno Stato di diritto, l'imposizione fiscale assunse la configurazione attuale, fondata su principi di legalit\u00e0 ed equit\u00e0, fissati a livello costituzionale. Venne stabilita definitivamente la correlazione fra tributo e spese pubbliche, nonch\u00e9 la dettagliata disciplina giuridica dello stesso.\nDescrizione.\nLa scienza delle finanze \u00e8 la branca dell'economia che studia la finanza pubblica. Essa ha una corrispondente partizione del diritto, detta diritto finanziario, il quale \u00e8 l'insieme delle norme giuridiche che regolamentano l'azione dello Stato in campo economico. Il diritto finanziario a sua volta \u00e8 parte del diritto amministrativo, che studia le norme aventi ad oggetto lo Stato.\nIl diritto finanziario pu\u00f2 essere suddiviso in varie branche; una di esse, forse la pi\u00f9 nota, \u00e8 il diritto tributario.\nIl presupposto del diritto tributario \u00e8 che la copertura delle spese occorrenti per la sussistenza di un'organizzazione sociale deve potersi realizzare anche senza il consenso dei singoli e deve quindi discendere da una legge dello Stato.\nLe prime indagini sul tributo sono di tipo economico (scienza delle finanze) e dirette a studiare:\nNegli anni Trenta si assiste ad una difesa dello studio unitario del tributo (Scuola di Pavia); in seguito prevale l'autonomia scientifica ed il diritto tributario diventa materia di autonomo insegnamento universitario.\nA partire dalla riforma Vanoni di inizio anni Settanta, l'evoluzione del diritto tributario si caratterizza per l'elefantiaca e schizofrenica produzione legislativa, aspetto che ne rafforza l'autonomia scientifica ed accademica.\nLa rivoluzione d'Internet ha prodotto la nascita del diritto tributario telematico, in diversi paesi del mondo.\nDiritto tributario telematico.\nIl diritto tributario telematico \u00e8 un ramo del diritto tributario che rielaborando i principi e le norme relative all'imposizione ed alla riscossione dei tributi propri di uno stato, li coordina con i rapporti giuridici che vengono a formarsi tra quei soggetti che operando su internet, in maniera pi\u00f9 o meno prevalente per la loro attivit\u00e0 d'impresa, ne utilizzano, comunque, l'insieme interconnesso di elaboratori elettronici (siano computer e/o mainframe e/o reti di collegamento le pi\u00f9 varie, come quelle telefoniche e/o a fibre ottiche ecc.) producendo reddito.\nNel mondo.\nItalia.\nL'articolo 23 della Costituzione italiana recita: \"Nessuna prestazione personale o patrimoniale pu\u00f2 essere imposta se non in base alla legge\" (principio della riserva di legge).\nL'articolo 53 della Costituzione italiana impone: \"Tutti sono tenuti a concorrere alle spese pubbliche in ragione della propria capacit\u00e0 contributiva. Il sistema tributario \u00e8 informato a criteri di progressivit\u00e0\".\nQuesti due articoli rappresentano la base e i limiti entro i quali il legislatore si pu\u00f2 muovere. Innanzitutto nessun tributo pu\u00f2 essere istituito se non mediante un atto avente forza di legge (riserva di legge); tutti i tributi sono dovuti in ragione della propria capacit\u00e0 contributiva; tutti sono tenuti a concorrere alle spese pubbliche siano essi cittadini o non cittadini, residenti o non residenti; il sistema tributario deve essere caratterizzato dal criterio della progressivit\u00e0 per cui l'ammontare complessivo del peso tributario varier\u00e0 in misura pi\u00f9 che proporzionale al variare della capacit\u00e0 contributiva.\nNel diritto tributario non trova applicazione l'interpretazione analogica delle norme, ma quella espressa (\"ubi lex voluit, dixit\").\nFra i problemi di costituzionalit\u00e0 del contenzioso tributario:"}
{"id": "65585", "revid": "838137", "url": "https://it.wikipedia.org/wiki?curid=65585", "title": "Exec", "text": ""}
{"id": "65587", "revid": "640389", "url": "https://it.wikipedia.org/wiki?curid=65587", "title": "Luis Carrero Blanco", "text": "Biografia.\nNato da una famiglia benestante, nel 1918 entr\u00f2 nell'accademia navale. Nel 1925 incontr\u00f2 per la prima volta Francisco Franco (1892\u20131975), allora colonnello: i due fecero presto amicizia e nel 1934 entrambi collaborarono alla repressione dello sciopero delle Asturie.\nLa guerra civile.\nNel 1936 era docente alla scuola di guerra navale di Madrid, e in luglio, allo scoppio della guerra civile spagnola ader\u00ec alla rivolta franchista (il cosiddetto Alzamiento) e si rifugi\u00f2 nelle ambasciate del Messico e della Francia per evitare di essere fucilato dalle milizie repubblicane. Nel 1937 Carrero Blanco, capitano di corvetta, riusc\u00ec a raggiungere la zona controllata dai nazionalisti e in ottobre fu messo al comando del cacciatorpediniere Huesca. Fu poi capo operazioni dello stato maggiore della Marina (Armada Nacional) e contribu\u00ec alla vittoria del Bando Nazionalista nel 1939. Nel 1940 fu l'autore di una relazione con la quale sconsigliava a Franco di entrare in guerra al fianco di Germania e Italia, raccomandandogli la neutralit\u00e0 del Paese.\nNel franchismo.\nNegli anni successivi, Carrero Blanco sal\u00ec i gradini della gerarchia militare fino al grado di Capitano generale della marina. Nel contempo, ebbe incarichi politici sempre pi\u00f9 importanti iniziando cos\u00ec una stretta collaborazione col dittatore, che si interromper\u00e0 solo con la morte. Nel 1941 fu nominato sottosegretario alla Presidenza, assumendo poi la carica di ministro della Presidenza dal 1951 al 1967 e di vicepresidente dei vari governi guidati da Franco dal luglio 1967 al giugno 1973. Si adoper\u00f2 per limitare l'influenza dei falangisti e per la modernizzazione economica e amministrativa dello Stato. Nel 1969 fu uno dei pi\u00f9 convinti sostenitori della scelta di nominare il principe Juan Carlos di Borbone successore di Franco, con il titolo di Re.\nCapo del Governo.\nIl 9 giugno 1973, l'ottantenne Franco, cosciente dei propri problemi di salute, nomin\u00f2 Carrero Blanco Presidente del Governo, carica detenuta sino a quel momento dallo stesso \"caudillo\", il quale tenne per s\u00e9 la carica di capo dello Stato. Era chiara l'indicazione di Franco come suo successore alla guida del franchismo.\nLa morte.\nIl 20 dicembre 1973 Carrero Blanco fu vittima di un attentato dinamitardo non lontano dalla sua abitazione; all'uscita da una funzione religiosa da una chiesa poco distante da casa, mentre si recava al palazzo del Governo, la vettura su cui si trovava fu fatta saltare in aria da una carica di esplosivo posta sotto il piano stradale. La macchina del Presidente del Governo venne scaraventata in aria ad un'altezza di oltre 30 metri da un'ingente carica di esplosivo.\nL'esplosione provoc\u00f2 gravi danni alle facciate degli edifici prossimi al luogo dell'attentato, danni alla citata chiesa e l'incendio di almeno trenta autovetture nelle immediate vicinanze, nonch\u00e9 la morte quasi istantanea dell'autista e dell'agente di scorta di Carrero Blanco; la vettura fu scagliata in aria, venendo proiettata oltre il tetto di un limitrofo palazzo di cinque piani e facendola atterrare su una terrazza al secondo piano di un cortile interno dello stesso, e Carrero Blanco, rinvenuto agonizzante, mor\u00ec all'arrivo in ospedale poco pi\u00f9 tardi.\nL'attentato, il cui nome in codice era \"Operaci\u00f3n Ogro\", fu rivendicato dall'organizzazione terroristica indipendentista basca ETA. La polizia accus\u00f2 dell'attentato i separatisti baschi I\u00f1aki P\u00e9rez Beotegui detto \"Wilson\", Jos\u00e9 Miguel Be\u00f1ar\u00e1n Orde\u00f1ana detto \"Argala\", Jos\u00e9 Ignacio Abaitua Gomeza detto \"Marqu\u00edn\", Javier Mar\u00eda Larreategui Cuadra detto \"Atxulo\", Jos\u00e9 Antonio Urruticoechea Bengoechea detto \"Josu Ternera\" e Juan Bautista Eizaguirre Santiesteban detto \"Zigor\". I fatti non furono chiariti appieno dalle indagini e gli imputati beneficiarono dell'amnistia del 1977.\nRiconoscimenti.\nNel 1974, ancora sotto Franco (che mor\u00ec verso la fine del 1975), di fronte al civico 104 di calle de Claudio Coello, luogo dell'attentato, fu apposta una targa ricordo. A Santo\u00f1a, in Cantabria, fu eretto un monumento a ricordo di Carrero Blanco, composto da una stele che sovrasta un'imbarcazione stilizzata. Franco istitu\u00ec postumo il \"Ducado de Carrero Blanco\", con Luis Carrero Blanco 1\u00ba duca; il titolo di 2\u00ba duca \u00e8 stato detenuto, dalla morte del padre fino alla propria, avvenuta nel 2019, da suo figlio Luis Carrero Blanco y Pichot, pertanto il titolo \u00e8 attualmente vacante."}
{"id": "65588", "revid": "5695", "url": "https://it.wikipedia.org/wiki?curid=65588", "title": "Numero sfenico", "text": "In matematica un numero sfenico (dal greco \"\u03c3\u03c6\u03ae\u03bd\", \"cuneo\") \u00e8 un numero intero positivo (composto) dato dal prodotto di tre fattori primi distinti. \nOsserviamo che l'insieme dei numeri sfenici \u00e8 contenuto propriamente nell'insieme degli interi positivi che posseggono tre fattori primi: 60 ha tre fattori primi ma non \u00e8 sfenico, in quanto formula_1, mentre \u00e8 sfenico formula_2 .\nI numeri sfenici posseggono esattamente formula_3 divisori:\nun intero positivo che possiede la fattorizzazione formula_4 possiede la seguente sequenza (non necessariamente ordinata) di divisori: \nPi\u00f9 visivamente: nel reticolo della divisibilit\u00e0 i numeri sfenici corrispondono ai nodi i cui insieme dei minoranti individuano un sottoreticolo cubico. Quindi tutti i numeri sfenici hanno -1 come valore della funzione di M\u00f6bius.\nI numeri sfenici si possono codificare con le sequenze binarie di peso 3 la cui ultima componente sia uguale a 1 (equivalentemente si possono utilizzare le sequenze binarie finite di peso 2). Se b \u00e8 una tale sequenza scriviamo Sph(b) l'intero sfenico che essa esprime: ad es. formula_6 \nI componenti della successione dei numeri sfenici inferiori a 200 sono:"}
{"id": "65591", "revid": "767487", "url": "https://it.wikipedia.org/wiki?curid=65591", "title": "Walt Hansgen", "text": "Per quanto riguarda la Formula 1 ha preso la partenza nel Gran Premio degli Stati Uniti d'America in due occasioni: nel 1961 e nel 1964.\nCarriera.\nGli inizi.\nHansgen si appassion\u00f2 all'automobilismo fin dalla giovane et\u00e0, ma cominci\u00f2 a prendere parte alle sue prime gare solamente all'inizio degli anni cinquanta. In quegli anni lavorava infatti come carrozziere nell'azienda del padre e dopo aver preso in prestito del denaro dalla famiglia compr\u00f2 una Jaguar XK120. Nonostante la scarsa competitivit\u00e0 del mezzo riusc\u00ec comunque a concludere decimo alla 12 Ore di Sebring 1952. Decise quindi di costruire una vettura in proprio riciclando alcune parti della Jaguar per poter correre nella SCCA. Fece il suo debutto nella serie nel 1953, imponendosi al debutto e vincendo alcune gare. Nel 1956, dopo un successo a Cumberland a bordo di una Jaguar D-Type, venne assunto da Briggs Cunningham nel suo team. Per quattro anni consecutivi vinse quindi il titolo di serie di SCCA. Nello stesso tempo prese parte ad alcune gare in Europa senza sfigurare. Partecip\u00f2 anche a diverse gare di Formula Junior alla guida di una Cooper negli Stati Uniti.\nFormula 1.\nNel 1961 fece il suo esordio in Formula 1 al Gran Premio degli Stati Uniti, che concluse con un ritiro. La sua unica altra gara nella massima serie fu solo nel 1964, sempre nella gara di casa, dove giunse quinto conquistando i suoi primi punti mondiali.\nVetture sport.\nHansgen trascorse comunque il resto della sua carriera nelle corse con vetture sport. Nel 1964 termin\u00f2 il suo sodalizio con Cunningham e pass\u00f2 al team di John Mecom. Lo stesso anno prese parte alla 500 miglia di Indianapolis, ritirandosi mentre occupava la seconda posizione. Partecip\u00f2 anche ad alcune gare nella NASCAR e fece da mentore a Mark Donohue, con cui giunse secondo alla 12 Ore di Sebring del 1966. Dopo questo risultato fece alcuni test ad Indianapolis per recarsi poi in Francia per la 24 Ore di Le Mans. Durante i giorni di prova fu, per\u00f2, protagonista di un grave incidente dopo aver urtato alcuni sacchi di sabbia in una via di fuga. La sua vettura si capovolse e sub\u00ec gravi ferite alla testa, che causarono la sua morte alcuni giorni dopo.\nLa salma di Hansgen venne rimpatriata negli Stati Uniti per essere inumata nel \"Nuovo Cimitero Germantown\" di Oldwick, New Jersey."}
{"id": "65599", "revid": "1702319", "url": "https://it.wikipedia.org/wiki?curid=65599", "title": "Cazzago San Martino", "text": "Cazzago San Martino (\"Cas\u00e0ch San Mart\u00ec\" in dialetto bresciano) \u00e8 un comune italiano di abitanti della provincia di Brescia, in Franciacorta, Lombardia.\nIl comune ebbe la denominazione di \"Cazzago\" fino al 1863, quando il Regio Decreto 8 febbraio 1863, n. 1192, stabil\u00ec quella attualmente in vigore. Nel 1927, con Regio Decreto 18 ottobre 1927, n. 2018 alla municipalit\u00e0 furono annessi i comuni soppressi di Bornato e Calino.\nGeografia fisica.\nTerritorio.\nDal punto di vista orografico, il territorio di Cazzago San Martino \u00e8 caratterizzato sia dai territori pianeggianti dell\"Alta\" pianura padana, presenti nella frazione Pedrocca, sia da quelli collinari franciacortini delle borgate di Calino e di Bornato. L'altitudine del comune varia quindi da un minimo di 133 m s.l.m. ad un massimo di 297 m s.l.m.\nOrigini del nome.\nStando al Mazza, il nome di Cazzago deriverebbe da un supposto \"Cattiacus\", aggettivo del nome personale romano \"Cattius\". A dimostrazione dell'uso di questo nome durante l'epoca romana nella provincia di Brescia sono state rinvenute tre lapidi dedicate ad altrettante personalit\u00e0. Secondo il Guerrini, il termine deriverebbe da \"Cassiciacus\".\nStando a documenti dell'XI secolo, il comune \u00e8 chiamato \"Casiago\", mentre in quelli del XIII secolo \u00e8 tramutato in \"Casago\" e nel XV \"Cazagum\".\nStoria.\nEpoca romana.\nIl ritrovamento di lapidi all'interno del territorio comunale attesta la presenza di importanti insediamenti durante l'epoca imperiale.\nEpoca medioevale.\nAlto medioevo.\nIl Monastero di San Salvatore di Brescia ebbe dei possedimenti presso Cazzago, i quali passarono successivamente ai cluniacensi.\nBasso medioevo.\nDa documenti dell'archivio vescovile di Brescia si attesta l'esistenza del Castello (\"Castrum\") nel 1050. A quell'epoca il borgo di Cazzago fu feudo del Vescovo bresciano che nomin\u00f2 come suo valvassore un rappresentante della famiglia dei \"Cazzago\", i quali presero appunto il nome dal paese. I Cazzago possedevano la casa pi\u00f9 grande posta del \"castrum\"; grazie a precedenti acquisizioni, nel XIII secolo essi divennero proprietari di tutti gli edifici posti all'interno della struttura fortilizia.\nStando al Cocchetti (1859), il castello fu ricostruito nel 1312 dopo essere stato distrutto da una contesa tra guelfi e ghibellini. Otto anni dopo fu espugnato dalle famiglie degli Oldofredi e dei Camuni.\nFra il Trecento e il Quattrocento, in mezzo alle lotte fra i Visconti e la Repubblica di Venezia per il dominio sui territori della repubblica comunale di Brescia, il castello si mantenne rifugio per la popolazione e si edific\u00f2 la chiesa che due secoli dopo diventer\u00e0 la parrocchiale della Nativit\u00e0. L'estimo visconteo del 1385 attesta che il comune faceva parte della \"Quadra di Rovato\".\nDominio veneto.\nDurante il dominio della Serenissima, il comune rimase all'interno della Quadra di Rovato.\nIl 23 gennaio 1438 Nicol\u00f2 Piccinino, mentre poneva l'assedio a Bornato, tent\u00f2 di conquistare anche il castello di Cazzago, senza esito.\nIl Da Lezze, nel suo \"Catastico Bresciano\" (1610), testimonia la scomparsa del borgo fortificato, sostituito da un palazzo di propriet\u00e0 dei Cazzago, l'attuale \"Villa Bettoni-Cazzago\". A met\u00e0 del Settecento si rifece la chiesa parrocchiale, mentre alla fine dello stesso secolo fu edificata \"Villa Guarneri\".\nDominio napoleonico.\nA seguito degli eventi della repubblica bresciana (1797) il \"luogo\" di Cazzago rientr\u00f2 nel cantone dell'Alto Oglio e quindi, con la riorganizzazione della Repubblica cisalpina del 21 vendemmiale anno VII, fece parte del \"distretto del Sebino\" del Dipartimento del Mella.\nNel riassetto definitivo della seconda repubblica cisalpina (1801) fu poi inserito nel \"distretto II di Chiari\" e, nel 1805, nel \"cantone III di Adro\" a sua volta appartenente al distretto gi\u00e0 citato. In virt\u00f9 del suo numero di abitanti, 1121, la municipalit\u00e0 di Cazzago si mantenne autonoma e fu classificata tra i comuni della terza classe. Nel 1810, ricevette i territori dei comuni di Bornato e di \"Calino con Torbiato\".\nDominio austriaco.\nCon l'ingresso dei territori lombardi nel Regno Lombardo-Veneto dipendente dall'Impero austriaco, il paese fu privato delle annessioni ricevute durante il dominio napoleonico e fu inserito nel \"distretto IX di Adro\" della provincia di Brescia (1816). A seguito della notificazione del 23 giugno 1853 fu spostato nel distretto XIII di Iseo.\nDopo l'Unit\u00e0 d'Italia.\nEntrato a far parte del Regno di Sardegna, dopo la pace di Zurigo, il comune fu riorganizzato all'interno del \"Mandamento II di Adro\" facente parte del Circondario II di Chiari della Provincia di Brescia. Nel 1863, ormai parte del Regno d'Italia, ottenne la denominazione di \"Cazzago San Martino\".\nNel 1911 il paese fu interessato dalla costruzione della ferrovia Iseo \u2013 Rovato ad opera della Societ\u00e0 Nazionale Ferrovie e Tramvie (SNFT).\nNel 1927, durante la riorganizzazione degli enti locali operata dal regime fascista, il comune di Cazzago San Martino ricevette i territori dei soppressi comuni di Bornato e Calino.\nRicorrenze.\nLa festa patronale comunale ricorre la seconda domenica di Pasqua ed \u00e8 dedicata a San Francesco da Paola, patrono della chiesa parrocchiale della borgata di Cazzago.\nPer quanto riguarda le altre tre principali frazioni: Bornato festeggia il proprio patrono, San Bartolomeo Apostolo, il 24 agosto, mentre Calino, San Michele Arcangelo, il 29 settembre e Pedrocca, San Francesco d'Assisi, il 4 ottobre.\nMonumenti e luoghi d'interesse.\nArchitetture religiose.\nChiesa della Nativit\u00e0 di Maria Vergine.\n\u00c8 la chiesa parrocchiale della borgata di Cazzago, dedicata alla Nativit\u00e0 di Maria Vergine.\nFu costituita in parrocchia con Decreto da San Carlo Borromeo il 10 dicembre 1580 che fu poi sancito da un \"Breve\" emesso da Papa Gregorio XIII il 31 marzo dell'anno seguente. L'edificio, le cui origini risalgono al XIV secolo o al XV secolo, fu poi consacrato dal Vescovo di Brescia Marco Dolfin alla fine di quell'anno. Dopo la peste del 1630 fu elevato l'attuale altare di San Rocco, mentre risale al 1732 quello dedicato a San Francesco di Paola.\nLa chiesa parrocchiale fu completamente rifatta alla fine del XVII secolo. Nel 1744 fu dotata di un organo costruito da \"Cesare Bolognini\" e nel 1747 fu consacrata dal Cardinale Lodovico Calini.\nNel primo decennio del XXI secolo \u00e8 stata sottoposta nuovamente a lavori di restauro i quali sono stati benedetti dal vescovo Luciano Monari il 15 giugno 2008.\nTra le opere d'arte presenti si annoverano la pala dell'Altare Maggiore, attribuita a Jacopo Palma il Giovane, gli affreschi ad opera del Trainini e del Calda e una statua della Madonna del XV secolo, alla quale la tradizione popolare del tempo attribu\u00ec poteri miracolosi.\nArchitetture civili.\nVilla Bettoni-Cazzago.\nFu costruita nel XVII secolo dai nobili Cazzago, quando decisero di abbandonare il castello per un edificio pi\u00f9 adatto ai tempi e al loro rango.\nSi tratta di un edificio con un corpo principale a pianta quadrata ai quali sono affiancati due corpi laterali. Il percorso per accedere alla villa dal portico-giardino \u00e8 a doppia scala, di stile seicentesco. L'interno \u00e8 caratterizzato da una galleria a soffitto ligneo e da sale affrescate in diverse epoche.\nPalazzo Oldofredi.\nPrende il nome dalla nobile famiglia d'origine iseana che ne prese possesso fra il Seicento e il Settecento.\nIl palazzo, costruito nel Seicento dai Bornati, \u00e8 caratterizzato a meridione da un portico e da stipi alle finestre di stile rinascimentale. Il brolo, posto sul lato nord-est, \u00e8 di aspetto severo; ad esso si affianca una torre a pianta quadrata.\nSociet\u00e0.\nReligione.\nLa religione cristiano-cattolica \u00e8 predominante nel territorio comunale. Per via della sua conformazione storica e territoriale, il comune \u00e8 suddiviso in quattro parrocchie che son diventate Unit\u00e0 Pastorale in data 06/03/2016, tutte dipendenti dalla Diocesi di Brescia: quelle relative alle tre borgate principali (Cazzago, Bornato e Calino) e quella della frazione Pedrocca. Per motivi storici, la localit\u00e0 \"Perosino\" rientra nel territorio della \"parrocchia di Ospitaletto\", mentre le frazioni Barco e Costa fanno parte della parrocchia di Bornato.\nCultura.\nEventi.\n\u00c8 una rassegna di rose ed erbacee perenni. Organizzata dal comune assieme alla Pro Loco locale, si tiene durante il mese di maggio presso il borgo antico di Bornato e nel palazzo Bettoni di Cazzago San Martino a rotazione quinquiennale. \u00c8 sostenuta dal Ministero per i Beni e le Attivit\u00e0 Culturali e dal Fondo per l'Ambiente Italiano.\nGeografia antropica.\nFrazioni.\nL'articolo 4 dello Statuto Comunale riconosce lo \"status\" di frazione a sei ambiti territoriali. Oltre a \"Cazzago San Martino\", sede comunale secondo l'articolo 2 del medesimo, e alle borgate di \"Bornato\" e di \"Calino\", comuni soppressi nel 1927, sono frazioni:\nOgni frazione \u00e8 dotata di un consiglio che ha funzioni deliberative e propositive nell'ambito amministrativo del territorio che essi rappresentano. Esso \u00e8 composto da un Presidente, un segretario e cinque consiglieri.\nEconomia.\nAgricoltura.\nNelle aree attorno alle borgate collinari di Calino e Bornato sono presenti le aziende vitivinicole produttrici del Franciacorta DOGC.\nL'area di pianura, attorno a Pedrocca, Pedrocchetta e a meridione dell'abitato di Cazzago \u00e8 invece caratterizzata dalla presenza di aziende agricole orientate alla coltivazione di cereali, principalmente mais.\nInfrastrutture e trasporti.\nStrade.\nIl territorio di Cazzago San Martino \u00e8 attraversato dall'Autostrada A4 Milano - Venezia. Il casello di Rovato si trova nell'omonimo comune a poche centinaia di metri dal confine e circa un chilometro dalla borgata di Cazzago.\nLa statale 11 percorre una parte del territorio cazzaghese all'altezza della localit\u00e0 Pedrocchina, mentre la \"strada provinciale IX Iseo - Rovato\" lambisce il confine occidentale del comune nei pressi di Calino.\nFerrovie.\nIl territorio comunale \u00e8 attraversato dalla linea Brescia \u2013 Iseo \u2013 Edolo, servita da una stazione ferroviaria, \"Bornato \u2013 Calino\", utilizzata prevalentemente dai regionali della direttrice Iseo \u2013 Brescia. Da questa stazione si dirama il breve raccordo Bornato \u2013 Rovato, ultimo residuo della storica Cremona \u2013 Iseo, che lambisce ad oriente l'abitato della borgata di Cazzago. Sulla linea \u00e8 presente una fermata ferroviaria denominata \"Cazzago\", attualmente senza traffico.\nTra il 1897 e il 1915 lungo la provinciale IX fu funzionante una linea tranviaria interurbana a vapore, la Iseo \u2013 Rovato \u2013 Chiari. La borgata di Calino fu servita da una fermata tranviaria, posta all'altezza dell'incrocio fra la strada provinciale e quella comunale che portava al centro abitato."}
{"id": "65601", "revid": "1543377", "url": "https://it.wikipedia.org/wiki?curid=65601", "title": "Busana", "text": "Busana (\"Bu\u1e63\u00e2na\" in dialetto reggiano) \u00e8 stato un comune italiano di 1.274 abitanti della provincia di Reggio Emilia in Emilia-Romagna.\nDal 1\u00ba gennaio 2016 \u00e8 fuso con Collagna, Ligonchio, Ramiseto nel nuovo comune di Ventasso, del quale costituisce una Municipalit\u00e0.\nStoria.\nIl referendum del 31 maggio 2015 sancisce la fusione di Busana con i comuni limitrofi di Ramiseto, Collagna e Ligonchio. I cittadini hanno anche scelto la denominazione del nuovo comune: Ventasso.\nSimboli.\nLo stemma del Comune di Busana era stato concesso con decreto del presidente della Repubblica del 2 settembre 1998.\nLe figure nello stemma alludono alla posizione geografica del comune: il faggio \u00e8 un albero che cresce ad alta quota ed \u00e8 accompagnato dalla rappresentazione dei due principali rilievi del territorio, il monte Ventasso e il monte Dente.\nGeografia fisica.\nSito nell'alto Appennino reggiano, Busana si affaccia sull'alta valle del Secchia, a 54\u00a0km da Reggio nell'Emilia. Il territorio comunale \u00e8 formato, oltre che dal capoluogo, dalle frazioni di Ca' Ferrari, Casale, Cervarezza Terme, Frassinedolo, Marmoreto, Nismozza, Talada, per un totale di 30,88 chilometri quadrati. Il comune confina a nord con Ramiseto e Castelnovo ne' Monti, ad est con Villa Minozzo, a sud con Ligonchio e ad ovest con Collagna.\nIl comune fa parte del Parco Nazionale dell'Appennino Tosco-Emiliano e nella frazione di Cervarezza Terme c'\u00e8 la sede provvisoria dell'ente."}
{"id": "65608", "revid": "287204", "url": "https://it.wikipedia.org/wiki?curid=65608", "title": "Lynx", "text": ""}
{"id": "65611", "revid": "1812835", "url": "https://it.wikipedia.org/wiki?curid=65611", "title": "Renata Tebaldi", "text": "\u00c8 considerata una delle cantanti liriche pi\u00f9 amate di tutti i tempi, acclamata in particolare come interprete di Verdi e Puccini.\nBiografia.\nGli esordi e l'affermazione.\nNacque a Pesaro dal pesarese Teobaldo Tebaldi e da Giuseppina Barbieri, originaria di Langhirano, nel parmense. All'et\u00e0 di tre anni fu colpita da poliomielite, guarendo completamente.\nStudi\u00f2 al Conservatorio di Parma con Italo Brancucci ed Ettore Campogalliani e poi al \"Liceo Musicale Gioachino Rossini\" di Pesaro con il celebre soprano Carmen Melis. Nel 1944 debutt\u00f2 a Rovigo nel ruolo di Elena in \"Mefistofele\". Nel 1946 debutt\u00f2 alla Scala nel concerto di riapertura dopo la ricostruzione sotto la direzione di Arturo Toscanini, cantando la preghiera da \"Mos\u00e8 in Egitto\" e il breve solo del \"Te Deum\" verdiano (evento del quale esiste una registrazione).\nNella prima parte della carriera affront\u00f2 con eccellenti risultati opere di Wagner in lingua italiana (celebratissima la sua Elsa in \"Lohengrin\", oltre a Elisabeth in \"Tannh\u00e4user\") e titoli mozartiani (la Contessa ne \"Le nozze di Figaro\" in particolare), ma anche storiche riprese di lavori di Haendel (\"Giulio Cesare\"), Spontini (\"Olimpia\" e \"Fernando Cortez\"), Rossini (\"L'assedio di Corinto\") e del primo Verdi (\"Giovanna D'Arco\"). Inizi\u00f2 presto ad affrontare anche il grande repertorio italiano: Tosca, Desdemona, Violetta (Teatro La Fenice di Venezia 1947-48), Maddalena (Teatro Regio di Parma 1949), Aida (Teatro Comunale di Firenze 1951).\nParticolarmente legato alla carriera italiana fu il Teatro San Carlo di Napoli, il cui pubblico ebbe per lei una costante predilezione, anche quando, a met\u00e0 degli anni cinquanta, il Teatro alla Scala sembr\u00f2 preferirle Maria Callas. Nel 1951 vi cant\u00f2 \"La traviata\", riscuotendo un tale successo da dover interpretare nove repliche fuori programma che registrarono il tutto esaurito, e da indurre la direzione del teatro a donarle una medaglia d'oro. Sempre a Napoli, nel 1952 le fu donata una medaglia d'oro dalla vedova di Francesco Cilea Rosa dopo una recita di \"Adriana Lecouvreur\".\nDopo il precoce esordio \"toscaniniano\" a inizio carriera, apparve regolarmente alla Scala: \"Faust\" nel 1948\", Andrea Chenier\" nel 1948 e 49, \"Otello\", \"Aida\" e la \"Messa di Requiem\" verdiana (ancora con la direzione di Toscanini) nel 1950, \"La traviata\", \"Falstaff\" e \"Mefistofele\" nel 1952, \"Tosca\" e \"La Wally\" nel 1953, \"Otello\" ed \"Eugenio Onieghin\" nel 1954, \"La forza del destino\" nel 1955. Successivamente le presenze sul palcoscenico scaligero si interruppero per oltre 4 anni. Quando nel 1959 ritorn\u00f2 riscosse quaranta minuti di applausi per l'interpretazione di \"Tosca\".\nIl successo internazionale.\nIl debutto americano avvenne nel 1950 interpretando \"Aida\" alla War Memorial Opera House di San Francisco, dove nello stesso anno affront\u00f2 per la prima volta il ruolo della Contessa ne \"Le nozze di Figaro\" e dove apparve fino al 1965. Nei primi anni cinquanta fece inoltre tourn\u00e9e in Sudamerica.\nIl 31 gennaio 1955 si present\u00f2 al Metropolitan di New York, trionfando come Desdemona nell\"Otello\" a fianco di Mario Del Monaco. Le apparizioni al Metropolitan, diventato la sede principale della sua attivit\u00e0 a seguito della temporanea rottura con il Teatro alla Scala, si susseguirono con grande regolarit\u00e0 per diciotto anni, dal '55 al '73 (circa duecentosettanta rappresentazioni: fu chiamata \"la regina del Met\"), in opere come \"La Boh\u00e8me\", \"Andrea Ch\u00e9nier\", \"Tosca\", \"Aida\", \"Madama Butterfly\", \"La forza del destino\", \"La traviata\", \"Manon Lescaut\", \"Simon Boccanegra\", \"Adriana Lecouvreur\", \"La Gioconda\", \"La fanciulla del West\", \"Falstaff\", \"Il pipistrello\". Dal 1955 al 1965 cant\u00f2 in quaranta rappresentazioni alla Lyric Opera di Chicago.\nNel 1955 si esib\u00ec in \"Tosca\" alla Royal Opera House di Londra. Alla Wiener Staatsoper apparve in \"Tosca\" e \"Otello\" nel 1958, in \"Aida\" nel 1959 e in \"Andrea Ch\u00e9nier\" nel 1960. Partecip\u00f2 complessivamente a diciotto rappresentazioni nel teatro viennese. Tocc\u00f2 inoltre tutti gli altri principali teatri del mondo: Parigi, Barcellona, Berlino, Messico, Brasile, Argentina, Giappone.\nSeconda parte della carriera.\nAll'inizio degli anni sessanta la voce, anche a seguito del pesante repertorio, cominci\u00f2 ad accusare segni di stanchezza, perdendo in parte la duttilit\u00e0 nel registro acuto caratteristica degli esordi.\nNel 1963 prese un periodo di riposo, anche a causa di un momento difficile dovuto alla sfortunata relazione con il direttore d'orchestra Arturo Basile; riprese a cantare nel 1964, dopo un anno di silenzio, interpretando \"La boh\u00e8me\" a Filadelfia. Da quel momento inizi\u00f2 una specie di seconda carriera, sempre pi\u00f9 indirizzata al repertorio drammatico, con l'adozione dell'emissione di petto, a costo di accentuare l'indurimento del registro acuto. Nel 1966 debutt\u00f2 con grande successo come protagonista de \"La Gioconda\" sulle scene del Metropolitan appena ricostruito. Altrettanto successo le fu tributato nel 1970, sempre al Metropolitan, quando vest\u00ec per la prima volta i panni di Minnie ne \"La fanciulla del west\" (gi\u00e0 eseguita in disco nel 1958). Cant\u00f2 l'ultima opera nel 1973 interpretando Desdemona nell\"'Otello\", ancora sulle scene del massimo teatro newyorkese.\nSuccessivamente l'attivit\u00e0 si limit\u00f2 ai concerti, dove privilegi\u00f2 progressivamente pagine cameristiche con accompagnamento del pianoforte e, abbandonando ogni forzatura nel registro grave a favore di un'emissione pi\u00f9 fluida, simile a quella degli esordi, dette ancora prova di elevata classe interpretativa. Fra le esibizioni all'estero si annoverano quelle nella stagione 1975-1976 in Unione Sovietica.\nSi ritir\u00f2 dalle scene nel 1976 dopo un trionfale concerto di beneficenza alla Scala a sostegno dei terremotati del Friuli, festeggiatissima dal pubblico che l'aveva seguita dagli esordi. Il 28 febbraio 2002 fu organizzata al Teatro alla Scala una serata per festeggiare il suo ottantesimo compleanno.\nPur non essendosi mai dedicata al cinema, nel 1947 partecip\u00f2 alla colonna sonora di \"Lohengrin\" e nel 1953 diede voce a Sophia Loren per il film-opera \"Aida\"; la si pu\u00f2 ascoltare anche in \"Casa Ricordi\", dove interpreta la morte di Mim\u00ec.\nFamosissima \u00e8 rimasta la rivalit\u00e0 con Maria Callas, alimentata, ancor pi\u00f9 che dalle dive, dai loro fan pi\u00f9 accesi. Comunque fosse, il 16 settembre 1968 la Callas si rec\u00f2 dietro le quinte del Metropolitan a congratularsi vivamente dopo un'esibizione nell\"'Adriana Lecouvreur\", segnando la definitiva riconciliazione tra le due cantanti.\nScomparve all'et\u00e0 di 82 anni; \u00e8 sepolta a Mattaleto di Langhirano.\nCaratteristiche vocali e interpretative.\nRenata Tebaldi possedeva una voce dal timbro cristallino, opulenta, morbida, vellutata (\u00e8 stata coniata l'espressione \"velluto della Tebaldi\") e nel contempo penetrante, da autentico soprano lirico spinto. Era in possesso altres\u00ec di una somma tecnica di emissione, che le consentiva perfetta omogeneit\u00e0 fra i registri, fluidit\u00e0 di legato e spettacolari messe di voce, capaci di passare da aerei pianissimi ad aurei torrenti di suono. Non particolarmente versata nel canto di agilit\u00e0, il temperamento era portato pi\u00f9 all'abbandono sentimentale che all'espressione tragica, raggiungendo per\u00f2 compiutezza interpretativa grazie alla nobilt\u00e0 del fraseggio e alla sensibilit\u00e0 musicale e stilistica. Possedeva anche singolare bellezza di lineamenti e figura scenica imponente.\nSoprattutto nel repertorio del secondo Verdi (\"Aida\", \"La forza del destino\", \"Otello\") e in Puccini (in particolare \"La boh\u00e8me\", \"Tosca\" e \"Madama Butterfly\"), ma anche in titoli della giovane scuola, come \"Adriana Lecouvreur\", \"La Wally\", \"Andrea Ch\u00e9nier\", espresse una linea di purezza vocale aliena dalla predominante platealit\u00e0 dei soprani veristi e improntata a un gusto classico. Per quanto il canto di forza non le sia stato sempre congeniale (gli estremi acuti, nell'ultima parte della carriera, costituirono il suo tallone d'Achille), diede eccellente prova anche in ruoli drammatici, come le gi\u00e0 citate Tosca, Aida e Leonora de \"La forza del destino\", a cui vanno aggiunte Gioconda e Minnie. Interpretazioni solo discografiche furono i tre ruoli principali del \"Trittico\", \"Cavalleria rusticana\", \"Il trovatore\", \"Turandot\" (Li\u00f9), \"Don Carlo\" e \"Un ballo in maschera\", ultima incisione nel 1970.\nMuseo.\nIl museo Renata Tebaldi ha sede a Busseto nel palazzo delle Scuderie di Villa Pallavicino, inserito nell'itinerario dei luoghi verdiani.\nMedia.\nRenata Tebaldi \u00e8 la prima cantante d'opera ad avere un'applicazione per iPad dedicata: immagini, incisioni ufficiali e inedite, video e rassegna stampa dell'epoca. L'applicazione \u00e8 stata pubblicata nel 2012."}
{"id": "65612", "revid": "125694214", "url": "https://it.wikipedia.org/wiki?curid=65612", "title": "Papa Leone XI", "text": "Biografia.\nFormazione.\nAlessandro de' Medici nacque a Firenze da Ottaviano de' Medici e Francesca Salviati, ultimo di quattro figli e unico figlio maschio. Il padre apparteneva a un ramo collaterale della prestigiosa e potente famiglia fiorentina. La famiglia Medici aveva gi\u00e0 dato due papi alla Chiesa: Leone X (1513-1521) e Clemente VII (1523-1534). La madre era nipote di Leone X. Verso i dieci anni d'et\u00e0 Alessandro rimase orfano del padre.\nRicevette una forte testimonianza di fede dal domenicano Vincenzo Ercolani, che il giovane Alessandro ascolt\u00f2 nella vicina chiesa di San Marco. Decise di diventare sacerdote, ma non trov\u00f2 il sostegno della madre, che sperava per l'unico figlio maschio un altro destino. Anche lo zio (fratello maggiore della madre) cerc\u00f2 di dissuaderlo. Entrambi lo affidarono a Cosimo de' Medici, cugino di secondo grado di Alessandro, sperando che si dimenticasse la conversione.\nNel 1560 Alessandro accompagn\u00f2 Cosimo in un viaggio a Roma. Qui ebbe modo d'incontrare Filippo Neri (futuro santo), dal quale fu molto colpito. Tornato a Firenze, riprese a frequentare gli ambienti della corte medicea. Finch\u00e9 visse la madre, Alessandro non le diede pensieri. Ma nel 1566, allorch\u00e9 la madre spir\u00f2, decise di prendere gli ordini sacri. Il 22 luglio 1567 l'arcivescovo di Firenze Antonio Altoviti lo ordin\u00f2 sacerdote. Poco dopo Cosimo I lo fece cavaliere dell'Ordine di Santo Stefano.\nInizialmente si dedic\u00f2 a vari studi ecclesiastici, senza per\u00f2 brillarvi perch\u00e9 di temperamento pi\u00f9 pratico che speculativo. Nel 1569, nominato ambasciatore del granduca di Toscana Cosimo I presso la Santa Sede, si trasfer\u00ec da Firenze a Roma. A Roma fu protetto da Ferdinando de' Medici, pi\u00f9 giovane di lui ma cardinale gi\u00e0 dal 1565. Guglielmo Sirleto, cardinale di curia, lo introdusse nella vita romana, mentre il cardinale Francesco Pacheco lo present\u00f2 a papa Pio V. Il pontefice apprezz\u00f2 le sue doti e lo nomin\u00f2 protonotario apostolico (1569).\nIl periodo romano.\nIl primo dossier su cui il cardinale di Firenze lavor\u00f2 come diplomatico riguard\u00f2 la guerra di religione in corso in Francia. Il 3 agosto 1569 rifer\u00ec al cugino Cosimo I che il papa era estremamente insoddisfatto del re di Francia Carlo IX, che dopo la battaglia di Jarnac non aveva completamente sconfitto gli ugonotti.\nBen presto si mostr\u00f2 anche estremamente scaltro nel navigare tra gli intrighi delle corti, quella pontificia e quella fiorentina. Dapprima mise in giro la voce che il proprio segretario era insoddisfatto del trattamento riservatogli e ben presto gli oppositori di Cosimo lo contattarono per metterlo a conoscenza dei loro intrighi contro il duca. Poco dopo poi, presso Vitorchiano l'arresto di un soldato sbandato di Arezzo stava per essere causa di un grave conflitto diplomatico, che Alessandro smorz\u00f2. L'uomo dichiar\u00f2 di essere stato inviato da Cosimo per assassinare il cardinale Alessandro Farnese: interrogato e torturato a Viterbo dal Farnese, quegli confess\u00f2 \"cose impossibili ad essere vere\" tanto che Alessandro fu in grado di convincere sia il papa sia il cardinale di trovarsi davanti a una montatura tesa a screditare Cosimo I.\nSi adoper\u00f2 in favore della politica filofrancese perseguita da Cosimo, guadagnandosi quindi l'inimicizia spagnola. Il 12 agosto 1571 peror\u00f2 presso papa Pio V, su consiglio e accompagnato dal cugino Antonio Maria Salviati, l'idea di un annullamento delle nozze tra Enrico III di Navarra e Margherita di Valois, figlia di Enrico II di Francia e di Caterina de' Medici. Dopo svariati incontri, per\u00f2, il papa non cambi\u00f2 idea, annunciando che prima era necessaria la conversione del re di Navarra e dell'ammiraglio Gaspar de Coligny, capo degli ugonotti. Alessandro era dell'idea che uno dei principali ostacoli alle nozze fosse il nunzio pontificio a Parigi, Flavio Mirto Frangipani, e assieme all'ambasciatore mediceo presso la corte francese, Giovanni Maria Petrucci, decise di indebolire la sua posizione. A Parigi il cardinale diffuse la voce che era al soldo dei Guisa e di Filippo II di Spagna, a Roma il Petrucci malign\u00f2 che il Frangipani era pi\u00f9 legato alla politica della regina Caterina che a quella del papa, e che aveva in odio Firenze perch\u00e9 pagato dai duchi di Ferrara. La manovra per\u00f2 si risolse in un fallimento con la vittoria di Lepanto, dopo la quale il partito spagnolo a Roma divenne ancora pi\u00f9 influente e ascoltato: il 19 ottobre Alessandro confess\u00f2 a Cosimo che la posizione del Frangipane era solida e Antonio Maria Salviati dovette rimandare l'idea di subentrare all'uomo nella carica di ambasciatore presso la Corte di Francia.\nIn questi anni Alessandro divent\u00f2 amico fraterno di Filippo Neri fino ad essere abituale ospite dell'Oratorio, bench\u00e9 il santo fosse filofrancese e rivalutasse la figura di Girolamo Savonarola. La consuetudine tra i due era tale che il Medici ebbe l'onore di posare la prima pietra della Chiesa Nuova nel 1575, che avrebbe poi consacrato nel 1599. Successivamente con il cardinale Federico Borromeo fece riesumare le spoglie del Neri per traslarle in un sarcofago pi\u00f9 degno di quello in cui era stato sepolto: la tomba comune della sua congregazione. Durante una seconda riesumazione nel 1599, infil\u00f2 alla mano del cadavere un anello con zaffiro. Secondo quanto scritto negli Annali di Cesare Baronio, il santo avrebbe anche predetto per l'ecclesiastico fiorentino la tiara.\nAlla morte di Pio V Cosimo I volle inviare a Roma, per influenzare i cardinali, il proprio segretario Bartolomeo Concini e Belisario Vinta, non pronosticando ancora Alessandro sul Soglio. Il cardinale di Firenze sperava, come il duca, nell'elezione di Ugo Boncompagni e per questo si diede da fare per boicottare Alessandro Farnese. Dopo la vittoria del Boncompagni, nuovo papa con il nome di Gregorio XIII, due suoi elettori, Ferdinando de' Medici e il Concini, si attribuirono grandi meriti sperando nella riconoscenza del pontefice; invece Alessandro, pi\u00f9 dubbioso di questa strategia, utilizz\u00f2 la propria amicizia con un uomo della curia, Diomede Leoni, per arrivare al nuovo datario, Matteo Contarelli. In questo modo arriv\u00f2 prima del cugino Ferdinando alla frequentazione del nuovo papa, e ci\u00f2 gli giov\u00f2 quando la diocesi di Pistoia divenne vacante. Ferdinando cerc\u00f2 di dissuaderlo sostenendo che era un incarico poco importante, ma Alessandro ci vide invece un'occasione per allontanarsi dalla carica di ambasciatore e dalle relative pressioni di Cosimo e di Ferdinando. Il 9 marzo 1573 il papa lo nomin\u00f2 vescovo di Pistoia. Nell'occasione, Giorgio Vasari scrisse a Vincenzo Borghini che Alessandro \"e [sic] omo che Dio lo far\u00e0 salir pi\u00f9 alto\".\nIl periodo toscano.\nPur rimanendo a Roma, tramite il cugino Bastiano de' Medici, Alessandro de' Medici fu molto attivo nel riordino della diocesi pistoiese: fece applicare i decreti tridentini (soprattutto quello inerente all'obbligo di residenza per i parroci) e diminu\u00ec le tensioni con l'allora prepositura di Prato.\nIl 27 dicembre 1573 Ferdinando de' Medici comunicava a Papa Gregorio XIII che l'arcivescovo di Firenze Altoviti era gravemente malato: infatti l'uomo mor\u00ec due giorni dopo. Successivamente scrisse che Cosimo I avrebbe gradito la nominato di Alessandro a quella carica, e a stretto giro di posta, il 4 gennaio 1574, il cardinal Tolomeo Gallio comunic\u00f2 al Granduca che il Papa era favorevole. Di questa nomina l'unico che non si rallegrava era invece proprio Ferdinando, che si ritrovava il cugino non solo come controllore, postogli dal padre, ma anche come rivale nella carriera ecclesiastica.\nIl 15 gennaio 1574 fu consacrato arcivescovo della sede metropolitana di Firenze. Alessandro per\u00f2 rimase nell'Urbe, incaricando del governo della diocesi il cugino Bastiano de' Medici e monsignor Alfonso Binnarino, vescovo di Camerino. Nonostante questa sua assenza fisica, egli seguiva continuamente da Roma la sua arcidiocesi: nomin\u00f2 curati, fece riorganizzare gli archivi, prescrisse le vesti per il clero e fece restaurare il Palazzo Arcivescovile, che era stato gravemente danneggiato da un incendio del 1533; sul palazzo ancora oggi campeggia il suo stemma, in un angolo con via de' Cerretani. L'arcivescovo si occup\u00f2 della riforma del clero regolare e secolare, promosse nel 1575 una visita pastorale (condotta dal cancelliere pistoiese Paolo Ceccarelli), si scontr\u00f2 con i canonici del Duomo e i loro privilegi, e si trov\u00f2 contro i sostenitori dell'ideale religioso di Savonarola, che ai suoi occhi erano rei soprattutto di minare l'autorit\u00e0 religiosa e civile. Le tensioni perdurarono fino a quando il generale dell'Ordine domenicano fra Sisto Fabbri non visit\u00f2 personalmente nel 1585 la citt\u00e0 di Firenze e il locale convento di San Marco.\nIntanto, morto Cosimo I, era asceso al trono granducale il figlio Francesco I de' Medici, allora nel pieno della relazione con l'amante Bianca Cappello, che avrebbe di l\u00ec a poco sposato. Alessandro non urt\u00f2 il nipote n\u00e9 fece opposizioni di carattere morale sulla sua vita, come invece andava facendo il cardinale Ferdinando, che in questo atteggiamento dello zio vide una strategia per accaparrarsi un cappello cardinalizio. Ci\u00f2 lo spinse a sostenere i canonici del Duomo contro l'arcivescovo con tanta foga che alla fine Gregorio XIII ne prese le difese e successivamente, il 12 dicembre 1583, lo cre\u00f2 cardinale.\nUno dei canoni del Concilio di Trento stabiliva che il vescovo dovesse risiedere nella propria diocesi: Alessandro, che tanto difendeva i precetti conciliari, proprio in questo difettava, come gli disse esplicitamente Carlo Borromeo nel 1582. Egli per\u00f2 non poteva entrare in Firenze senza un preciso consenso granducale, che giunse solamente nel 1584. Il 12 giugno, dopo anni di assenza, rientr\u00f2 nella citt\u00e0 natia e si diede a un'intensa attivit\u00e0 pastorale, esaminando una sessantina di monasteri nei primi mesi dal suo ingresso e ribadendo l'importanza dell'Indice dei libri proibiti. Nel 1589 indisse un sinodo e una terza visita pastorale, indirizzata soprattutto a pievi, confraternite di ospedali e parrocchie di campagna, anche questa gestita dal Ceccarelli; un'altra segu\u00ec nel 1593. Oltre a ci\u00f2 organizz\u00f2 una serrata ricognizione delle reliquie possedute nelle varie chiese e facilit\u00f2 l'introduzione della pratica delle Quarantore. Dopo aver fatto rinnovare il palazzo episcopale fin dal 1574, finanzi\u00f2 anche il restauro del Duomo nel 1582.\nRimase ugualmente legato anche alla Curia romana, tessendo un fitto epistolario con Guglielmo Sirleto sulla traduzione in lingua volgare del Martiriologio, e al contempo strinse i legami con il cardinal Alessandro Damasceni Peretti, che lo candid\u00f2 papabile ai conclavi del 1590 che elessero Urbano VII e Gregorio XIV e a quello del 1591 che elesse Innocenzo IX. In quest'occasione la fazione spagnola gli oppose il cardinale Giovanni Antonio Facchinetti, che Alessandro stesso vot\u00f2 e appoggi\u00f2, causando le ire del nipote Ferdinando I che sperava di avere un nuovo papa in famiglia. Alessandro gli fece sapere di non essere il suo \"schiavo\".\nNel 1590 torn\u00f2 a vivere a Roma, dove il nuovo pontefice Clemente VIII lo ricopr\u00ec di incarichi e onori: entr\u00f2 a far parte della Congregazione dei riti e delle Strade, divenne protettore della Confraternita della Vita Cristiana e partecip\u00f2 \"a tutte le cose di fabbriche e di palazzo e di suore\" come scrisse a Ferdinando I. Vista la sua posizione, riprese ad essere tramite tra il pontefice e il granduca: cerc\u00f2 di influenzare Francesco I affinch\u00e9 appoggiasse la riforma dei monasteri, femminili specialmente; in cambi\u00f2 prov\u00f2 a persuadere Clemente VIII a ridurre la manomorta ecclesiastica, peraltro non riuscendoci.\nLegato in Francia.\nIn quegli anni intanto volgeva al termine la guerra di religione in Francia: Enrico IV si era definitivamente convertito al Cattolicesimo il 25 luglio 1593 durante una solenne cerimonia nell'abbazia di Saint-Denis e Alessandro, spinto in questo dal cardinale Ferdinando e da Filippo Neri, cerc\u00f2 di indurre il papa a ritirare sia scomunica sia le censure sul sovrano. Clemente VIII era favorevole alla cosa, ma temeva la reazione spagnola: Alessandro lo persuase, mentre nel contempo sugger\u00ec una cauta linea d'azione al cardinal Jacques Davy du Perron, che peror\u00f2 la causa del re. Il 17 settembre 1595, con una cerimonia fastosa commemorata anche da una colonna eretta \"in memoriam\" presso la chiesa di Sant'Antonio Abate all'Esquilino (e oggi dietro Santa Maria Maggiore), Clemente VIII assolse Enrico IV incurante delle proteste spagnole e di quelle dei Gesuiti, cui il re non aveva concesso di rimettere piede nel regno. Alessandro si impegn\u00f2 perch\u00e9 l'Ordine esprimesse le proprie rimostranze in maniera contenuta.\nCon questi pregressi, Alessandro era l'uomo pi\u00f9 adatto, sia per Clemente VIII sia per Enrico IV, ad accompagnare come legato il nunzio apostolico Francesco Gonzaga in un'importante missione diplomatica e religiosa: il papa voleva portare alla pace Spagna e Francia, cosicch\u00e9 potessero assieme combattere i Turchi, e regolarizzare la situazione dell'episcopato francese dopo anni di guerre religiose e sedi episcopali vacanti. Se il primo obiettivo era arduo, il secondo, che prevedeva la ratifica da parte di Enrico IV dell'atto di abiura e dei decreti tridentini (oltre al rientro dei Gesuiti) non si presentava pi\u00f9 semplice. Questi due risultati stavano molto a cuore al papa, che spesso accantonava il nipote cardinale Alessandro Aldobrandini e rispondeva personalmente alle lettere del cardinale di Firenze.\nIl 3 aprile 1596 venne ufficialmente nominato legato \"a latere\" e il 10 maggio ricevette il breve d'istruzione e la croce: partito l'indomani arriv\u00f2 a Firenze il 17 maggio e soggiorn\u00f2 presso la corte di Carlo Emanuele I di Savoia fino al 10 giugno. Il 19 giugno un ulteriore breve papale gli concesse la facolt\u00e0 di assolvere gli eretici convertiti. Dopo un breve viaggio giunse a Montlhery dove incontr\u00f2 re Enrico IV e il 21 luglio fece il suo ingresso a Parigi, dove venne accolto con freddezza. Il parlamento infatti si rifiut\u00f2 di accogliere le sue credenziali fintantoch\u00e9 esse avessero fatto riferimento al concilio tridentino. Alessandro fece sapere che non avrebbe accettato nessuna riserva, ma nei fatti fu quello che invece avvenne.\nEnrico IV continu\u00f2 a mostrare di apprezzare il legato \"a latere\" e il 19 agosto 1596 firm\u00f2 solennemente il documento con cui si riconciliava con la Chiesa cattolica. Alessandro segu\u00ec il re e la sua corte negli spostamenti da una residenza regia all'altra e fino al febbraio del 1597 fu a Rouen, che lasci\u00f2 per dirigersi in Piccardia, dove soggiorn\u00f2 fino al giugno dell'anno seguente, prima a San Quintino e infine a Vervins, dove si sarebbe tenuta la conferenza di pace tra Francia e Spagna. Intanto il papa gli aveva inviato come aiuto il generale dei minori osservati fra Bonaventura Secusi da Caltagirone, che svolse l'importante compito di tenere i contatti fra i vari contendenti: Enrico IV, Filippo II di Spagna e l'arciduca Alberto d'Austria, governatore dei Paesi Bassi meridionali. Dopo aver risolto gli inevitabili inconvenienti legati all'etichetta di corte e alle precedenze, Alessandro pot\u00e9 presiedere senza dare cenni di stanchezza la conferenza di pace, che si tenne dal 9 febbraio al 2 maggio 1598 e che si concluse con un grande risultato: Filippo II riconobbe l'ex protestante Enrico di Navarra quale legittimo re di Francia e ritir\u00f2 le proprie truppe dal suolo francese.\nFirmata la pace, Vervins fu abbandonata dai vari ambasciatori e Alessandro ritorn\u00f2 a giugno a Parigi, dove venne accolto dal popolo e dal sovrano in maniera trionfante: gi\u00e0 all'indomani della fine della conferenza Enrico IV aveva decantato di fronte all'ambasciatore del granduca di Toscana le qualit\u00e0 del Medici e si era detto totalmente soddisfatto del risultato raggiunto. Proprio questo per\u00f2 mutava la scena politica francese: Enrico IV aveva raggiunto i suoi obiettivi, ragion per cui Alessandro non gli era pi\u00f9 utile ma anzi risultava d'impedimento, poich\u00e9 aveva ripreso a chiedere l'applicazione dei decreti tridentini e il ritorno dei gesuiti in Francia. A ci\u00f2 si aggiungeva il fatto che la favorita del re e madre dei suoi figli, Gabrielle d'Estr\u00e9es, non ne gradiva la presenza, intuendo che egli avrebbe cercato di convincere Enrico IV a divorziare dalla sterile moglie Margherita per sposare la ricca Maria de' Medici, figlia del defunto granduca Francesco I.\nAlessandro vide come la situazione si stesse facendo difficile per lui e a settembre disse all'ambasciatore veneziano Francesco Contarini che voleva semplicemente tornarsene a Roma. Ad agosto fu il re stesso a consigliargli di tornare alla corte papale e il 1\u00ba settembre lo conged\u00f2 dalla Francia, seppur mostrandogli ancora la propria benevolenza. Giunto il 9 settembre a Digione, ai primi di ottobre varc\u00f2 il passo del Sempione, poi pass\u00f2 dal Lago Maggiore e da Piacenza quindi giunse a Ferrara, dove il 9 novembre 1598 si incontr\u00f2 con Clemente VIII, che ne tess\u00e9 le lodi e lo design\u00f2 segretario della Congregazione per i vescovi.\nRitorno a Roma.\nTenuto conto della sua passata attivit\u00e0, Alessandro fu in prima linea nel continuare a tessere la trama diplomatica per le nuove nozze di Enrico IV con Maria de' Medici: questa dedizione, gi\u00e0 mostrata durante il periodo francese, gli aveva procurato le critiche del nunzio Gonzaga. Egli infatti aveva scritto al cardinal nipote di Clemente VIII, Pietro Aldobrandini, che il fiorentino si dedicava pi\u00f9 ai maneggi matrimoniali che a far approvare i decreti tridentini.\nPer primo si impegn\u00f2 nel far annullare le nozze di Enrico con Margherita di Valois e il 10 novembre 1599 presiedette la congregazione che tratt\u00f2 il caso: poco prima era morta l'amante del sovrano, Gabriella d'Estr\u00e9es e quindi non sussistevano pi\u00f9 legami sentimentali che impedissero le future nuove nozze. Tanto impegno venne poi ripagato nel 1602 quando Enrico e Maria, infine sposatisi, chiesero ad Alessandro di battezzare il loro primogenito Luigi, onore che rifiut\u00f2 per non mettersi troppo in cattiva luce con i congiunti del papa regnante Clemente VIII, tutti filospagnoli.\nInfatti Alessandro stava facendo una notevole carriera nella curia romana, fino ad essere considerato uno dei papabili. Il 30 agosto 1600 era stato creato cardinale vescovo di Albano, nel 1602 di Palestrina e, pur filofrancese, aveva stabilito dei solidi rapporti con il cardinal nipote Pietro Aldobrandini e con il cardinal Felice Peretti. Inoltre in suo favore veniva anche la solerte e continua cura pastorale verso l'arcidiocesi di Firenze, che non trascurava nonostante non vi risiedesse: si interess\u00f2 della riforma dei monasteri, nel 1601 organizz\u00f2 una visita pastorale e nel 1603 un sinodo. Infine, come membro della curia romana, non trascur\u00f2 alcuni gravi problemi amministrativi dello Stato Pontificio, quale il fenomeno del banditismo.\nIl conclave del marzo 1605.\nCon l'aggravarsi dello stato di salute di Clemente VIII, iniziarono i giochi politici delle grandi potenze in vista del prossimo conclave. Il 28 ottobre 1604 Enrico IV disse ai cardinali francesi di tenersi pronti a sostenere Alessandro de' Medici oppure Cesare Baronio e nel marzo seguente pales\u00f2 al cardinale Fran\u00e7ois de Joyeuse l'intenzione di comprare l'appoggio di Pietro Aldobrandini.\nIl 14 marzo 1605, undici giorni dopo la morte di Clemente VIII, sessanta cardinali entrarono in conclave nella Cappella Paolina in Vaticano. Erano divisi in vari gruppi: i nove nominati da Sisto V si fronteggiavano ai trentotto di Clemente VIII, seguivano i sette di Pio IV e di Gregorio XIII e i cinque di Gregorio XIV. Gran parte del Sacro Collegio percepiva pensioni e prebende dalla Corona Spagnola, cosicch\u00e9 Clemente VIII per controbilanciare tale influenza negli anni aveva creato molti cardinali, di cui per\u00f2 solo trentotto gli sopravvissero; sarebbe stata comunque una forza sufficiente a contrastare gli spagnoli se l'Aldobrandini, a capo proprio della fazione italiana, avesse gestito al meglio le manovre politiche durante l'elezione.\nLa fazione spagnola aveva venticinque cardinali (guidati da Francisco de \u00c1vila), che sostenevano l'anziano Tolomeo Gallio (78 anni). Quella francese poteva contare solamente su cinque cardinali, capeggiati da Fran\u00e7ois de Joyeuse. Bench\u00e9 durante le votazioni fossero fatti i nomi di ben ventuno candidati, solo due ebbero una possibilit\u00e0 reale, Alessandro de' Medici e Cesare Baronio, ambedue favoriti dalla Francia e profondamente avversati dalla Spagna, che li respinse con il veto. Il secondo recentemente aveva scritto un libro sugli abusi dei governanti spagnoli effettuati in Sicilia, sia nelle sfere secolari che in quelle ecclesiastiche.\nOccorrevano 40 voti per essere eletti. Baronio ricevette 37 voti al primo turno, pur mancando dell'appoggio della Spagna. La fazione spagnola si oppose con forza a un nemico personale del re Filippo III e lo fece con tanta foga che fin\u00ec per contrapporgli anche cardinali di et\u00e0 molto giovane, ventenni, purch\u00e9 vicini al partito spagnolo. Ci\u00f2 fece gridare allo scandalo il coscienzioso cardinale Roberto Bellarmino (era anch'egli papabile ma personalmente preferiva il cardinale Cesare Baronio). Il partito italiano, guidato dal cardinale Aldobrandini, che pure era aperto anche a far convergere i voti su Francesco Blandrata o Paolo Emilio Zacchia fin\u00ec con l'unirsi al partito filo-francese.\nAlessandro de' Medici si impegn\u00f2 a difendere Baronio dagli attacchi degli spagnoli, ma allo stesso tempo si avvicin\u00f2 al Cardinal Peretti, che alla fine fece convogliare su di lui un numero tale di voti da fargli superare il quorum dei due terzi nella notte tra il 1\u00ba e il 2 aprile.\nLeone XI fu consacrato nel Palazzo Vaticano il 10 aprile, domenica di Pasqua, dal cardinale protodiacono Francesco Sforza. Assunse il nome pontificale di Leone in ossequio al primo pontefice della famiglia. Fu il quarto pontefice ad essere stato creato cardinale da Gregorio XIII (1572-1585).\nIl pontificato.\nLeone XI fu papa per soli 26 giorni: il suo fu il nono pontificato pi\u00f9 breve della storia, l'ultimo a durare meno di un mese. Dopo di lui nessun pontificato \u00e8 durato meno di 30 giorni.\nIl nuovo papa scelse dei fiorentini come collaboratori: segretario di Stato il pronipote Roberto Ubaldini, tesoriere l'abate Luigi Capponi, Segretario dei Brevi ai Principi Pietro Strozzi, a capo della Sacra Consulta Pietro Aldobrandini, penitenziere Cinzio Aldobrandini e datario apostolico il cardinal Pompeo Arrigoni. Tanti favori verso i concittadini, ma nessuno verso i parenti, cui viet\u00f2 di presenziare alla sua presa di possesso del Laterano il 17 aprile.\nGi\u00e0 il 2 aprile prepar\u00f2 una lettera indirizzata all'imperatore Rodolfo II d'Asburgo con cui esponeva l'intenzione di appoggiare l'armata imperiale in Ungheria contro i Turchi, bench\u00e9 le casse pontificie fossero sguarnite. Una congregazione di cardinali istituita per gli affari ungheresi nove giorni dopo rese ufficiale tale dichiarazione. Il 10 aprile abol\u00ec l'imposta che gravava sui cittadini romani per il mantenimento delle truppe pontificie ed emise un'ordinanza per istituire una Congregazione che seguisse le vicende della fabbrica di San Pietro (\"Congregazione della reverenda fabbrica di San Pietro\").\nNonostante i voti ricevuti in conclave, Leone XI non volle dimostrarsi legato alla Francia: all'ambasciatore spagnolo disse che il suo re poteva contare su di lui come su un vero amico e convoc\u00f2 una Congregazione per riformare i criteri di elezione del pontefice, al fine di sostituire l'elezione per ispirazione con quella a voto segreto. Questa riforma, se compiuta, avrebbe tolto potere all'Aldobrandini, lasciando una maggiore libert\u00e0 di voto ai molti cardinali che facevano riferimento a lui; inoltre avrebbe rimesso in gioco la fazione spagnola.\nIl 17 aprile da San Pietro si diresse al Laterano, scortato, tra gli altri, da sessanta nobili romani e quaranta fiorentini: al capo di Ponte Sant'Angelo, nei pressi di San Giovanni dei Fiorentini lo aspettava un arco di trionfo posticcio, progettato e decorato da Pietro Strozzi. Durante la cerimonia prese freddo e si ammal\u00f2.\nNemico del nepotismo, rifiut\u00f2 di nominare cardinale il nipote Ottaviano de' Medici che gli era stato raccomandato dai parenti. In conseguenza di questo fatto sostitu\u00ec il proprio confessore, che caldeggiava la scelta nepotista, con un carmelitano spagnolo.\nL'elogio funebre fu tenuto da Pompeo Ugonio: il corpo, sepolto a San Pietro nella navata sinistra, \u00e8 racchiuso in un sontuoso mausoleo realizzato dallo scultore Alessandro Algardi su commissione del pronipote Roberto Ubaldini (una volta divenuto cardinale sotto papa Paolo V). Alla notizia della sua morte si diffuse un sincero cordoglio sia Roma, sia a Firenze e in Francia, improntato al ricordo della sua modestia e della sua correttezza.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "65613", "revid": "4208", "url": "https://it.wikipedia.org/wiki?curid=65613", "title": "TRIPOS", "text": ""}
{"id": "65614", "revid": "933835", "url": "https://it.wikipedia.org/wiki?curid=65614", "title": "Quinto Nevio Cordo Sutorio Macrone", "text": "Biografia.\nCarriera politica e caduta di Seiano.\nMacrone nacque ad Alba Fucens, nell'odierno Abruzzo, nel 21 a.C. da un certo Quinto Nevio. Tracce epigrafiche nella sua citt\u00e0 natale ci testimoniano che egli ricopri sotto Tiberio, non si sa a partire da quale data, il ruolo di prefetto dei vigili. Nel 31, Tiberio, che si trovava a Capri da quattro anni ormai, temendo per le ambizioni del prefetto del pretorio Lucio Elio Seiano, nomin\u00f2 in gran segreto Macrone al posto di questi per tale incarico, in virt\u00f9 del fatto d'essere ancora peggiore. Alcuni sospettano che Macrone possa aver agito come spia del principe, oltre ad essere usato come strumento per la caduta in disgrazia di Seiano. Infatti, quando Tiberio decise di agire contro il proprio ministro, istru\u00ec Macrone d'entrare nella capitale di notte e di avere un abboccamento con il console Publio Memmio Regolo ed il prefetto dei vigili Grecinio Lacone.\nLa mattina seguente, Macrone sal\u00ec sul Palatino (dove, nel tempio di Apollo, il senato si sarebbe riunito), e l\u00ec incontr\u00f2 Seiano, preoccupato del fatto che Tiberio non gli avesse inviato nessun messaggio. Macrone tuttavia disse al prefetto che il principe intendeva conferirgli la potest\u00e0 tribunizia. Eccitato dalla notizia, Seiano entr\u00f2 giubilante nel tempio, mentre Macrone inviava i pretoriani che scortavano il prefetto ai \"Castra Praetoria\", rivelandogli la propria nomina, sostituendoli con i vigili di Lacone. Infine lui stesso corse ai \"Castra Praetoria\", per evitare disordini.\nIntanto venne letta la lettera di Tiberio, che, con lo sbigottimento generale, chiedeva l'arresto di Seiano e di due senatori a lui collegati. Il prefetto venne giudicato dal Senato e giustiziato il giorno stesso, dato che i pretoriani non avevano reagito al suo arresto, come invece temeva Tiberio. Tutti i congiunti e gli alleati di Seiano vennero parimenti perseguitati, ed in questo contesto Macrone riusc\u00ec a disfarsi di molti dei propri nemici, come Mamerco Scauro. Costui venne infatti accusato di aver alluso a Tiberio in alcuni versi di una sua tragedia, di aver praticato adulterio con Livia e di pratiche magiche. Scauro, per sfuggire alla condanna, si diede la morte tagliandosi le vene, suggerito dalla moglie Sestia, che si uccise assieme al marito. Nel 37, inoltre, Lucio Arrunzio fu accusato d'aver compiuto adulterio con Albucilla. L'ascolto dei testimoni e la tortura degli schiavi furono per\u00f2 fatti in presenza di Macrone, e ci\u00f2, unito al fatto che non fosse giunta nessuna lettera da Tiberio contro l'accusato, fece sospettare a molti che il prefetto avesse montato l'accusa contro Arrunzio approfittando della debolezza dell'ormai anziano imperatore. Lucio Arrunzio decise anch'esso di darsi la morte, tagliandosi le vene.\nCaligola.\nMacrone sembra aver avuto un profondo rapporto con Caligola, adottato come successore da Tiberio, anche prima che questi salisse sul trono, forse perch\u00e9 a questi piaceva l'adulazione del prefetto. La moglie di Macrone, Ennia Trasilla, era inoltre amante del futuro imperatore, il quale promise addirittura di sposarla. Macrone, dal canto suo, metteva a tacere i dubbi di Tiberio, il quale, vedendo nel giovane Caligola comportamenti crudeli, dubitava sul fatto che questi fosse pronto ad assumere un incarico cos\u00ec solenne come quello di imperatore, sostenendo che avrebbe sorvegliato sulla condotta del futuro sovrano.\nNel 37, le condizioni di Tiberio si aggravarono e sembr\u00f2 essere morto, tant'\u00e8 che Caligola era gi\u00e0 stato acclamato imperatore. Tuttavia l'anziano imperatore si riprese, gettando tutti nel panico; Macrone tuttavia non perse la calma e fece soffocare Tiberio sotto le sue stesse coperte. Fu sempre il prefetto a portare in Senato il testamento di Tiberio. Sotto il nuovo principe, Macrone raggiunse inoltre una grandissima influenza, tanto che Caligola si rifiutava addirittura di conferire con la nonna Antonia minore se non in presenza del prefetto.\nCaduta e morte.\nBen presto, tuttavia, Caligola inizi\u00f2 a non sopportare pi\u00f9 l'autorit\u00e0 del proprio prefetto. Incominciava ad inventare accuse contro Macrone, e si ingegnava in tutti i modi per incriminarlo. La sfortuna del prefetto fu anche quella d'essere amico di Aulo Avilio Flacco, il quale era stato a sua volta sostenitore di Tiberio Gemello, che Tiberio aveva lasciato come altro possibile erede nel proprio testamento, il che, agli occhi del principe, era una gravissima offesa. Cos\u00ec, quando Macrone fu chiamato a succedere a Flacco stesso come prefetto d'Egitto, Caligola invi\u00f2 a lui, alla moglie ed ai figli l'ordine di suicidarsi. L'eredit\u00e0 di Macrone, tuttavia, non fu requisita, probabilmente perch\u00e9 era morto suicida, e cos\u00ec pot\u00e9 essere impiegata, secondo il testamento del prefetto, nella costruzione dell'anfiteatro romano di Alba Fucens."}
{"id": "65616", "revid": "599013", "url": "https://it.wikipedia.org/wiki?curid=65616", "title": "Carlos Mendit\u00e9guy", "text": ""}
{"id": "65625", "revid": "92723", "url": "https://it.wikipedia.org/wiki?curid=65625", "title": "Papa Paolo V", "text": "Biografia.\nNacque a Roma, primo di sette figli, dalla nobile famiglia Borghese originaria di Siena (faceva parte delle circa 350 famiglie dell'oligarchia che dominava la Repubblica di Siena), che si era da poco tempo trasferita nell'Urbe. Il padre era l'avvocato concistoriale Marcantonio, patrizio senese; la madre era la nobile romana Flaminia Astalli: appare in molte delle sue iscrizioni. Marcantonio aveva trasferito la famiglia a Roma legando le sue fortune a quelle della Curia pontificia. Prepar\u00f2 i due figli maggiori, Camillo ed Orazio, ad intraprendere carriere di alto livello destinando loro tutte le proprie risorse.\nCamillo Borghese studi\u00f2 all'universit\u00e0 di Perugia e in quella di Padova. Dopo essersi laureato \"in utroque iure\" (probabilmente a Perugia), svolse dapprima l'attivit\u00e0 di avvocato (seguendo le orme del padre), finch\u00e9 non scelse la carriera ecclesiastica. Il suo primo incarico fu quello di referendario della Segnatura di giustizia. Ordinato sacerdote nel 1577, Camillo sal\u00ec uno dopo l'altro i diversi gradi della gerarchia della Curia romana, fino ad essere nominato, da Sisto V, vicelegato a Bologna (ottobre 1588). Il successore Clemente VIII lo fece nunzio particolare presso il re di Spagna Filippo II (1595) e poi lo cre\u00f2 cardinale (22 maggio 1596).\nDurante il cardinalato, il Borghese rivest\u00ec diverse cariche, tra cui quelle pi\u00f9 importanti furono quella di segretario (massima carica) dell'Inquisizione romana (1602) e di cardinale vicario, cio\u00e8 rappresentante del papa come vescovo di Roma (1603). Non ebbe mai legami con alcuna parte politica o internazionale, dedicandosi molto allo studio del diritto.\nCamillo Borghese partecip\u00f2 ai due conclavi che si tennero nel 1605.\nIl conclave del maggio 1605.\nPaolo V fu eletto il 16 maggio 1605 nel Palazzo Vaticano. Fu consacrato dal cardinale protodiacono Francesco Sforza il 29 maggio.\nFu il secondo conclave che si tenne quell'anno, dopo il breve pontificato di Leone XI, durato solo 26 giorni. Si apr\u00ec l'8 maggio e vi presero parte 61 cardinali. Il partito filo-francese, rappresentato in conclave da Cesare Baronio, cerc\u00f2 di far eleggere Domenico Toschi, ma egli non raggiunse la maggioranza qualificata per soli tre voti. La Spagna, per la prima volta, fece uso del potere di veto contro i candidati a lei non graditi. Successivamente si cre\u00f2 una maggioranza di cardinali disposti a votare lo stesso Baronio, ma egli fece sapere di non volersi gravare di una responsabilit\u00e0 cos\u00ec pesante.\nUn compromesso fu trovato sulla figura di Camillo Borghese, considerato equidistante e di cui tutti i padri conciliari lodavano le capacit\u00e0.\nIl pontificato.\nRelazioni con le istituzioni della Chiesa.\nConcessioni pontificie.\nCon un breve del 23 aprile 1618 il pontefice approv\u00f2 l'Ordine delle Visitandine.\nApprov\u00f2 le costituzioni degli Agostiniani scalzi una prima volta, in forma generica, nel 1610 e poi, in forma specifica, nel 1620.\nApprov\u00f2 gli statuti dei Mercedari scalzi il 6 agosto 1607.\nConcesse agli Obregonisti (fondati dallo spagnolo Bernardino di Obregon (1540-1599) di portare gli abiti grigi (1609).\nApprov\u00f2 le costituzioni della congregazione fondata da San Filippo Neri nel 1612.\nRiconobbe la congregazione della Corona d'Aragona dell'Ordine cistercense, fondata il 19 aprile 1616.\nApprov\u00f2 la fondazione delle Orsoline claustrali, che nel 1612 adottarono i voti solenni e la regola di sant'Agostino.\nIl 18 febbraio 1606 consent\u00ec a un certo numero di frati Gesuati l'accesso al sacerdozio.\nNel 1615 il pontefice concesse ai Gesuiti il permesso di tradurre la Bibbia in cinese e, per i preti locali, di celebrare la Messa e recitare il breviario nella loro lingua (l'autorizzazione fu revocata dalla congregazione di Propaganda Fide sotto i pontificati di Alessandro VII e Innocenzo XI).\nIniziative per una riforma della Chiesa.\nPaolo V fece rispettare il decreto del Concilio di Trento che prevedeva l'obbligo di residenza per i prelati di alto grado; indusse quindi i vescovi che soggiornavano a Roma a ritornare presso le proprie diocesi (19 ottobre 1605).\nNel 1610 confer\u00ec il pallio al patriarca della Chiesa maronita Giovanni XI.\nNel 1611 elev\u00f2 ad abbazia il convento di Montevergine (Avellino) e approv\u00f2 la regola del monastero francese di Saint-\u00c9tienne. Nel 1619 approv\u00f2 la fondazione del monastero di San Tommaso in Cile.\nNello stesso anno pubblic\u00f2 la costituzione \"Universi agri dominici\", con la quale estese la sfera d'azione della Sacra Rota a tutte le cause matrimoniali ed ai processi di beatificazione e canonizzazione.\nPaolo V cre\u00f2 cardinali i quali, per la prima volta, dovettero mantenersi con una rendita annuale inferiore ai 6.000 scudi ed abbass\u00f2 l'appannaggio mensile (detto \"piatto cardinalizio\") a 1500 scudi.\nLotta contro le eresie.\nCon la bolla \"In coena Domini\" (del 1606 e del 1619) il pontefice indic\u00f2 20 nuove cause di comportamenti eretici che potevano essere sanzionati con la scomunica. In sostanza, Paolo V estese la giurisdizione dell'Inquisizione sugli scismatici\nDecisioni in materia teologica.\nSotto il suo pontificato, il 28 agosto 1607 la \"Congregatio de Auxiliis\", nominata dal predecessore Clemente VIII, si espresse definitivamente sulla controversia tra Gesuiti e Domenicani spagnoli innescata dal saggio \"Concordia liberi arbitrii \" del gesuita Luis de Molina. La congregazione decise di assolvere il Molina e di consentire sia ai Gesuiti sia ai Domenicani di mantenere le proprie convinzioni sul libero arbitrio. Tale decisione non mancher\u00e0, a sua volta, di suscitare polemiche.\nGiungevano buone notizie, invece, dalla Francia dove il 7 luglio 1615 l'assemblea del clero dichiar\u00f2 di accogliere le decisioni del concilio di Trento e ordin\u00f2 ai concili provinciali di includerle nei loro decreti. Nel 1616 il pontefice stipul\u00f2 un Concordato con la Francia col quale confermava che le nomine dei Vescovi e degli abati venissero fatte dai governi, riservando al Papa la sola investitura canonica.\nIl pontefice pose fine alle polemiche tra Francescani e Domenicani di Spagna sulla Vergine Maria, proibendo a questi ultimi di diffondere in pubblico l'opinione che Maria fosse stata concepita con il peccato originale, come qualsiasi altra donna (31 agosto 1617).\nDecisioni in materie di etica e morale.\nPaolo V decise nel 1611 di apportare alcune misure al fine di migliorare le condizioni delle carceri site nello Stato della Chiesa.\nRelazioni con i monarchi europei.\nLa sua profonda cultura giuridica e la sua visione poco transigente comportarono subito l'insorgere di contrasti con alcuni principati italiani. Difatti Paolo V censur\u00f2 i duchi di Parma e di Savoia, obblig\u00f2 inoltre la Repubblica di Genova e quella di Lucca ad abrogare dei provvedimenti per nulla eterodossi, ma solamente per il fatto che non dichiaravano la suprema autorit\u00e0 pontificia.\nIl contenzioso con Venezia.\nAgli inizi del Seicento sorsero tensioni tra la Santa Sede e la Repubblica di Venezia. La Serenissima era determinata a difendere la sovranit\u00e0 temporale e intendeva estendere la propria autonomia anche all'ambito ecclesiastico, che invece la Santa Sede considerava una propria prerogativa esclusiva. Di contro Papa Paolo V \"era asceso al trono spirituale con il saldo proposito di non rinunciare ad alcuna delle singole rivendicazioni avanzate dai suoi ambiziosi predecessori; anzi, ove possibile, di incrementare con nuove pretese il potere della propria Cattedra\".\nLa tensione si acu\u00ec nel 1605, quando il conte Marcantonio Brandolini, abate titolare di Nervesa, comparve come imputato a Venezia in un processo tenuto dal Consiglio dei Dieci. La Santa Sede protest\u00f2 vivamente in quanto il processo sarebbe dovuto passare alle autorit\u00e0 ecclesiastiche; dall'altra parte, il governo veneto non intese rinunciare all'esercizio della giustizia entro i propri confini. L'attrito trov\u00f2 modo di esplicitarsi quando Venezia condann\u00f2 il Brandolini. Nello stesso periodo fu condannato da un tribunale della Serenissima anche un canonico, Scipione Saraceni, per reati comuni.\nIl Papa chiese che i due fossero estradati a Roma, in quanto religiosi, per essere sottoposti al tribunale ecclesiastico, inoltre chiese l'abrogazione di due leggi con le quali il Senato veneto aveva vietato l'erezione di luoghi di culto senza esplicita autorizzazione del potere civile e aveva subordinato al proprio consenso l'alienazione di beni immobili alla Chiesa (lo fece per non rischiare di vedere la formazione di una massa troppo imponente di beni religiosi all'interno dei suoi territori). Venezia, attraverso l'ambasciatore a Roma Agostino Nani, oppose un diniego affermando che i veneziani non erano tenuti a rendere conto delle loro operazioni se non a Dio, che il Senato Veneziano era l'unico superiore al Doge nelle cose temporali, quindi la minaccia di scomunica con cui il pontefice aveva superato le rimostranze di molti altri Stati europei non avrebbe avuto effetto con Venezia.\nA dicembre Paolo V invi\u00f2 a Venezia due brevi apostolici che dichiaravano nulli quei due provvedimenti e pretese la loro abrogazione, sperando di sortire un effetto intimidatorio in quella parte del Senato veneziano, i cosiddetti \"giovani\", che gli erano ostili. La posizione veneziana venne difesa da un abile teologo, Paolo Sarpi, religioso servita. Nominato il 28 gennaio 1606 come consultore \"in iure\", ossia teologo e canonista della Repubblica, egli estese la questione ai principi generali, definendo sfere separate per potere secolare e potere ecclesiastico.\nDopo l'elezione del nuovo doge Leonardo Don\u00e0, schierato con i \"giovani\", Papa Paolo V invi\u00f2 un altro breve in cui esigeva la revoca di un'altra legge, quella che aboliva il diritto di prelazione degli ecclesiastici sui beni enfiteutici, quindi il 17 aprile del 1606 diede lettura in concistoro di un \"monitorio\", un vero e proprio ultimatum, con il quale minacci\u00f2 di scomunicare il Senato Veneziano e di interdire tutto il territorio della Serenissima se i due prigionieri non fossero stati consegnati e le tre leggi abrogate.\nMa la Repubblica, che aveva gi\u00e0 ricevuto altre scomuniche durante la sua storia, rispose ponendo sui portali della basilica di San Pietro a Roma il famoso \u00abProtesto\u00bb, un documento nel quale l'ultimatum papale veniva dichiarato nullo e privo di valore perch\u00e9 contrario alle Scritture, ai sacri canoni e ai Padri della Chiesa; inoltre si pregava Dio che ispirasse Papa Paolo a riconoscerne l'inutilit\u00e0 e il male operato contro la Repubblica.\nIl \u00abProtesto\u00bb fu diramato a tutte le autorit\u00e0 ecclesiastiche dello Stato veneziano. Con esso si decretava che, stante l'invalidit\u00e0 dell'interdetto, la vita religiosa dovesse proseguire normalmente.\nNel \u00abProtesto\u00bb i teologi veneziani sostenevano che il potere spirituale e quello temporale (entrambi istituiti da Dio) dovevano esser considerati indipendenti: il primo era stato affidato agli apostoli e ai loro successori (di qui il potere papale), mentre il secondo era stato consegnato ai pr\u00ecncipi, ai quali anche gli ecclesiastici dovevano obbedienza in quanto sudditi: ogni intromissione papale era perci\u00f2 inammissibile.\nIl Papa e i suoi teologi invece si rifacevano alle dottrine medievali sull'origine divina di ogni potere e sulla supremazia assoluta del potere spirituale su quello temporale, delegabile ma quindi anche revocabile dal Papa; inoltre consideravano ingiusta e illecita ogni ingerenza del potere politico negli affari ecclesiastici. Il giudizio sugli atti del Papa spettava solamente a Dio.\nTutti i cittadini della Repubblica continuarono ad andare regolarmente a Messa, visto che fu dato l'ordine al clero veneziano di non fare menzione della scomunica. Tutto il clero si schier\u00f2 con il Senato e il governo della citt\u00e0, a eccezione dei Gesuiti, dei Teatini e dei Cappuccini, con il risultato che i primi furono espulsi a forza dal Senato in quanto volevano obbedire alle disposizione del Papa pur restando nei territori di Venezia (si dovette anche metterli sotto scorta armata per difenderli dalla violenza del popolo), i secondi e i terzi se ne andarono di loro spontanea scelta. Le messe continuarono a venire celebrate, e la festa del \"Corpus Domini\" venne svolta con pompa e magnificenza.\nNel giro di un anno (marzo 1607) il disaccordo venne mediato da Francia e Spagna poich\u00e9 si stava rischiando di precipitare in una guerra europea, con Francia, Inghilterra e Turchi che si sarebbero schierati con la Serenissima in caso di un attacco spagnolo e austriaco contro i possedimenti veneziani nel mare Adriatico, che era di certo ben visto dal Papa.\nIl primo a muoversi fu Filippo III di Spagna, che invi\u00f2 a Venezia un ambasciatore straordinario. Il Doge in persona si dimostr\u00f2 favorevole alla sua mediazione, ma una parte del Senato fece blocco e la sua missione fall\u00ec. Quindi si fece avanti Enrico IV di Francia, che attraverso il cardinale di Joyeuse negozi\u00f2 un compromesso, al quale la Spagna non si oppose.\nIl 21 aprile 1607 la Serenissima consegn\u00f2 i due prigionieri all'ambasciatore di Francia (con esplicita dichiarazione che lo si faceva per un atto di riguardo verso Enrico IV e senza alcun pregiudizio del diritto della Repubblica di giudicare anche gli ecclesiastici), il quale li rimise al cardinale de Joyeuse che, a sua volta, li consegn\u00f2 alle autorit\u00e0 pontificie. Successivamente si present\u00f2 in Collegio (magistratura Veneziana) e comunic\u00f2 che l'interdetto era stato revocato e tutte le censure ecclesiastiche erano state annullate; il doge, a sua volta, comunic\u00f2 la revoca del Protesto, ma non abrog\u00f2 le tre leggi contestate, che furono solo sospese temporaneamente.\nLa Repubblica quindi riammise i Teatini e i Cappuccini, ma non i Gesuiti, comminando anzi pene severe a chi avesse fatto educare i figli da essi fuori dello Stato. Rifiut\u00f2 inoltre di assegnare la pingue abbazia della Vangadizza, nel Polesine, al cardinale e nipote del Papa Scipione Borghese, e condann\u00f2 a morte un ecclesiastico patrizio, Marcantonio Corner, abate di Vangadizza, colpevole del ratto a mano armata della moglie di un mercante.\nGran Bretagna.\nLa comunit\u00e0 cattolica in Inghilterra era in netto declino, accerchiata com'era dai protestanti. Nel 1603 era asceso al trono di Inghilterra e Scozia il figlio della cattolica Maria Stuarda, Giacomo I Stuart. Nel novembre 1605 fall\u00ec una congiura (\"Congiura delle polveri\"), messa in atto all'interno di ambienti cattolici, volta ad assassinare il monarca e tutti i membri del Parlamento. La Santa Sede avvert\u00ec il pericolo di una dura repressione da parte del re. Il 9 luglio 1606 Paolo V, facendo riferimento a quanto accaduto nel novembre precedente, invi\u00f2 una lettera al re inglese, pregandolo, con l'occasione, di non far soffrire i cattolici innocenti per il crimine di pochi. Paolo V promise inoltre di esortare i cattolici del reame a sottomettersi al sovrano in tutte le questioni che non si opponessero all'onore di Dio.\nMa la reazione del monarca deluse le aspettative del pontefice. Re Giacomo I, infatti, impose a tutti i sudditi un giuramento di fedelt\u00e0 alla Corona (22 giugno 1606). La comunit\u00e0 cattolica si divise. Paolo V condann\u00f2 la formula del giuramento (22 settembre 1606) proibendo ai cattolici di sottoscriverlo e depose l'arciprete George Blackwell, capo della Chiesa cattolica d'Inghilterra, che lo aveva giustificato. Per rappresaglia Giacomo requis\u00ec ai cattolici i due terzi delle loro rendite, li priv\u00f2 della gestione dei beni dei loro figli minorenni, li espulse dalle professioni di avvocato e di medico, diventando cos\u00ec il massimo sostenitore del protestantesimo. Nel 1611 il re inglese approv\u00f2 la traduzione della Bibbia in lingua inglese (il testo \u00e8 ancora oggi la versione di riferimento per gli anglicani). Con la \u00abBibbia di re Giacomo\u00bb la Chiesa anglicana abbandon\u00f2 definitivamente il latino.\nIl pontefice incaric\u00f2 il massimo teologo cattolico dell'epoca, lo spagnolo Francisco Su\u00e1rez (da lui definito \u201cdottore esimio\u201d) di scrivere un'opera per confutare due scritti del re d'Inghilterra. Nel 1613, Suarez pubblic\u00f2 \"Defensio Fidei\". Il libro, per\u00f2, non pot\u00e9 essere letto a Londra in quanto fu bruciato dal comando reale.\nProtezione della Chiesa cattolica in Persia.\nMissioni orientali.\nContinuando l'opera del predecessore Clemente VIII, Paolo V cerc\u00f2 buone relazioni diplomatiche con la dinastia Safavide al potere in Persia. Affid\u00f2 al cardinale Scipione Caffarelli-Borghese la cura delle missioni cattoliche nel Paese asiatico.\nNel 1603 il suo predecessore Clemente VIII aveva salutato la partenza per la Persia di cinque missionari dell'Ordine carmelitano. Scopo della missione era incontrare lo sci\u00e0 'Abbas I e stringere un'alleanza in funzione anti-ottomana. La delegazione, composta da due italiani e tre spagnoli, era guidata da Paolo Simone di Ges\u00f9 Maria. Sopravvissero al lungo viaggio in tre, tra cui Paolo Simone, che giunsero nella capitale persiana Esfahan il 2 dicembre 1607. Il 20 luglio 1605 Paolo V aveva confermato la bolla di Clemente VIII, rinnovando il pieno mandato diplomatico alla missione. Nel gennaio 1608 la delegazione fu ricevuta da 'Abbas I, al quale fu consegnata una lettera di Paolo V. Il papa offriva l'apporto una grande armata cristiana per l'offensiva sul mare ed era disponibile a mettere al suo servizio 4000 soldati scelti. Ottenuto l'assenso dello sci\u00e0, a fine marzo i tre carmelitani partirono dalla Persia. Scelsero di ritornare in Italia via mare ed impiegarono solamente quattro mesi. Tornati a Roma il 25 luglio, furono ricevuti dal pontefice in settembre, confermandogli l'intenzione di 'Abbas I di partecipare alla Lega anti-ottomana. Il pontefice continu\u00f2 a cercare alleati in Italia (i duchi di Toscana e Savoia) e all'estero. Ma nell'aprile 1609 la guerra contro i Turchi fu ufficialmente rinviata; il progetto non fu pi\u00f9 ripreso dal pontefice.\nCon la bolla \"Apostolicae servitutis onere\" (31 luglio 1610) il pontefice autorizz\u00f2 l'insegnamento dell'ebraico, del greco, dell'arabo, del caldeo e del persiano presso alcuni conventi romani di diversi ordini religiosi. In questo modo il pontefice invitava gli ordini religiosi all'attivit\u00e0 missionaria nelle regioni in cui queste lingue erano maggioritarie.\nNel 1615 il pontefice concesse l'autorizzazione alla traduzione in cinese letterario della Bibbia. Nello stesso anno Paolo V ricevette in udienza Hasekura Tsunenaga. Partito dal Giappone nel 1613, dopo una tappa in Messico arriv\u00f2 in Italia nell'autunno 1615. Consegn\u00f2 al pontefice una formale richiesta di un trattato commerciale tra Giappone e Messico, oltre che l'invio di missionari cristiani in Giappone. Tsunenaga fu il primo cittadino giapponese ad essere ricevuto in Vaticano.\nNel 1621 fu aperta la scuola di arabo presso il convento romano dei Francescani Osservanti da fra Tommaso Obicini, gi\u00e0 rappresentante di Paolo V presso la Chiesa d'Oriente. Fu il primo centro italiano di arabistica.\nAfrica.\nNel 1604 il re del Congo Alvaro II invi\u00f2 un suo emissario, Antonio Emanuele Funta, alla volta di Roma affinch\u00e9 ottenesse dal pontefice l'invio di una missione nel suo Paese. Durante il viaggio, la nave fu attaccata dai pirati. Il Funta si mise in salvo e riusc\u00ec a raggiungere la penisola iberica. Rimase tre anni in Spagna in stato di completa povert\u00e0. Nel frattempo le sue condizioni di salute si aggravarono.\nFunta varc\u00f2 le Alpi in precarie condizioni di salute. Il 3 gennaio del 1608 pot\u00e9 finalmente arrivare a Roma. Paolo V organizz\u00f2 grandi festeggiamenti in suo onore, annunciando persino un giorno di festa. Ma Funta si aggrav\u00f2 e mor\u00ec il giorno prima dei festeggiamenti.\nProvvedimenti verso gli ebrei.\nNel 1616 Paolo V eman\u00f2 una bolla nella quale denunciava il fatto che \u00abalcuni cristiani, rinnegando la carit\u00e0 e la mitezza cristiana, vessano gli ebrei e li derubano dei loro beni e della loro esistenza\u00bb e non \u00absi astengono neppure dal colpirli con violenze, delitti, uccisioni e atti sciagurati indegni del popolo cristiano\u00bb\nGoverno di Roma.\nNel 1605 si verific\u00f2 il fallimento di numerose banche private romane. Per garantire i depositanti Paolo V pens\u00f2 di fondare una banca pubblica.\nNacque cos\u00ec il Banco di Santo Spirito (\"breve\" del 13 dicembre 1605), il cui capitale era garantito dalle propriet\u00e0 dell'ospedale di Santo Spirito in Sassia.\nOpere realizzate a Roma.\nA Paolo V si devono numerose opere realizzate a Roma. Risalgono al suo pontificato la fontana del Belvedere, come pure l'accesso maggiore ai palazzi vaticani (il \"portone di bronzo\"). Ma l'opera pi\u00f9 insigne di papa Borghese \u00e8 la nuova facciata della basilica di San Pietro. Il pontefice affid\u00f2 a Carlo Maderno la radicale modifica del progetto michelangiolesco della basilica, modificandone la pianta. Al termine dei lavori il pontefice fece iscrivere nel timpano, al centro del nuovo amplissimo frontone, l'epigrafe \u00abPAVLVS V BVRGHESIVS\u00bb (il testo completo dell'iscrizione recita \u00abIN HONOREM PRINCIPIS APOST(olorum) PAVLVS V BVRGHESIVS ROMANVS PONT(ifex) MAX(imus) AN(no) MDCXII PONT(ificati) VII\u00bb).\nAffid\u00f2 inoltre a Flaminio Ponzio l'ampliamento del Palazzo del Quirinale e la ristrutturazione della piazza antistante, facendo del colle Quirinale, con il palazzo che il cardinal nipote Scipione Borghese si fece costruire nello stesso periodo (oggi Palazzo Pallavicini Rospigliosi), una sorta di belvedere su Roma.\nNella Basilica di Santa Maria Maggiore fece costruire la Cappella della Madonna, detta anche Borghese o Paolina.\nDurante il suo pontificato fu restaurato l'acquedotto Traiano. Nel 1612 Paolo V ripristin\u00f2 in parte l'Aqua Alsietina per la costruzione dell'Acqua Paola. L'opera serv\u00ec per l'approvvigionamento delle case poste sul colle Gianicolo e del rione Trastevere, alla sua base. Alla sommit\u00e0 del colle fece edificare una fontana monumentale, la Fontana dell'Acqua Paola. Per prelevare i materiali necessari alla costruzione della fontana diede ordine di smantellare il tempio di Minerva nel foro di Nerva. Un'altra fontana monumentale, detta \u201cdei Cento Preti\u201c, fu originariamente eretta all'inizio di via Giulia presso ponte Sisto, dall'altra parte del Tevere.\nAnche l'inizio della costruzione della splendida Villa Borghese di Roma, che ebbe come committente il nipote Scipione Borghese, risale al suo pontificato.\nPatrono di arti e scienze.\nPaolo V incoraggi\u00f2 sempre i pittori Guido Reni e Giovanni Baglione, e dichiar\u00f2 la sua profonda ammirazione anche per le opere di Caravaggio. Fu proprio Michelangelo Merisi a realizzare il suo ritratto pi\u00f9 celebre (\"Ritratto di papa Paolo V\"). Un suo ritratto fu eseguito anche dal Padovanino (Alessandro Varotari). Il Bernini scolp\u00ec un suo busto. Infine, a Rimini al centro di Piazza Cavour \u00e8 collocata la statua in bronzo del pontefice. La fuse nel 1613 lo scultore Sebastiano Sebastiani, su modello di Nicol\u00f2 Cordier.\nIl pontefice fece riordinare i fondi archivistici della Biblioteca apostolica vaticana (cio\u00e8 le fonti giuridiche dell'attivit\u00e0 della Curia romana), costituendo il primo nucleo dell'Archivio segreto vaticano. Inoltre fece realizzare e allestire due nuove sale del Palazzo Vaticano, dette oggi \u201cSale Paoline\u201d (1610-1611). In esse furono conservati i papiri greci della Biblioteca Vaticana.\nIl 7 luglio 1608 approv\u00f2 con un breve la fondazione a Milano della Biblioteca Ambrosiana da parte di Federico Borromeo, avvenuta l'anno prima.\nNomin\u00f2 frate Mario da Calascio, dotto ebraista, \u201cmaestro generale della lingua santa\u201d, incaricandolo dell'insegnamento dell'ebraico a Roma.\nEmise provvedimenti riguardanti l'Universit\u00e0 di Lovanio (Belgio), il Collegio irlandese nelle sedi di Bordeaux, Douai (Francia) ed Anversa (Belgio). Un Breve del 9 settembre 1619 consent\u00ec di dare ai pescatori il permesso di pescare anche in sei domeniche per il mantenimento del collegio irlandese di Siviglia.\nPaolo V si incontr\u00f2 con Galileo Galilei nel 1616, dopo che il Cardinale Bellarmino aveva, su suo ordine, avvertito Galileo di non sostenere o difendere le idee eliocentriste di Copernico fino all'avvenuta dimostrazione certa e di poter esporla come ipotesi matematica. Che ci fosse stato o meno anche un ordine di non insegnare tali idee, \u00e8 tuttora oggetto di discussione.\nMorte e sepoltura.\nPaolo V mor\u00ec il 28 gennaio 1621 nel Palazzo del Quirinale.\nFu sepolto nella cappella Paolina della Basilica di Santa Maria Maggiore di Roma.\nConcistori per la creazione di nuovi cardinali.\nPapa Paolo V durante il suo pontificato ha creato 60 cardinali nel corso di 10 distinti concistori.\nTenendo conto delle nazionalit\u00e0, gli italiani furono in grande maggioranza, poi vi furono sei furono spagnoli, cinque francesi, due tedeschi e un ungherese. Due di essi salirono al Soglio: Gregorio XV, suo diretto successore, e Urbano VIII.\nBeatificazioni e canonizzazioni del pontificato.\nPaolo V celebr\u00f2 due canonizzazioni, tra cui quella di Carlo Borromeo (1\u00ba novembre 1610), e beatific\u00f2 diverse personalit\u00e0, tra cui Ignazio di Loyola, Filippo Neri, Teresa d'Avila, e Francesco Saverio.\nIl pontefice proclam\u00f2 beati 13 servi di Dio nel corso di 12 distinte cerimonie; inoltre concesse un indulto per la celebrazione della messa e dell'ufficio di un altro servo di Dio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "65627", "revid": "3330", "url": "https://it.wikipedia.org/wiki?curid=65627", "title": "Giacomo Jaqueiro", "text": ""}
{"id": "65628", "revid": "968255", "url": "https://it.wikipedia.org/wiki?curid=65628", "title": "Corte internazionale di giustizia", "text": "La Corte internazionale di giustizia, nota anche con il nome di Tribunale internazionale dell'Aja, spesso indicata con l'acronimo CIG (in francese: \"Cour internationale de justice\", CIJ, in inglese: \"International Court of Justice\", ICJ), \u00e8 il principale organo giudiziario delle Nazioni Unite. Ha sede nel Palazzo della Pace all'Aja, nei Paesi Bassi.\nDescrizione.\nFondata nel 1945 le sue funzioni principali sono:\nLe sentenze ed i pareri della Corte sono uno dei principali strumenti con cui si accerta l'esistenza di norme internazionali.\nLa Corte internazionale di giustizia non va confusa con la Corte penale internazionale, istituita nel 2002 (non legata all'ONU ed anch'essa con sede all'Aia, Paesi Bassi), il cui compito \u00e8 invece quello di giudicare individui ritenuti colpevoli di crimini internazionali.\nIl funzionamento e l'organizzazione della Corte sono disciplinati dallo Statuto della Corte Internazionale di Giustizia, annesso allo Statuto delle Nazioni Unite e dal regolamento adottato dalla Corte stessa.\nPredecessori.\nIl primo organo ad essere istituito per dirimere le controversie internazionali fu la Corte permanente di arbitrato (CPA), creata nel 1899 con sede anch'essa all'Aia. La Corte, tuttora in vigore, si limita a fornire agli Stati un elenco di giudici e un'infrastruttura amministrativa se essi decidono di risolvere la loro controversia per via arbitrale. La CPA fornisce attualmente all'Assemblea generale e al Consiglio di sicurezza la lista di persone tra cui scegliere i giudici della CIG.\nCon la fine della prima guerra mondiale si \u00e8 avuto un maggior grado di istituzionalizzazione, con la creazione della Corte permanente di giustizia internazionale, all'epoca della Societ\u00e0 delle Nazioni, nel 1921, e della Corte internazionale di giustizia, che ne ha preso il posto come successore. Come suggerisce il nome, l'aspetto pi\u00f9 innovativo della Corte permanente di giustizia internazionale era il fatto di essere dotata di una struttura permanente; costitu\u00ec il primo organo giudiziale per la risoluzione delle controversie internazionali.\nComposizione e statuto.\nLa Corte \u00e8 composta da quindici giudici di nazionalit\u00e0 diversa eletti dall'Assemblea generale e dal Consiglio di Sicurezza. I giudici restano in carica per nove anni e possono essere rieletti. Nessun paese pu\u00f2 avere pi\u00f9 di un giudice. Ognuno dei paesi membri permanenti del Consiglio di sicurezza ha sempre avuto un giudice. I giudici non sono rappresentanti dei loro paesi ma siedono a titolo personale e non devono farsi condizionare dalle autorit\u00e0 dello Stato di cui sono cittadini. \nLe decisioni sono prese a maggioranza dei presenti.\nLa Corte pu\u00f2 costituire in qualsiasi momento una o pi\u00f9 sezioni composte di almeno tre giudici secondo quanto essa decida, per trattare particolari categorie di controversie: per esempio, controversie in materia di lavoro e controversie concernenti il transito e le comunicazioni.\nLa Corte pu\u00f2 in qualsiasi momento costituire una sezione per trattare una determinata controversia. Il numero dei giudici di tale sezione \u00e8 deciso dalla Corte con l'assenso delle parti.\nLe controversie sono esaminate e decise dalle sezioni di cui sopra, qualora le parti ne facciano richiesta (art. 26 Statuto).\nAl fine di un rapido espletamento dei processi, la Corte costituisce ogni anno una sezione composta di cinque giudici, per decidere con procedimento sommario, quando le parti lo domandino. Inoltre, due giudici saranno designati per sostituire i giudici che si trovino nell'impossibilit\u00e0 di partecipare alle sedute (art. 29 Statuto).\nLa CIG pu\u00f2 decidere non solo secondo diritto ma anche secondo equit\u00e0 (\"ex aequo et bono\") se le parti cos\u00ec le chiedono espressamente (art. 38, par. 2 dello Statuto).\nMembri in carica della corte.\nAl 31 maggio 2021, la Corte \u00e8 cos\u00ec composta:\nLa giurisdizione obbligatoria nei confronti dell'Italia.\nIl 25 novembre 2014 l\u2019Italia ha depositato presso il Segretario generale dell\u2019Organizzazione\ndelle Nazioni Unite la dichiarazione di accettazione della giurisdizione obbligatoria della Corte\ninternazionale di giustizia, prevista dall\u2019art. 36, par. 2, dello Statuto della\nstessa Corte. Ci\u00f2 non ha impedito alla Corte costituzionale della Repubblica Italiana - con la sentenza n. 238 del 2014 - di non dare ingresso ad una consuetudine internazionale - quale quella dell'immunit\u00e0 assoluta dalla giurisdizione degli Stati esteri - nonostante essa fosse stata riconosciuta dalla Corte internazionale di giustizia con la sentenza 3 febbraio 2012 nel caso Germania contro Italia."}
{"id": "65636", "revid": "599013", "url": "https://it.wikipedia.org/wiki?curid=65636", "title": "Distillazione", "text": "La distillazione \u00e8 una tecnica utilizzata per separare due o pi\u00f9 sostanze presenti in una miscela. Sfrutta la differenza dei punti di ebollizione di tali sostanze, cio\u00e8 la loro differenza di volatilit\u00e0.\n\u00c8 usata sia per separare miscele complesse (ottenendo in uscita pi\u00f9 miscele, ciascuna avente una diversa composizione) sia per purificare singole sostanze (ottenendo in uscita una corrente contenente la sostanza desiderata ad un'elevata purezza e una corrente di scarto contenente le impurit\u00e0 presenti nell'alimentazione).\n\u00c8 una tecnica nota sin dal Medioevo, applicata inizialmente alla produzione di bevande alcoliche. Successivamente \u00e8 stata applicata in numerosi processi chimici, tra cui la separazione del petrolio grezzo nei suoi diversi componenti (detta \"topping\").\nL'apparecchiatura utilizzata per svolgere tale operazione \u00e8 detta colonna di distillazione o colonna di rettifica.\nEtimologia e significato del termine.\nDal punto di vista etimologico il termine \"distillazione\" significa \"separazione goccia a goccia\". Anticamente tale termine veniva utilizzato per indicare indistintamente tutte le tecniche di separazione conosciute, tra cui anche la filtrazione, la cristallizzazione e l'estrazione dell'olio. In seguito venne utilizzato per indicare le tecniche di separazione ottenute attraverso l'evaporazione e la condensazione di un vapore.\nL'accezione pi\u00f9 generale del termine \"distillazione\" continua ad essere utilizzata nel caso della \"distillazione dell'acqua\" (un processo che permette di potabilizzare l'acqua del mare attraverso la riduzione della concentrazione dei sali in essa disciolti.) e della \"distillazione secca\" (in cui l'alimentazione \u00e8 costituita da materiali solidi).\nIn ambito impiantistico, si tende comunque a distinguere tra la distillazione propriamente detta (che riguarda la separazione di due o pi\u00f9 componenti fluidi grazie alla loro differenza di volatilit\u00e0) e la dissalazione (che \u00e8 invece riconducibile all'operazione unitaria di evaporazione).\nStoria.\nSecondo lo scrittore Sinesio di Cirene gi\u00e0 nel 4000 a.C. gli egizi distillavano il vino e il sidro per produrre altre bevande alcoliche (liquori e acquaviti).\nIn Cina, intorno al 2000 a.C., attraverso la distillazione di piante officinali venivano ottenute essenze che erano utilizzate soprattutto dalle classi pi\u00f9 ricche.\nScavi archeologici in Pakistan hanno messo in luce che la tecnica della distillazione dell'alcol era gi\u00e0 nota alle popolazioni mesopotamiche nel 500 a.C., ma il suo uso divenne comune tra il 150 a.C. e il 350 d.C., anche tra gli alchimisti greci.\nSecondo K. B. Hoffmann si inizia a parlare di \"destillatio per descensum\" nel 400 circa, per opera del fisico greco Aezio di Amida. Ipazia invece invent\u00f2 una tra le prime apparecchiature per la distillazione.\nNell'VIII secolo d.C. i chimici Arabi e Persiani (tra cui Jabir ibn Hayyan) isolavano e purificavano le sostanze chimiche tramite distillazione a scopi industriali, ad esempio per isolare gli esteri naturali (utilizzati in profumeria) e per produrre alcool puro. In particolare, la produzione di alcool per distillazione si deve al chimico arabo Al-Kindi.\nNel IX secolo d.C. il chimico persiano Rhazes distill\u00f2 per la prima volta il petrolio, ottenendo cherosene. Nell'XI secolo Avicenna otteneva olio essenziale con il metodo della distillazione in corrente di vapore.\nLa distillazione fu introdotta nell'Europa medioevale nel XII secolo attraverso la traduzione dei trattati di chimica arabi. Nel 1500 l'alchimista tedesco Hieronymus Braunschweig pubblica \"Liber de arte destillandi\", a cui segue nel 1651 lo scritto di John French intitolato \"The Art of Distillation\".\nNel XVII secolo Robert Boyle esegu\u00ec alcuni esperimenti sulla distillazione sottovuoto e all'interno di apparecchiature in pressione, isolando per la prima volta (nel 1661) il metanolo per distillazione del legno.\nNel XIX secolo furono introdotte le tecniche del preriscaldamento e del riciclo. Nello stesso periodo si deve a Jean-Baptiste Cellier Blumenthal il brevetto di una delle prime apparecchiature di distillazione in continuo (1813). A tale brevetto segu\u00ec la costruzione di un'apparecchiatura per la distillazione sottovuoto ad opera di Henry Tritton (1828) e successivamente (nel 1830) venne brevettata da Aeneas Coffey una colonna di distillazione a piatti forati per la produzione di whisky.\nNel 1845 il chimico inglese Charles Mansfield separa per distillazione il benzene dal catrame.\nL'invenzione della colonna con piatti a campanelle per usi industriali risale a Champonnois (1854).\nNel 1873 Robert Ilges introduce l'utilizzo della colonna a riempimento per svolgere l'operazione di distillazione.\nAl 1877 risale un brevetto americano di Ernest Solvay di una colonna a piatti per la distillazione dell'ammoniaca.\nSeguendo l'esempio di Ilges, nel 1881 Hempel introdusse in laboratorio l'utilizzo della colonna di distillazione a riempimento con sferette in vetro.\nNel 1925 fu presentato un metodo grafico per il dimensionamento delle colonne di distillazione, noto come metodo di McCabe-Thiele. Nel 1932 fu poi sviluppata l'equazione di Fenske, che permette di stimare in maniera analitica il numero di piatti di una colonna di distillazione e il rapporto di riflusso.\nLa distillazione in laboratorio.\nIl dispositivo pi\u00f9 antico utilizzato per effettuare la distillazione in laboratorio prende il nome di alambicco e la sua invenzione \u00e8 attribuita al chimico islamico Jabir ibn Hayyan (tra l'VIII secolo ed il IX secolo).\nLa colonna di distillazione in vetro utilizzata nelle applicazioni di laboratorio \u00e8 chiamata colonna di Vigreux.\nUna tipica apparecchiatura di laboratorio per la distillazione \u00e8 costituita dalle seguenti parti:\nIn genere, si riscalda il liquido in caldaia fino ad ebollizione. I composti pi\u00f9 volatili raggiungeranno prima il condensatore e il risultante liquido sar\u00e0 la cosiddetta \"testa di distillazione\". Quando il termometro, il cui bulbo \u00e8 posto all'altezza dell'entrata del condensatore, misura la temperatura di ebollizione del composto desiderato, si cambia pallone o beuta di raccolta in cui si raccoglie tutta la frazione che condensa a quella temperatura. Una volta che la temperatura dei vapori supera il punto di ebollizione del composto da distillare, si interrompe il riscaldamento: i liquidi pi\u00f9 altobollenti rimarranno in caldaia e formeranno la \"coda di distillazione\".\nLa distillazione nell'industria.\nApparecchiature utilizzate.\nA prescindere dalla particolare tipologia costruttiva, una colonna di distillazione per uso industriale \u00e8 costituita essenzialmente da tre parti:\nEsistono principalmente due tipologie costruttive di fasciame (o colonne di distillazione) per uso industriale:\nLo scopo dei piatti e dei corpi di riempimento \u00e8 quello di aumentare l'interfaccia di scambio tra le fasi, e quindi la velocit\u00e0 di separazione dei componenti della miscela.\nPrincipio di funzionamento.\nAll'interno della colonna di distillazione si ha la presenza di una fase liquida e una fase gassosa; in genere tali fasi vengono a contatto in controcorrente (sebbene talvolta si operi in equicorrente), infatti la fase liquida attraversa la colonna dall'alto verso il basso, mentre la fase gassosa attraversa la colonna dal basso verso l'alto. In corrispondenza della parte pi\u00f9 bassa della colonna (chiamata \"coda\") una parte della corrente liquida viene prelevata mentre l'altra parte viene fatta evaporare per mezzo del ribollitore. Analogamente in corrispondenza della parte pi\u00f9 alta della colonna (chiamata \"testa\") una parte della corrente gassosa viene prelevata mentre l'altra parte viene fatta condensare per mezzo del condensatore.\nNella colonna a piatti si vengono a creare tanti \"stadi\" quanti sono i piatti, pi\u00f9 un ulteriore stadio nel caso in cui si utilizzi un ribollitore parziale. In ognuno degli stadi della colonna si instaura un equilibrio liquido-vapore tra la corrente liquida discendente e la corrente gassosa ascendente.\nEssendoci tanti equilibri quanti sono gli stadi, e siccome in ciascuno stadio i componenti pi\u00f9 \"pesanti\" tendono ad andare in fase liquida, i componenti pi\u00f9 leggeri (detti \"basso-bollenti\") si accumulano nella testa della colonna, mentre i componenti pi\u00f9 pesanti (detti \"alto-bollenti\") si accumulano nella coda della colonna.\nNella colonna a riempimento non ci sono effettivamente degli stadi reali, ma ai fini della modellazione \u00e8 possibile stimare la cosiddetta altezza equivalente del piatto teorico (HETP) (il cui valore \u00e8 tipicamente compreso tra 0,3-0,9\u00a0m per riempimenti casuali e 0,2-0,7\u00a0m per riempimenti strutturati), in modo da ricondurre una colonna a riempimento reale ad una colonna a piatti fittizia, avente le stesse prestazioni della colonna a riempimento reale.\nSiccome la differenza di volatilit\u00e0 costituisce la forza spingente per tale processo, all'aumentare della differenza di volatilit\u00e0 aumenta la facilit\u00e0 con cui avviene la separazione, cio\u00e8 a parit\u00e0 di altre condizioni \u00e8 sufficiente utilizzare una colonna di distillazione pi\u00f9 bassa e quindi meno costosa.\nInoltre, sebbene non sia strettamente necessario, ci sono solitamente delle differenze di temperatura e di pressione tra testa e coda (entrambe vanno riducendosi), il che pu\u00f2 favorire la separazione. All'aumentare dell'altezza della colonna e del gradiente di temperatura che si instaura lungo la sua altezza, la separazione delle sostanze \u00e8 pi\u00f9 spinta, per cui all'uscita si avranno dei prodotti pi\u00f9 puri.\nPer aumentare le prestazioni della colonna di distillazione, in genere si svolge il riflusso (anche detto \"riciclo\") di una parte dei vapori condensati in testa e della miscela riscaldata in coda.\nTanto pi\u00f9 \u00e8 spinto il riciclo, tanto pi\u00f9 efficace \u00e8 la separazione; esiste comunque un limite nella pratica, che consisterebbe nel riciclare tutto: in questo caso la portata del distillato sarebbe infatti nulla; inoltre, il riciclo aggiunge dei costi, in quanto in presenza di riciclo aumentano le portate dei fluidi da trattare al condensatore e al ribollitore: tali apparecchiature dovranno avere quindi una maggiore area delle superfici di scambio termico.\nModellazione e dimensionamento dell'apparecchiatura.\nNell'ipotesi in cui nella colonna siano presenti solo due sostanze da separare (o componenti), per dimensionare una colonna di distillazione si pu\u00f2 sfruttare un metodo grafico denominato metodo di McCabe-Thiele, tramite il quale \u00e8 possibile determinare il numero di piatti necessari per lo svolgimento di un determinato processo di distillazione e dunque l'altezza della colonna. La larghezza della sezione della colonna viene invece determinata a partire da considerazioni fluidodinamiche che riguardano il corretto funzionamento della colonna.\nIn alternativa al metodo di McCabe-Thiele, si possono utilizzare dei cosiddetti \"metodi shortcut\", che essendo metodi analitici hanno il vantaggio di potere essere implementati su un calcolatore. Un esempio di metodo shortcut \u00e8 il metodo shortcut di Fenske-Underwood-Gilliland (o FUG), che prende il nome dalle tre principali equazioni utilizzate nell'ambito di tale metodo:\nNel caso invece di distillazione multicomponente (cio\u00e8 quando nella colonna siano presenti pi\u00f9 di due sostanze da separare), \u00e8 necessario utilizzare altri metodi che per essere svolti necessitano l'utilizzo di un calcolatore, ad esempio il metodo di Lewis-Matheson o il metodo di Thiele-Geddes.\nControllo del processo.\nGli impianti industriali di distillazione in continuo possono rimanere in funzionamento per decine di anni. Durante tutto questo intervallo di tempo si ha la necessit\u00e0 di controllare il processo in modo da soddisfare le necessit\u00e0 del mercato riguardo alla qualit\u00e0 e alla quantit\u00e0 del prodotto. Ad esempio nel caso di un processo di raffinazione del greggio controllando il processo \u00e8 possibile mantenere un numero di ottano della benzina prodotta abbastanza elevato a prescindere dalla qualit\u00e0 del greggio trattato (che pu\u00f2 variare nel corso della vita dell'impianto).\nIl controllo di un impianto di distillazione viene svolto misurando attraverso opportuni strumenti alcune grandezze rappresentative del processo, ad esempio:\nUna volta ottenute tali misurazioni, attraverso un sistema di controllo pi\u00f9 o meno complesso (ad esempio un controllo feedback) si modificano alcuni parametri di ingresso, in genere inviando un segnale a degli attuatori che agiscono attraverso delle valvole che regolano le portate dell'alimentazione, dei prodotti e della corrente di riflusso.\nTecniche di distillazione.\nA prescindere che la distillazione sia svolta in laboratorio o su scala industriale, essa pu\u00f2 avvenire secondo differenti metodologie operative e utilizzando degli schemi di processo pi\u00f9 o meno complessi.\nDistillazione flash.\nLa modalit\u00e0 operativa pi\u00f9 semplice per distillare una miscela \u00e8 la distillazione flash (anche detta \"evaporazione flash\" o \"evaporazione parziale\").\nTale metodologia consiste nella vaporizzazione parziale della miscela da trattare, in un singolo stadio e senza riflusso.\nDistillazione in continuo e batch.\nIl processo di distillazione pu\u00f2 avvenire in continuo o in batch: nel primo caso la miscela da trattare viene alimentata continuamente durante lo svolgimento del processo, mentre nel secondo caso la miscela da trattare viene caricata nell'apparecchiatura prima di iniziare il processo.\nNella distillazione in continuo le composizioni delle correnti in uscita dalla colonna si mantengono costanti durante tutto il processo, mentre nella distillazione batch tali composizioni variano nel tempo; in particolare, nelle fasi iniziali della distillazione batch il prodotto \u00e8 pi\u00f9 ricco dei componenti pi\u00f9 volatili, mentre nelle fasi finali \u00e8 pi\u00f9 ricco dei componenti meno volatili.\nIn genere la distillazione batch (detta anche distillazione discontinua o distillazione differenziale) viene svolta in laboratorio o in piccoli impianti, mentre su larga scala si preferisce svolgere la distillazione in continuo. In particolare la distillazione batch \u00e8 pi\u00f9 conveniente se \u00e8 necessario distillare piccole quantit\u00e0, quando la portata e la composizione dell'alimentazione \u00e8 piuttosto variabile o quando \u00e8 necessario utilizzare la stessa apparecchiatura per lo svolgimento di pi\u00f9 processi di distillazione.\nDistillazione con riflusso.\nNel caso in cui si voglia ottenere una maggiore purezza delle miscele prodotte durante la distillazione, la corrente in uscita dalla parte alta della colonna viene \"riflussata\", cio\u00e8 una parte di tale corrente viene reimmessa all'interno della colonna di distillazione.\nIl rapporto di riflusso \"R\" viene definito come il rapporto tra la portata molare di liquido \"L\" che scorre all'interno della parte alta della colonna (detta \"zona di arricchimento\") e la portata molare di liquido \"D\" ottenuto in testa (detto \"distillato\"):\nAll'aumentare del rapporto di riflusso le prestazioni della colonna migliorano, per cui, nel caso si utilizzi una colonna a piatti, il numero di piatti da utilizzare diminuisce. Esistono due condizioni limiti per il rapporto di riflusso:\nNella pratica si opera ad un opportuno rapporto di riflusso compreso tra il valore massimo e il valore minimo. Tale valore \u00e8 scelto a partire da considerazioni economiche e in genere \u00e8 pari al 120-150% del rapporto di riflusso minimo.\nDistillazione frazionata.\nLa distillazione frazionata \u00e8 una particolare tecnica di distillazione in cui a partire da una miscela contenente tre o pi\u00f9 componenti si ottengono tre o pi\u00f9 frazioni. Dunque, oltre alle correnti in uscita dalla testa e dalla coda della colonna, sono presenti delle correnti in uscita dalla parte intermedia della colonna, dette \"spillamenti\". In alternativa, \u00e8 possibile utilizzare pi\u00f9 colonne disposte in serie.\nCome nel caso della distillazione binaria, i componenti della miscela di partenza sono separati in base alla loro differente volatilit\u00e0 (o temperatura di ebollizione) e il profilo di temperatura nella colonna \u00e8 caratterizzato da valori di temperatura pi\u00f9 elevati vicino al ribollitore (dove bolle la miscela) e pi\u00f9 bassi vicino al condensatore, per cui le correnti che vengono spillate vicino alla parte pi\u00f9 bassa della colonna (coda) sono pi\u00f9 ricche dei componenti meno volatili, mentre le correnti che vengono spillate vicino alla parte pi\u00f9 alta della colonna (testa) sono pi\u00f9 ricche dei componenti pi\u00f9 volatili.\nLa colonna di distillazione utilizzata per tale tipo di distillazione \u00e8 detta \"colonna di frazionamento\".\nDistillazione azeotropica.\nCon la comune distillazione non \u00e8 possibile separare tutte le miscele: in particolare, alcune miscele sotto determinate condizioni di pressione possono formare un azeotropo. Un esempio di azeotropo \u00e8 la miscela acqua-etanolo a pressione atmosferica con il 96% di etanolo; ci\u00f2 vuol dire che non \u00e8 possibile ottenere etanolo con una purezza superiore al 96% attraverso la semplice distillazione. In casi del genere si utilizzano altri metodi di separazione pi\u00f9 complessi, tra cui: distillazione azeotropica, distillazione estrattiva e estrazione con solvente.\nDistillazione sottovuoto e distillazione in corrente di vapore.\nSostanze con temperatura di ebollizione eccessivamente elevata a pressione atmosferica, o che si decomporrebbero a tale temperatura, possono essere sottoposte a distillazione sottovuoto, utilizzando una temperatura sensibilmente minore. Allo stesso modo sostanze instabili per riscaldamento diretto, o che potrebbero alterare le loro caratteristiche peculiari, vengono convenientemente sottoposte a distillazione in corrente di vapore: il riscaldamento viene effettuato indirettamente, sfruttando l'entalpia del vapor d'acqua; in questo modo si ottengono miscele contenenti due fasi diverse, normalmente una organica e l'altra acquosa, facilmente separabili. Queste due varianti della distillazione classica trovano ampio uso in chimica organica e biochimica, ad esempio nella distillazione degli oli essenziali.\nDistillazione molecolare.\nLa distillazione molecolare \u00e8 una tecnica di distillazione sottovuoto condotta al di sotto della pressione di 0.01 torr. 0.01 torr \u00e8 di un ordine di grandezza al di sotto del limite superiore dell'alto vuoto, dove i fluidi sono in regime molecolare libero, cio\u00e8 dove il cammino libero medio delle molecole \u00e8 paragonabile alle dimensioni del apparecchiature. La distillazione molecolare viene utilizzata industrialmente per la purificazione di oli.\nDistillazione estrattiva.\nLa distillazione estrattiva \u00e8 una tecnica utilizzata solo in pochi e valutati casi. Nel caso in cui i componenti della miscela da distillare abbiano punti di ebollizione simili, sarebbe necessario operare una distillazione continua usando una colonna con un numero di piatti elevato. Ci\u00f2 oltre ad essere pi\u00f9 costoso, comporta tutta una serie di problemi statici e pertanto viene difficilmente attuato. Nel caso quindi la miscela sia binaria e la sua volatilit\u00e0 sia bassa, \u00e8 possibile introdurre nella miscela un terzo componente. Questo, formando un addotto con uno dei due componenti originali, permetter\u00e0 di effettuare una separazione usando un minor numero di piatti.\nUn esempio di distillazione estrattiva \u00e8 la separazione della miscela tra 2,2,4-trimetil-pentano (o isoottano) e toluene. Alla miscela in ingresso in colonna viene introdotto del fenolo, che forma un addotto meno volatile con il toluene, rendendo pi\u00f9 facile separarlo dall'isoottano. Quest'ultimo viene raccolto in testa alla colonna, come se il fenolo avesse estratto il toluene dalla miscela, da qui il nome del processo.\nLa miscela fenolo-toluene uscente dalla coda della colonna pu\u00f2 essere successivamente distillata in maniera continua.\nDistillazione reattiva.\nSi parla di distillazione reattiva nel caso in cui all'interno della stessa apparecchiatura avvengano contemporaneamente due processi: un processo reattivo (cio\u00e8 lo svolgimento di una reazione chimica) e un processo di distillazione. In questo caso quindi l'apparecchiatura funge sia da reattore chimico sia da colonna di distillazione.\nAlcuni esempi di applicazione di distillazione reattiva sono la distillazione di metil-\"t\"-butil etere (MTBE) e di acetato di metile.\nNel caso particolare in cui il processo reattivo avvenga attraverso catalisi eterogenea si parla pi\u00f9 precisamente di distillazione catalitica.\nTrattazione termodinamica della distillazione.\nSupponiamo di distillare una soluzione costituita dagli elementi \"A\" e \"B\".\nLa soluzione, ideale, obbedir\u00e0 alla legge di Raoult:\nStabiliamo che sia A il componente pi\u00f9 volatile. Il vapore sar\u00e0 quindi costituito quasi esclusivamente da A.\nPossiamo esprimere quindi l'equazione di Raoult in funzione di \u03a7As (cio\u00e8 in funzione della frazione molare di A in soluzione), o in funzione di \u03a7Av (cio\u00e8 in funzione della frazione molare di A in fase vapore). Prima per\u00f2 si noti che:\nA questo punto, tenendo presente che in una soluzione o comunque in un sistema qualunque formato da componenti i-esimi \u03a3\u03b9\u03a7\u03b9 = 1, potremo scrivere che p(\u03a7As) sar\u00e0\ne che p(\u03a7Av) sar\u00e0 data da\nEsempi di applicazioni.\nRaffinazione del petrolio.\nLa distillazione rappresenta la prima fase della raffinazione del petrolio greggio. Il petrolio inizia a vaporizzare a una temperatura leggermente inferiore ai 100 \u00b0C: prima si separano gli idrocarburi a pi\u00f9 basso peso molecolare, mentre per distillare quelli aventi molecole a peso molecolare pi\u00f9 elevato sono necessarie temperature superiori. Il primo materiale che si estrae dal petrolio greggio sono i gas incondensabili, come l'idrogeno, il metano e l'etano; successivamente si estrae la parte dei gas di petrolio liquefatti (GPL), poi la frazione destinata a diventare benzina, seguita dal cherosene e dal gasolio. Nelle vecchie raffinerie, il rimanente veniva trattato con soda caustica o potassa caustica e con acido solforico, e quindi distillato in corrente di vapore, ottenendo oli combustibili e oli lubrificanti dalla parte superiore della colonna di distillazione, e paraffina solida e asfalto da quella inferiore.\nLa distillazione del petrolio \u00e8 un esempio di distillazione frazionata, cio\u00e8 una distillazione in cui bisogna separare pi\u00f9 di due sostanze. Infatti il petrolio \u00e8 una miscela in cui sono presenti tantissime sostanze (per lo pi\u00f9 idrocarburi) e attraverso il processo di distillazione frazionata si ottengono diverse miscele (dette \"tagli\"); ciascun taglio viene prelevato da una specifica altezza della colonna e presenta caratteristiche chimico-fisiche differenti dagli altri tagli. In questa maniera a partire dalla stessa miscela di petrolio \u00e8 possibile ottenere tantissime miscele, ognuna corrispondente ad uno specifico utilizzo o settore commerciale.\nDistillazione di bevande alcoliche.\nUn'altra applicazione industriale \u00e8 rappresentata dalla produzione delle acquaviti (o distillati) a partire da un'ampia variet\u00e0 di materie prime, tra cui: vini, cereali (mais, frumento, orzo) e frutta. In questo caso si utilizzano soprattutto processi discontinui (batch).\nRischi associati alla distillazione.\nI principali rischi associati alla distillazione hanno origine dal tipo di miscele trattate e prodotte durante il processo e dalle condizioni operative (temperatura e pressione di esercizio).\nPer quanto riguarda le miscele coinvolte nel processo, la pericolosit\u00e0 deriva dalla loro eventuale infiammabilit\u00e0 o tossicit\u00e0; il rischio di infiammabilit\u00e0 delle miscele \u00e8 maggiore quando sono sottoposte a distillazione, in quanto all'interno della colonna di distillazione si creano miscele aventi valori di concentrazione differenti dalla miscela di partenza; ciascuna miscela presenta un campo di esplosivit\u00e0 caratterizzato da certi valori di concentrazione, detti \"limiti di esplosione\", per cui una miscela che in condizioni normali non esploderebbe (perch\u00e9 le concentrazioni dei suoi componenti non rientrano nei limiti di esplosivit\u00e0) pu\u00f2 invece esplodere durante le operazioni di distillazione o purificazione, a causa della modifica di concentrazione della miscela causata dalla separazione dei componenti.\n\u00c8 importante che la colonna di distillazione sia ben progettata, ispezionata e equipaggiata con opportuni dispositivi di sicurezza per minimizzare il rischio di esplosioni e rilascio di sostanze nell'ambiente circostante. In particolare i materiali con i quali \u00e8 costruita la colonna devono avere buone propriet\u00e0 anticorrosive nei confronti delle sostanze trattate ed \u00e8 necessario un continuo monitoraggio delle variabili di processo, in modo da identificare eventuali scostamenti dalle condizioni di progetto (ad esempio sovrapressioni o surriscaldamenti anomali).\nEventi disastrosi.\nDi seguito \u00e8 riportata una lista di alcuni incidenti riguardanti colonne di distillazione che hanno portato a conseguenze pi\u00f9 o meno disastrose:\nDistillazione in laboratorio (con esempi).\nDistillazione\nPer effettuare un distillazione bisogna tenere a mente 3 concetti:\nDistillazione semplice\nMontaggio:\nDistillazione frazionata\nMontaggio:\nInoltre per effettuare la distillazione frazionata si deve procedere con un riscaldamento lento del composto, ma anche con un isolamento della colonna di Vigreux e del pallone.\nDistillazione del limonene\nDistillazione Eugenolo\nDistillazione cicloesanolo"}
{"id": "65637", "revid": "1656773", "url": "https://it.wikipedia.org/wiki?curid=65637", "title": "Guglielmo III di Sicilia", "text": "Biografia.\nGuglielmo III nacque nel 1185, figlio secondogenito maschio di Tancredi e di Sibilla di Medania. L'erede al trono era suo fratello maggiore Ruggero III di Sicilia che dal 1192 aveva affiancato il padre, ma mor\u00ec nel dicembre 1193 (o gennaio 1194) all'et\u00e0 di 19 anni. Il re Tancredi mor\u00ec poco dopo, a 55 anni. Gli successe cos\u00ec al trono Guglielmo III, di soli 9 anni, con la reggenza della madre Sibilla.\nNel luglio di quello stesso anno l'imperatore Enrico VI si accinse a scendere nuovamente in Italia per conquistare il trono del Regno di Sicilia (che pretendeva avendo sposato Costanza d'Altavilla); Napoli si arrese subito all'imperatore, il quale prosegu\u00ec verso la Sicilia, sbarcando con l'esercito a Messina, che fu messa a ferro e a fuoco. Sibilla cerc\u00f2 in tutti i modi di proteggere almeno Palermo, ma non pot\u00e9 fare nulla; si oppose con coraggio, fin quando la capitale Palermo capitol\u00f2 e fu conquistata a dicembre; il 25 dicembre Enrico VI si incoron\u00f2 re di Sicilia e pot\u00e9 annettere il regno siciliano al Sacro Romano Impero. In cambio del trono a Guglielmo e alla madre venne offerta la contea di Lecce, ma pochi giorni dopo (il 28 dicembre) Enrico accus\u00f2 Sibilla di complotto e fece arrestare lei, suo figlio, le figlie e tutta la nobilt\u00e0 a loro fedele.\nSibilla e le sue figlie furono incarcerate in un monastero in Alsazia e liberate solo dopo la morte di Enrico VI, avvenuta nel 1197. Guglielmo, secondo la testimonianza del cronista Ruggero di Hoveden, fu accecato e castrato; poi fu deportato in Germania, dove visse in uno stato di semi-prigionia fino alla sua morte, avvenuta nel 1198, a 13 anni. Secondo un'altra (e poco probabile) versione sarebbe sopravvissuto fino al 1232, quando sarebbe stato scoperto e fatto giustiziare da Federico II."}
{"id": "65639", "revid": "767487", "url": "https://it.wikipedia.org/wiki?curid=65639", "title": "Tiberio Gemello", "text": "Biografia.\nOrigini familiari.\nTiberio Gemello era figlio di Druso minore e Claudia Livilla. Il padre era figlio dell'imperatore Tiberio e di Vipsania Agrippina, figlia a sua volta del generale Marco Vipsanio Agrippa. La madre era figlia di Druso maggiore, fratello di Tiberio e figlio di Tiberio Claudio Nerone e Livia Drusilla, e di Antonia minore, a sua volta figlia di Marco Antonio e di Ottavia minore, quindi nipote di Augusto. Aveva una sorella maggiore, Giulia Livia. La madre era sorella di Germanico e di Claudio. Quindi suoi cugini erano Nerone Cesare, Druso Cesare, Gaio Cesare \"Caligola\", Agrippina minore, Giulia Drusilla e Giulia Livilla da parte di Germanico, Claudia Antonia, Claudia Ottavia e Britannico da parte di Claudio. Era lo zio di Nerone attraverso sua cugina Agrippina minore. Ebbe un fratello gemello, Germanico Gemello, morto per\u00f2 in giovane et\u00e0.\nGiovinezza.\nTiberio Gemello nacque da un parto gemellare, che fu celebrato in alcune rappresentazioni monetali, come simbolo di fecondit\u00e0 e prosperit\u00e0 della dinastia imperiale. Il fratello Germanico Gemello mor\u00ec tuttavia ancora bambino nel 23, all'et\u00e0 di quattro anni. Il 14 settembre dello stesso anno mor\u00ec anche il padre Druso, fatto avvelenare dal prefetto del pretorio Seiano che mirava a diventare l'erede dell'imperatore. Nel 31 perse anche la madre Livilla, sospettata di aver complottato con Seiano contro l'imperatore Tiberio, nonno di Tiberio Gemello. Si diceva che Livilla era stata in passato l'amante di Seiano, e che Tiberio Gemello non fosse quindi figlio di Druso e il vero nipote dell'imperatore.\nL'imperatore Tiberio mor\u00ec nel 37, lasciando come volont\u00e0 testamentaria l'Impero a entrambi i suoi nipoti ancora in vita: Gaio Cesare \"Caligola\", figlio del fratello adottivo di Druso minore Germanico, e Tiberio Gemello. Tuttavia il figlio di Druso fu lasciato in disparte dal coerede per due ragioni principali: Tiberio Gemello era sospettato essere in realt\u00e0 figlio di Seiano che aveva avuto come amante la madre di Tiberio Gemello mentre era sposata con Druso e inoltre era di dieci anni pi\u00f9 piccolo del cugino, non avendo ancora raggiunto i diciotto anni. Caligola aveva inoltre l'appoggio dell'esercito, che aveva amato molto il padre Germanico, e del nuovo prefetto del pretorio Macrone; su pressione anche del popolo, quindi, il Senato annull\u00f2 il testamento di Tiberio, dicendo che allora l'imperatore era insano di mente, e il 18 marzo Caligola fu acclamato imperatore. Caligola si limit\u00f2 ad adottare Tiberio Gemello come figlio e successore, nominandolo \"princeps iuventutis\".\nMorte.\nDopo che Caligola si ammal\u00f2 e rischi\u00f2 di morire, il giovane Tiberio fu forse sospettato di aver cercato di impadronirsi del potere, tentando di sottrarre la reggenza a Drusilla, la sorella prediletta di Caligola. L'anno seguente, nel 38, Caligola fece uccidere oppure ordin\u00f2 il suicidio a Tiberio Gemello, che reclamava la sua associazione al governo, accusandolo di aver partecipato ad una congiura contro di lui. Tiberio Gemello venne sepolto nel mausoleo di Augusto, insieme agli altri membri della dinastia giulio-claudia."}
{"id": "65641", "revid": "2014155", "url": "https://it.wikipedia.org/wiki?curid=65641", "title": "Antonia minore", "text": "Viene chiamata \"minore\" per distinguerla dalla sorella maggiore dello stesso nome, che spos\u00f2 un Lucio Domizio Enobarbo e fu la nonna paterna di Nerone, mentre Antonia minore oltre ad essere stata per l'appunto prozia paterna di Nerone fu anche una sua bisnonna materna.\nBiografia.\nNel 17 a.C. spos\u00f2 Druso maggiore (38 - 9 a.C.), fratello dell'imperatore Tiberio e figlio del primo matrimonio di Livia Drusilla, la moglie di Augusto.\nDal matrimonio nacquero i figli Germanico (15 a.C.-19), Claudio (10 a.C.-54) e Livilla (13 a.C.-31).\nNel 9 a.C. il marito Druso mor\u00ec, a soli 29 anni, durante la campagna di conquista dei territori germanici fino all'Elba.\nNel 4 d.C. il figlio Germanico venne adottato da Tiberio, contemporaneamente all'adozione di questi da parte di Augusto, che intendeva pianificare, in tal modo, la sua successione alla guida dell'impero. Germanico tuttavia mor\u00ec nel 19 mentre si trova in Siria, e da pi\u00f9 parti si avanz\u00f2 il sospetto che fosse stato fatto avvelenare proprio da Tiberio.\nLa figlia Livilla spos\u00f2 in prime nozze Gaio Cesare, nipote di Augusto e destinato a succedergli sul trono, e dopo la sua morte spos\u00f2 Druso minore, il figlio di Tiberio e della sua prima moglie Vipsania, che mor\u00ec ancor giovane nel 23, forse fatto avvelenare dal potente Seiano. Questi complott\u00f2 poi con Livilla, che venne coinvolta nella sua caduta e mor\u00ec nel 31.\nNel 37 Tiberio mor\u00ec e gli succedette all'impero Gaio Giulio Cesare Germanico, conosciuto come Caligola, l'unico sopravvissuto dei figli di Germanico dopo la morte dei fratelli maggiori Nerone Cesare e Druso Cesare e della madre Agrippina, esiliati da Tiberio. Antonia minore mor\u00ec nel 37 a 72 anni di et\u00e0 durante il regno di Caligola. Svetonio riporta che mor\u00ec per una malattia causata dal trattamento ostile subito da parte di Caligola, anche se aggiunge che ci sarebbero state delle voci che sostennero che fosse stata fatta avvelenare dal nipote; secondo Dione Cassio, invece, Caligola l'avrebbe fatta suicidare perch\u00e9 lo rimproverava. Nel 41, dopo la sua morte quindi, suo figlio Claudio succedette a Caligola. "}
{"id": "65642", "revid": "57342", "url": "https://it.wikipedia.org/wiki?curid=65642", "title": "Premio C\u00e9sar per la migliore scenografia", "text": "Il premio C\u00e9sar per la migliore scenografia (\"C\u00e9sar des meilleurs d\u00e9cors\") \u00e8 un premio cinematografico francese assegnato annualmente dall'\"Acad\u00e9mie des arts et techniques du cin\u00e9ma\" a partire dal 1976.\nI plurivincitori, con tre riconoscimenti, sono Pierre Guffroy, Alexandre Trauner e Jacques Saulnier.\nAlbo d'oro.\nI vincitori sono indicati in grassetto, a seguire gli altri candidati."}
{"id": "65645", "revid": "400518", "url": "https://it.wikipedia.org/wiki?curid=65645", "title": "Grandezza fisica vettoriale", "text": ""}
{"id": "65646", "revid": "74716619", "url": "https://it.wikipedia.org/wiki?curid=65646", "title": "Numero primo primoriale", "text": ""}
{"id": "65647", "revid": "104458", "url": "https://it.wikipedia.org/wiki?curid=65647", "title": "Grandezza fisica scalare", "text": ""}
{"id": "65648", "revid": "729019", "url": "https://it.wikipedia.org/wiki?curid=65648", "title": "Giardini Vaticani", "text": "I Giardini Vaticani occupano 0,23 (23 ettari) degli 0,44\u00a0km\u00b2 della Citt\u00e0 del Vaticano e si estendono da sud a nord-ovest del piccolo stato. I Musei Vaticani li separano dalla zona nord, in cui risiedono le banche, il giornale e i Palazzi Apostolici dove abita il Pontefice.\nOrigini e sviluppo.\nI giardini sono il luogo di riposo e di meditazione del Romano Pontefice sin dal 1279, quando papa Niccol\u00f2 III (Giovanni Gaetano Orsini, 1277-1280) edific\u00f2 un edificio solenne sul colle Vaticano, cio\u00e8 vicino alla Basilica di San Pietro, dove poi trasfer\u00ec definitivamente la residenza del pontefice.\nAll'interno delle nuove mura, che fece erigere a difesa della sua residenza, il Papa fece impiantare un frutteto (\"pomerium\"), un prato (agricoltura) (pratellum) e un vero e proprio giardino (\"viridarium\"); questo primo nucleo sorse nei pressi del colle di Sant'Egidio, dove oggi si trova il Palazzetto del Belvedere ed i Cortili dei Musei Vaticani.\nIl periodo di maggiore sviluppo architettonico dei Giardini \u00e8 comunque tra il Cinquecento e il Seicento, quando vi lavorano artisti e architetti come Donato Bramante e Pirro Ligorio (sua \u00e8 la Casina di Pio IV), oltre a pittori e incisori che ritraggono la bellezza del luogo, tra i quali Antonio Tempesta, Giovanni Maggi e Giovanni Battista Falda.\nLa cultura, l'arte e la filosofia rinascimentale influenzano i giardini non solo attraverso l'architettura stessa, ma anche con la costruzione di fontane, statue e tempietti.\nNel 1921 divamp\u00f2 un furioso incendio all'interno del sacello del santuario della Santa Casa di Loreto che incener\u00ec la famosa statua della Madonna Nera. Venne subito rifatta per volere di papa Pio XI utilizzando il legno di un cedro del Libano proveniente dai Giardini Vaticani. La scultura, modellata da Enrico Quattrini ed eseguita e dipinta da Leopoldo Celani, \u00e8 quella ancor oggi venerata nella basilica di Loreto, nelle Marche.\nDalla fine del 2014 \u00e8 in corso un piano di restauro delle circa 570 opere conservate attualmente all\u2019interno dei giardini: l\u2019intento del progetto non \u00e8 solo quello di restaurare ma soprattutto, attraverso una metodologia idonea ed innovativa, \u2018conservare\u2019 nel tempo queste numerose opere che vivono da secoli in simbiosi con la natura dei giardini.\nI fattori ambientali come l\u2019esposizione all\u2019inquinamento, agli agenti atmosferici, la presenza di animali ed insetti, sono tutte premesse per un ambiente piuttosto ostile in cui collocare opere d\u2019arte, ed il processo di bio deterioramento \u00e8 inevitabile.\nAlcune opere sono collocate spesso in aree di sottobosco, dove la crescita di microrganismi sulla superficie delle opere si manifesta attraverso sia cambiamenti di colore, sia attraverso veri e propri danni strutturali, con la trasformazione del materiale inorganico dai metaboliti di loro produzione. La necessit\u00e0 quindi di intervenire con trattamenti biocidi, capaci di ridurre, eliminare e soprattutto controllare la formazione di biodeteriogeni risulta dunque lo scopo di questo nuovo restauro, per il quale si \u00e8 costituito di recente un gruppo di esperti in materia per coadiuvare il lavoro dei restauratori.\nLa ricerca \u00e8 volta a sostituire i vecchi trattamenti di tipo chimico/meccanico, che presentano normalmente molecole altamente tossiche e molto difficilmente biodegradabili, a favore di nuovi metodi meno invasivi e pi\u00f9 compatibili con i materiali costitutivi delle opere, in particolare durante la fase di pulitura, stuccatura e protezione finale.\nDopo un attento studio, la scelta \u00e8 stata direzionata verso l\u2019utilizzo di prodotti a basso impatto ambientale, non tossici ed ecocompatibili non sono con l\u2019ambiente ma anche con la salute degli operatori: i prodotti testati sono dunque prodotti naturali a base di olii essenziali, antibatterici, che presentano inoltre anche altri vantaggi quali la rapida volatilizzazione e una residualit\u00e0 piuttosto trascurabile. Gli estratti naturali di piante scelte sono le essenze di origano (Origanum vulgare), timo (Thymus vulgaris), insieme ad altri prodotti fitosanitari adoperati singolarmente o in sinergia tra di loro.\nDescrizione.\nMolte sono le testimonianze storico-artistiche rinvenibili nei giardini: dagli stessi giardini sono ancora visibili, ad esempio, le antiche Mura leonine in due tratti: quello pi\u00f9 antico vicino alla Palazzina della Zecca, in prossimit\u00e0 della Fontana del Sacramento (detta anche delle Torri) e l'altro tratto, restaurato da Niccol\u00f2 V, visibile sul colle insieme alle due grandiose torri circolari, dette torre della Radio e Torre Gregoriana (la cui seconda \u00e8 il luogo usato prima da Leone XIII per l'edificazione di una palazzina utilizzabile come residenza estiva e poi, trasformata, diventer\u00e0 nel 1891, la sede della Specola Vaticana, grazie all'apposito \"motu proprio\" di Leone XIII \"Ut mysticam\"). I giardini vaticani vengono potati dal parroco di Mogoro Don Nicola De Melas\nMolte sono anche le fontane, fra le quali quella della Galera, risultato di tre secoli di elaborazioni e cambiamenti. Un galeone spara getti d'acqua dai suoi cannoni, e papa Urbano VIII lo celebr\u00f2 con un distico latino: \u201cBellica Pontificem non fundit machina flammas/Sed dulcem belli qua perit ignis aquam\u201d (La macchina da guerra dei papi non spara fiamme, bens\u00ec la dolce acqua che della guerra spegne il fuoco).\nAnche notevole \u00e8 la fontana dell'Aquila: \u201cvera e propria mostra dell'Acqua Paola a Roma, destinata a fare da pendant all'altra grande mostra, cio\u00e8 al Fontanone del Gianicolo\u201d (G. Morelli, \"Giardini Vaticani\").\nNei Giardini si trovano, oltre alle Mura, alle Casine e ai giochi d'acqua, anche tempietti, santuari e grotte dedicate alla Madonna, ad esempio quella dedicata alla Madonna della Guardia (1917) eretta dal genovese papa Benedetto XV, o la riproduzione della Grotta di Lourdes edificata nel 1902, dove si conclude il mese Mariano con la suggestiva processione \u201cAux Flambeaux\u201d.\nSedi istituzionali.\nI Giardini che sono composti di varie zone (Giardino all'italiana, Giardino all'inglese, Orto del Papa) sono anche sede di uffici statali, come il Palazzo del Governatorato e il Tribunale di Stato, della direzione della radio statale (Radio Vaticana), della Stazione ferroviaria Vaticana e dell'ex Specola Vaticana.\nInoltre nei Giardini \u00e8 presente l'eliporto, il Collegio Etiopico e il Monastero Mater Ecclesiae."}
{"id": "65657", "revid": "123507939", "url": "https://it.wikipedia.org/wiki?curid=65657", "title": "Jim Kelly (attore)", "text": "Biografia.\nLa formazione.\nFrequenta l'Universit\u00e0 di Louisville e, trasferitosi a Lexington, si interessa alle arti marziali, e pi\u00f9 precisamente al Karate Shorin-ryu. Il suo primo insegnante \u00e8 Parker Sheldon. Dal 1968 al 1971 vince quattro campionati consecutivi, in particolare il campionato di karate dei pesi medi.\nLa carriera d'attore.\nIl suo debutto cinematografico \u00e8 del 1972 con il film \"Melinda\", dove \u00e8 anche responsabile delle scene d'azione. Ma \u00e8 l'anno successivo che lo vede salire rapidamente la vetta del successo. Nel 1973 la casa produttrice americana Warner Bros. produce, insieme alla Golden Harvest di Hong Kong, il film \"I 3 dell'operazione Drago\" con l'intento di crearne un fenomeno di risonanza mondiale. Per far questo chiamano a partecipare al film tutti gli attori che all'epoca avessero anche dei meriti marziali, primo fra tutti Bruce Lee.\nResosi non disponibile il karateka Rockne Tarkington, la produzione sceglie Jim Kelly, che con Tarkington aveva lavorato insieme al film \"Melinda\". La scelta di Kelly risulta azzardata, vista la sua poca esperienza cinematografica, ma vincente: l'unico del cast ad aver avuto successo nei film di arti marziali \u00e8 proprio lui (considerando anche che Bruce Lee muore prima dell'uscita del film nelle sale).\nPer i successivi 10 anni Jim Kelly partecipa a molti film di genere, cavalcando anche l'onda della \"Blaxploitation\", quel genere cio\u00e8 che vede una massiccia presenza di attori afroamericani. Il pi\u00f9 famoso rimane \"Black Belt Jones\" (1974) di Robert Clouse: lo stesso regista del film con Bruce Lee regala a Kelly il personaggio di Black Belt Jones, che rimane un'icona del genere.\nIl ritiro dalle scene e gli ultimi anni.\nNel 1975 Kelly diventa anche il secondo miglior tennista della California. Dal 1982 scompare dagli schermi e si ritira a gestire una palestra californiana. Nel 2004 viene chiamato a far parte di uno spot commerciale per un modello di scarpe da ginnastica firmate da LeBron James per la Nike. Nello spot, intitolato \"LeBron James in Chamber of Fear\", si rivisitano alcuni ambienti e personaggi del mondo delle arti marziali: Jim Kelly appare nel suo abito di scena de \"I 3 dell'Operazione Drago\", a 31 anni dal film. Muore per un cancro il 29 giugno 2013 nella sua villa a San Diego all'et\u00e0 di 67 anni."}
{"id": "65658", "revid": "599013", "url": "https://it.wikipedia.org/wiki?curid=65658", "title": "Gs", "text": ""}
{"id": "65661", "revid": "228587", "url": "https://it.wikipedia.org/wiki?curid=65661", "title": "Gt", "text": ""}
{"id": "65663", "revid": "599013", "url": "https://it.wikipedia.org/wiki?curid=65663", "title": "Gu", "text": ""}
{"id": "65665", "revid": "228587", "url": "https://it.wikipedia.org/wiki?curid=65665", "title": "Gv", "text": ""}
{"id": "65667", "revid": "2014155", "url": "https://it.wikipedia.org/wiki?curid=65667", "title": "Costantino III (imperatore)", "text": "Biografia.\nFu il figlio maggiore dell'imperatore bizantino Eraclio I e della prima moglie Fabia Eudocia.\nEra anche il fratellastro pi\u00f9 grande di Eracleona, il figlio avuto da Eraclio con la seconda moglie Martina. Per motivi politici e di stabilit\u00e0 del regno, Eraclio consider\u00f2 Martina come la madre di entrambi. Alla morte del padre nel 641, sia Costantino che il fratellastro Eracleona furono incoronati come co-imperatori. Durante il breve regno di entrambi gli arabi conquistarono l'Egitto, poi cedutto nel novembre del 641 tramite un trattato di pace avviato dalla matrigna Martina.\nCostantino mor\u00ec di tubercolosi dopo tre mesi di regno, lasciando Eracleona come unico imperatore; la voce secondo cui Martina ed Eracleona lo fecero avvelenare scaten\u00f2 malcontento e rivolte durante il regno del fratellastro.\nDiscendenza.\nCostantino era sposato con Gregoria ed ebbe due figli:"}
{"id": "65668", "revid": "106456", "url": "https://it.wikipedia.org/wiki?curid=65668", "title": "Gy", "text": ""}
{"id": "65674", "revid": "1305772", "url": "https://it.wikipedia.org/wiki?curid=65674", "title": "Peplum", "text": "Il peplum (o sword and sandal, cio\u00e8 \"spada e sandalo\", una definizione pi\u00f9 comune in lingua inglese) \u00e8 un sottogenere cinematografico dei film storici in costume, che comprende sia il genere dei film d'azione sia quello fantastico, entrambi ambientati in contesti biblici o nel periodo della Grecia antica o della civilt\u00e0 romana.\nLe maggiori produzioni di questo genere cinematografico vennero realizzate gi\u00e0 negli anni dieci del XX secolo, e successivamente a partire dagli anni cinquanta. Tra la fine degli anni quaranta e i cinquanta il genere si svilupp\u00f2 soprattutto negli Stati Uniti d'America, raggiungendo l'apice negli anni sessanta, per poi essere abbandonato nel decennio successivo.\nCaratteristiche.\nIl filone utilizza elementi storici o mitologici. Il nome deriva dalla parola greca, mutuata dal latino, che indica una tunica femminile greca, il peplo, semplice da realizzare ed apprezzata dai reparti costume di questi film, molti tra questi a basso costo. Scendendo maggiormente nello specifico, il sottogenere cinematografico \"spada e sandalo\" indica di solito un film a basso costo, che ha per argomento gesta eroiche o mitologiche.\nGeneralmente tali film sono basati sulla storia e sulla mitologia greco-romana, o sulle culture circostanti dell'et\u00e0 antica (egizi, assiri, etruschi, micenei). Si parla in questo caso di \"epopee peplum\".\nLe trame incrociate e sincretiche, che legano improbabili compresenze di miti ed eroi, il dialogo fuori sincrono, la recitazione legnosa dei forzuti personaggi, uniti ai primitivi effetti speciali che ritraggono mostri, divinit\u00e0 e creature leggendarie sono le principali caratteristiche di questo genere che contribuivano a conferire ai film un certo fascino.\nTra la fine degli anni Cinquanta e l'inizio dei Sessanta il massiccio investimento di capitali statunitensi per ricostruire la storia dell'epoca greco-romana stimol\u00f2 la fantasia dei registi e dei produttori italiani. A fronte delle miliardarie produzioni americane, si misero cos\u00ec in cantiere produzioni nazionali con un impegno economico di gran lunga minore, ma capaci con l'inventiva di colmare il divario di mezzi a disposizione. Le componenti furono una forte dose di ironia, una buona capacit\u00e0 di giocare con trucchi ed effetti speciali per centuplicare gli scarsi mezzi a disposizione, la presenza di uno o pi\u00f9 culturisti provenienti dalle palestre, storie fantastiche piene di ritmo e di colpi di scena.\nLe avventure erano mirabolanti ed eccessive (fin dalla scelta dei titoli), ma anche in termini produttivi (i muscoli dei protagonisti erano gonfiati, le pettinature delle attrici cotonate, le scenografie utilizzavano per la prima volta il polistirolo espanso, la fotografia impiegava ogni trucco per far sembrare pi\u00f9 fastose le scenografie e pi\u00f9 numerose le comparse).\nIl vero capostipite del nuovo cinema mitologico italiano fu \"Le fatiche di Ercole\" (1958) di Pietro Francisci: l'opera conteneva tutti gli elementi tipici del peplum, e proprio per questo motivo si differenziava dagli altri film prodotti fino a quel momento in Italia. L'intuizione del regista Francisci e del produttore Nello Santi fu di far interpretare il protagonista a Steve Reeves, semisconosciuto nel mondo del cinema, ma famoso in quello delle palestre per essere stato pi\u00f9 volte insignito del titolo di Mister Universo, il premio assegnato all'atleta che con la pratica del culturismo aveva ottenuto una muscolatura perfetta.\nLa carta vincente del genere fu proprio la sua grande capacit\u00e0 di penetrare i mercati di tutto il mondo. Grazie all'intuizione di un distributore statunitense, il film usc\u00ec negli Stati Uniti nel 1958 con un grande battage pubblicitario. L'incasso super\u00f2 le pi\u00f9 rosee aspettative e da quel momento il peplum divent\u00f2 il genere commerciale pi\u00f9 richiesto in tutto il mondo. Si assistette cos\u00ec, in pochissimo tempo, a un proliferare di film sull'antichit\u00e0, pronti a distaccarsi sempre pi\u00f9 dal mito e a spingersi con sempre minori remore verso la fantasia.\nA fianco di Steve Reeves arrivarono altri culturisti americani, come Mark Forest, Gordon Scott, Dan Vadis, ai quali si aggiunsero due culturisti italiani, Adriano Bellini e Sergio Ciani, con gli pseudonimi di Kirk Morris e Alan Steel. Il costo medio di ogni film tese progressivamente ad abbassarsi, le situazioni narrative a ripetersi, ma nonostante questo il pubblico per un certo periodo dimostr\u00f2 di apprezzare queste storie.\nAnche il fatto di ritrovare gli stessi costumi, le stesse scenografie, gli stessi caratteristi e le stesse scene di battaglia divent\u00f2 un tratto distintivo del genere. Gli esterni in effetti venivano girati negli stessi posti (come la spiaggia di Lavinio, a sud di Roma, e i boschi di Manziana, sempre nel Lazio), mentre per gli interni si utilizzavano spesso lo stesso tempio e lo stesso villaggio ricostruiti negli stabilimenti De Paolis. Con il passare degli anni si verificarono addirittura casi di sequenze riciclate da un film all'altro: avvenne soprattutto per le scene di massa, per le ricostruzioni che nonostante i bassi costi non potevano essere rifatte per ogni film.\nUn elemento altrettanto caratteristico del genere fu la recitazione. Se l'eroe culturista teneva la scena soprattutto con la propria prestanza fisica e a lui erano affidate poche battute, i ruoli parlanti coincidevano sostanzialmente con i suoi malvagi antagonisti, quasi sempre interpretati da attori del teatro italiano, da Mario Feliciani ad Arnoldo Fo\u00e0, da Enrico Maria Salerno a Gianni Santuccio, da Mario Scaccia ad Alberto Lupo, che davano vita a personaggi eccedenti in sadismo, anch'esso venato di ironia, diventando cos\u00ec un altro elemento quasi parodistico.\nRepentinamente com'era arrivato, il peplum scomparve produttivamente alla met\u00e0 degli anni Sessanta. Un film che era fatto per oltre la met\u00e0 della sua durata con scene riciclate, ovvero \"La sfida dei giganti\" (1965) viene considerato una sorta di pietra tombale per il genere che proprio nel 1965 spar\u00ec definitivamente, soppiantato nei gusti del pubblico dal western all'italiana.\nTitoli famosi.\nSebbene non si tratti di film a basso budget e di qualit\u00e0 medio-bassa, si possono includere nel genere film come \"Ben-Hur\", \"Cleopatra\", \"Spartacus\", \"Quo vadis?\", \"La tunica\" o \"I dieci comandamenti\". Quindi il peplum pu\u00f2 essere considerato uno dei generi cinematografici pi\u00f9 vecchi: il \"Ben Hur\" originale venne girato da Sidney Olcott nel 1907; il film muto \"Cabiria\" del 1914 ebbe grande importanza nello sviluppo dell'arte della cinematografia."}
{"id": "65676", "revid": "126257", "url": "https://it.wikipedia.org/wiki?curid=65676", "title": "Galleria Vittorio Emanuele II", "text": "La galleria Vittorio Emanuele II \u00e8 una galleria commerciale di Milano che, in forma di strada pedonale coperta, collega piazza Duomo a piazza della Scala. Per la presenza di eleganti negozi e locali, fin dalla sua inaugurazione fu sede di ritrovo della borghesia milanese tanto da essere soprannominata il \"salotto di Milano\": costruita in stile neorinascimentale, \u00e8 tra i pi\u00f9 celebri esempi di architettura del ferro europea e rappresenta l'archetipo della galleria commerciale dell'Ottocento. Chiamata semplicemente \"la Galleria\" dai milanesi, viene spesso considerata come uno dei primi esempi di centro commerciale al mondo.\nStoria.\nContesto storico.\nLa presenza di passaggi coperti di Milano intesi come portici risale alla citt\u00e0 medievale: nel XIII secolo Bonvesin de la Riva annotava nelle sue \"Meraviglie di Milano\" la presenza di circa sessanta porticati nella citt\u00e0, allora chiamati \"coperti\". Con l'avvento degli Sforza prima e della dominazione spagnola poi, i porticati vennero progressivamente demoliti fino a lasciarne pochissimi superstiti, tra cui il coperto dei Figini che sarebbe stato paradossalmente demolito per la realizzazione della galleria Vittorio Emanuele II. D'altro canto Milano fu la prima citt\u00e0 in territorio italiano e dell'Impero austriaco, con la galleria De Cristoforis, a dotarsi di un \"passage\" sulla moda di quanto stava accadendo nelle principali capitali europee dove si costruivano passaggi con copertura in ferro e vetro a carattere commerciale, come le galerie Vivienne di Parigi e Burlington Arcade di Londra. La galleria De Cristoforis rappresent\u00f2 tuttavia un caso isolato e per trent'anni fu l'unica galleria di Milano: la citt\u00e0 si presentava quindi all'unit\u00e0 d'Italia senza quella tradizione di porticati e passaggi coperti pi\u00f9 tipica di citt\u00e0 come Torino e Bologna.\nPiazza Duomo e il progetto di una galleria.\nL'idea di una via che collegasse piazza Duomo e piazza della Scala avvenne in conseguenza di uno dei tanti dibattiti che da tempo animavano la citt\u00e0, promosso nel 1839 da Carlo Cattaneo, circa il rifacimento della zona antistante al duomo di Milano, allora pi\u00f9 piccola e irregolare e definita da molti non degna della cattedrale della citt\u00e0. La viabilit\u00e0 della zona era inoltre tortuosa e intricata, basata com'era su strette vie di origine medievale e diveniva sempre meno gestibile col crescere del traffico cittadino. L'idea di dedicare questa nuova via al re Vittorio Emanuele II venne da un lato come conseguenza dell'entusiasmo per un'indipendenza ritrovata dall'Austria, ma dall'altro lato la giunta comunale sperava in questo modo di ottenere pi\u00f9 facilmente i permessi per l'espropriazione dei caseggiati necessari all'opera, allora ottenibili tramite decreto reale. Le iniziali linee guida comunali per il progetto non prevedevano comunque un passaggio coperto, bens\u00ec una semplice strada porticata. Nel biennio '59-'60 furono firmati i tre decreti regi che la giunta comunale aspettava: uno per l'esproprio dei palazzi da demolire, uno per la demolizione del coperto dei Figini e del Rebecchino, caseggiati che occupavano allora l'attuale piazza Duomo e che dovevano essere abbattuti per dare alla piazza un aspetto pi\u00f9 nobile, e un ultimo decreto per autorizzare una lotteria finalizzata a raccogliere i fondi necessari alla costruzione della nuova via.\nOttenuti i permessi per le espropriazioni, il 3 aprile 1860 il Comune di Milano band\u00ec il concorso di realizzazione per la nuova via, i cui progetti sarebbero stati valutati da una commissione appositamente stabilita: nonostante le polemiche per la scarsa pubblicit\u00e0 al concorso indetto dal Comune, al primo bando furono presentati un numero elevatissimo di progetti. Tra tutti, 176 furono selezionati dalla commissione ed esposti alla Pinacoteca di Brera: la commissione non decret\u00f2 alcun vincitore al concorso, ma riformul\u00f2 delle indicazioni pi\u00f9 precise circa le forme del progetto, arrivando alla prima idea di un passaggio coperto e bandendo un secondo concorso nel febbraio 1861. Al secondo progetto giunsero alla fase di valutazione 18 progetti e anche in questo caso il concorso non vide un vincitore. Vennero tuttavia date quattro indennit\u00e0 ai progetti ritenuti pi\u00f9 meritevoli: gli architetti Davide Pirovano e Paolo Urbani vennero menzionati rispettivamente per l'uso di un'architettura ispirata al Palladio e per l'architettura eclettica che fondeva forme lombarde e venete, ritenute per\u00f2 entrambe inadatte a contornare il duomo. Pi\u00f9 graditi, pur senza risultare vincitori, furono i progetti di Gaetano Martignoni, in cui proponeva una galleria a croce greca per collegare le due piazze e infine Giuseppe Mengoni, che proponeva in un primo progetto una via ispirata ai palazzi comunali del XIV secolo.\nFu cos\u00ec bandito nel 1863 il terzo e ultimo concorso in cui furono valutati solo otto progetti, tre su invito della commissione e cinque presentati spontaneamente, in cui fu decretato vincitore Giuseppe Mengoni, a condizione che fosse disponibile alla revisione di alcune parti del progetto: il Mengoni aveva inizialmente previsto una galleria unica, che verr\u00e0 poi trasformata nell'effettivo progetto di una galleria a croce, assieme a una serie di piccoli dettagli stilistici che portarono alle forme definitive. Il progetto prevedeva inoltre l'erezione di un palazzo porticato frontale a piazza Duomo e una loggia Reale di fronte all'ingresso della galleria comunicante con la manica lunga del Palazzo Reale: progetti che non vennero mai realizzati. Il palazzo di fronte al duomo avrebbe dovuto prendere il nome di palazzo dell'Indipendenza, in continuit\u00e0 con il motivo risorgimentale della Galleria: al 1876 il progetto di costruzione non era ancora stato abbandonato, tanto che le fondamenta del palazzo erano gi\u00e0 gettate, e non sarebbe stato accantonato assieme a quello della loggia del palazzo Reale fino alla morte del Mengoni.\nLa costruzione e i primi anni.\nAssegnato l'appalto della costruzione alla societ\u00e0 inglese City of Milan Improvements Company Limited, la cerimonia per la posa della prima pietra da parte del re Vittorio Emanuele II avvenne il 7 marzo 1865 alla presenza di molte autorit\u00e0 tra cui il sindaco di Milano Antonio Beretta, il primo ministro italiano Alfonso La Marmora e diplomatici di vari paesi. I lavori, escluso l'arco trionfale d'ingresso, vennero completati in meno di tre anni, periodo a cui segu\u00ec l'inaugurazione ufficiale della Galleria sempre da parte del re. Il completamento dei lavori non avverr\u00e0 invece in maniera cos\u00ec fluida: nel 1869 fall\u00ec la societ\u00e0 appaltatrice, il che obblig\u00f2 il comune a rilevare la Galleria per la cifra di 7,6 milioni di lire dell'epoca. La conclusione effettiva dei lavori sar\u00e0 solo nel 1878 quando verranno completati l'arco d'ingresso e i portici settentrionali di piazza Duomo. Giuseppe Mengoni non pot\u00e9 tuttavia vedere l'inaugurazione ufficiale della Galleria completa in quanto precipit\u00f2 da un'impalcatura durante un'ispezione, anche se secondo alcune voci si tratt\u00f2 di un vero e proprio suicidio.\nA pochi anni dalla sua prima inaugurazione, la Galleria si guadagn\u00f2 il soprannome di \"salotto di Milano\" diventando sede della vita borghese cittadina che si dilettava a frequentare i nuovi eleganti negozi, ma soprattutto i ristoranti e caff\u00e8: tra i locali insediatisi all'epoca e ancora esistenti si possono ricordare il Caff\u00e8 Campari, il Caff\u00e8 Savini \u2013 fondato come Caff\u00e8 Gnocchi \u2013 e il Caff\u00e8 Biffi. La Galleria fu al centro anche delle novit\u00e0 tecnologiche dell'epoca e nel suo primo periodo veniva illuminata a gas: per l'accensione delle lampade sull'ottagono si usava un marchingegno automatico costituito da una piccola locomotiva che accendeva progressivamente i lumi chiamato \"ratt\u00ecn\" (\"topolino\" in milanese), tanto che vedere la procedura automatica di accensione era diventato quasi un rito. Tale rito si ripropose fino al 1883 quando l'illuminazione della Galleria pass\u00f2 all'illuminazione elettrica, anche se gi\u00e0 da tre anni il Caff\u00e8 Gnocchi usava questa, per l'epoca, nuova forma di illuminazione.\nAssieme alla vita mondana borghese, la Galleria raccolse sin dai primi anni il fermento della vita politica milanese. La prima manifestazione politica svoltasi al suo interno avvenne il 25 settembre 1867, quando un gruppo di giovani si radun\u00f2 a causa dell'arresto di Giuseppe Garibaldi avvenuto a Sinalunga: la protesta fin\u00ec con qualche piccola scaramuccia tra i dimostranti e la polizia. La conseguenza pi\u00f9 comune di questa e altre manifestazioni erano le vetrine rotte: nei primi quarant'anni di attivit\u00e0 della Galleria se ne ruppero a decine; tuttavia il maggior danno fino alla seconda guerra mondiale venne causato da una violenta grandinata, che il 13 giugno 1874 distrusse alcune vetrate della copertura. Tra gli avvenimenti politici pi\u00f9 importanti in Galleria si annoverano gli scontri tra operai in corteo e polizia il 1\u00ba maggio 1890 e gli scontri dei moti di Milano, culminati nel cannoneggiamento di Bava Beccaris sulla folla.\nLa vita della Galleria si leg\u00f2 indissolubilmente a quella del teatro alla Scala: oltre che punto di transito privilegiato per recarsi a teatro, la galleria Vittorio Emanuele II era divenuta in pochi anni il luogo di raduno di cantanti e musicisti che speravano di essere scritturati nei teatri di tutta la Lombardia.\nLa Galleria fra XX e XXI secolo.\nDimenticati i tragici eventi della protesta dello stomaco, agli inizi del Novecento la struttura si afferm\u00f2 ancor di pi\u00f9 come punto nevralgico della vita mondana e della scena musicale milanese. Sempre in quegli anni cominciarono a radunarsi tra i bracci della Galleria Tommaso Marinetti assieme ai suoi seguaci che avrebbero dato vita al futurismo. Con lo scoppio della prima guerra mondiale il passaggio coperto divenne teatro politico e di scontro tra interventisti e neutralisti, e fu inevitabilmente teatro delle manifestazioni post belliche che sarebbero sfociate nella nascita dei fasci italiani di combattimento. Con l'ingresso dell'Italia nella seconda guerra mondiale la Galleria, con il resto della citt\u00e0, fu vittima dei bombardamenti alleati sulla citt\u00e0.\nLa Galleria fu tra i monumenti simbolo di Milano a essere maggiormente colpiti dalle incursioni alleate: i bombardamenti avvenuti nel 15 e 16 agosto 1943 distrussero ovviamente la copertura in vetro e parte della copertura metallica, andando quindi a danneggiare le decorazioni interne. I progetti per la ricostruzione non cominciarono prima del 1948 e in relativo ritardo rispetto ad altri simboli di Milano, come ad esempio il Teatro alla Scala, gi\u00e0 riedificato due anni prima: ci\u00f2 fu dovuto in parte ai numerosi dibattiti circa lo stile da tenersi per il restauro della Galleria. Bench\u00e9 fossero state fatte molte proposte che avrebbero modificato i materiali di costruzione, come il rifacimento in vetrocemento della copertura e l'utilizzo di pietra di Vicenza al posto degli stucchi colorati originari, il progetto finale approvato dalla Soprintendenza fu quello pi\u00f9 fedele alla struttura originale della galleria, che non fu quindi modificata sostanzialmente. Il restauro della Galleria fu terminato nel 1955; ai lavori segu\u00ec una vera e propria seconda inaugurazione il 7 dicembre, festa del santo patrono cittadino, in concomitanza del giorno della prima della Scala. Altri consistenti lavori di restauro furono in seguito eseguiti nel 1967 in corrispondenza del centenario dell'inaugurazione: obiettivo dei lavori furono il pavimento e i suoi mosaici, rattoppati in maniera veloce e poco curata dopo i bombardamenti alleati.\nDa marzo 2014 ad aprile 2015 la Galleria \u00e8 stata soggetta al pi\u00f9 profondo restauro dalla seconda guerra mondiale, in vista dell'Expo 2015. Il restauro, preceduto da delle profonde analisi precedenti al cantiere in cui si \u00e8 indagato sui materiali e sulla loro successione storica, ha consentito di riportare gli intonaci della Galleria ai colori originari. Sono seguiti interventi di restauro e pulitura delle superfici in pietra e cemento decorativo. Il restauro ha visto impegnato personale per un totale di 35000 ore di lavoro su 14000 metri quadrati di superfici coinvolte. Per tutelare le attivit\u00e0 commerciali e per esigenze di tempo limitato i restauri sono stati portati avanti senza l'uso di impalcature fisse, bens\u00ec con un portale semovente ispirato all'impalcatura usata dal Brunelleschi nella costruzione della cupola di Santa Maria del Fiore.\nArchitettura.\nArchi.\nL'arco d'ingresso principale su piazza del Duomo \u00e8 stato concepito sia per struttura sia per dimensioni per assomigliare a un vero e proprio arco trionfale. L'arco principale \u00e8 diviso in tre partiture verticali: la parte centrale \u00e8 riservata a un unico fornice maggiore, mentre le partiture laterali, simmetriche rispetto a quella centrale, sono divise orizzontalmente in due ordini. L'ordine inferiore \u00e8 composto da un pi\u00f9 piccolo fornice deputato al passaggio delle persone situato tra due colonne di ordine corinzio che reggono le cornici: il piano superiore si ripete con delle bifore al posto dell'arco. Il complesso dell'arco d'ingresso \u00e8 leggermente aggettante rispetto al palazzo dei portici settentrionali per essere messo in evidenza. Sul fastigio, che arriva a 32 metri di altezza dal suolo, \u00e8 scritta la dedica della Galleria:\nL'arco su piazza della Scala riprende seppur in maniera meno ricca l'impostazione dell'arco principale su piazza del Duomo: il fornice maggiore \u00e8 affiancato da due ordini orizzontali sovrapposti che ripetono archi a tutto sesto in simmetria rispetto all'asse verticale dell'arco. Il problema del mancato allineamento tra l'asse della Galleria e piazza della Scala fu risolto inserendo un'esedra di derivazione rinascimentale all'uscita della galleria. La soluzione veniva cos\u00ec commentata sul \"Corriere delle Dame\":\nBracci.\nLa struttura principale della Galleria \u00e8 formata da due bracci incrociati, di cui il maggiore che congiunge piazza della Scala a piazza Duomo \u00e8 lungo 196 metri, mentre il minore che unisce via Foscolo a via Pellico misura 105 metri. Le facciate interne, impostate su tre piani pi\u00f9 un mezzanino, presentano una decorazione piuttosto vistosa in stile rinascimentale lombardo. Una descrizione accurata della decorazione delle facciate interne dei bracci venne fornita dal \"Corriere delle dame\":\nLa decorazione del braccio laterale \u00e8 completata da quattro semilunette dipinte sull'interno due ingressi laterali, raffiguranti la \"Scienza\" di Bartolomeo Giuliano, l\"Industria\" di Angelo Pietrasanta, l\"Arte\" di Raffaele Casnedi e l\"Agricoltura\" di Eleuterio Pagliano.\nLa questione delle pareti interne e la rimozione delle statue.\nGi\u00e0 nel 1881, in occasione della grande Esposizione Nazionale di Milano, si era dovuto provvedere a un massiccio intervento di restauro delle facciate interne con uso di vernici e silicati. L'intervento si era reso necessario per la grande quantit\u00e0 di sudiciume che si era accumulata sulle superfici interne: la polvere che si depositava sulle sporgenze e sugli incavi degli ornati a gran rilievo, impastata dall'umidit\u00e0 e dalla nebbia delle giornate invernali, aveva infatti creato un rapido imbrattamento facilitato dalla mancanza di pioggia all'interno della Galleria e dalla qualit\u00e0 dei materiali utilizzati che non permetteva lavature periodiche. Anche nel 1886 si ripresent\u00f2 il problema degli interni la cui soluzione fu demandata a due distinte Commissioni, una nominata dal Sindaco e l'altra dal Collegio degli Ingegneri e Architetti: diverse furono le soluzioni prospettate, dalla totale copertura delle facciate con marmo di Carrara al rivestimento con ceramiche o mosaici alla semplice tinteggiatura degli intonaci. La dispendiosit\u00e0 del restauro sugger\u00ec per\u00f2 al Comune la soluzione di tinteggiare le pareti della Galleria, cosa che venne fatta dopo varie prove di colore con l'utilizzo di speciali vernici lavabili. Contemporaneamente alla ripittura delle pareti e fino all'anno 1895 si discusse anche dell'eventualit\u00e0 di ridurre l'apparato decorativo che ricopriva le pareti interne della Galleria: dopo lunghe considerazioni l'ipotesi venne accantonata per motivi estetici ed economici: la sostituzione delle decorazioni con parti in marmo era infatti giudicata troppo dispendiosa oltre che non rispettosa del progetto del Mengoni. Nel 1895 si rinnov\u00f2 quindi l'intonaco delle pareti piane, rovinate dai precedenti restauri e affetti da varie gibbosit\u00e0 delle superfici, e lo si copr\u00ec con uno strato di stucco impastato con polvere di marmo di Candoglia; le parti ornamentali vennero verniciate di una sola tinta opaca. Le pareti, cos\u00ec restaurate, furono adatte a lavature periodiche risolvendo la questione dell'imbrattatura; le statue che decoravano le pareti interne furono invece, dopo lunghe valutazioni, sacrificate e rimosse a malincuore perch\u00e9 rovinate e considerate non adatte alla verniciatura.\nOttagono.\nAll'intersezione dei bracci della Galleria si trova lo spazio sormontato dalla cupola, chiamato \"ottagono\" per la sua forma ottenuta dal taglio dei quattro angoli all'incrocio delle due gallerie ortogonali.\nL'ottagono, i cui lati opposti distano 36 metri, presenta decorazioni parietali con cariatidi, telamoni e stucchi come il resto della Galleria. Vi erano in origine 25 statue in gesso raffiguranti i maggiori personaggi della storia italiana, tra cui \"Dante\", \"Leonardo\", \"Cavour\", \"Volta\" e altri, realizzate dai maggiori scultori milanesi dell'epoca tra cui Odoardo Tabacchi, Antonio Tantardini e Pietro Magni. Le statue vennero rimosse e mai risistemate a partire dal 1891 per via della loro cattive condizioni di conservazione. Il pavimento dell'ottagono ospita il grande mosaico centrale rappresentante lo stemma di casa Savoia e il motto \"FERT\".\nLe cime delle quattro pareti derivate dal taglio sono ornate ognuna da una lunetta dipinta, larga alla base 15 metri e di altezza massima di 7 metri, che rappresenta un diverso continente: per la decorazione furono scelti quattro artisti gi\u00e0 affermati a Milano. L\"America\" viene rappresentata come una figura femminile circondata da alcuni afroamericani e da un indigeno, realizzata da Raffaele Casnedi, professore di disegno presso l'Accademia di Brera. L\"Asia\" viene rappresentata seduta su un trono dove degli indigeni e altri uomini dai lineamenti asiatici la omaggiano con doni, dipinta da Bartolomeo Giuliano. L\"Europa\" \u00e8 raffigurata in abiti antichi sorvegliata da un uomo alato che impugna un alloro e fu realizzata da Angelo Pietrasanta. Infine l\"Africa\" \u00e8 rappresentata in abiti da antica Egizia affiancata da un leone e un moro che le dona un fascio di grano, opera di Eleuterio Pagliano.\nCritica ed eredit\u00e0 architettonica.\nLa Galleria rappresent\u00f2 sin dal suo completamento il modello per i passaggi coperti monumentali tardo ottocenteschi sede della vita della nuova borghesia europea: innovativa rispetto ai precedenti passaggi coperti in particolar modo per la monumentalit\u00e0 dell'impianto, la Galleria trova la sua potenza compositiva nel contrasto tra la moderna copertura in ferro e vetro e una composizione profondamente decorata che si rif\u00e0 a una pi\u00f9 antica scuola rinascimentale lombarda:\nL'impianto cruciforme i cui bracci si incontrano in una cupola vetrata, ispirato ai disegni del Crystal Palace di New York, fu il primo nella storia dell'architettura europea. Infatti, sebbene vi siano molte costruzioni europee con cupole di vetro precedenti alla galleria Vittorio Emanuele II (tra le pi\u00f9 celebri figura la cupola della Borsa di commercio di Parigi), la galleria del Mengoni fu la prima che un\u00ec impianti vetrati a croce e a cupola. Tra gli elementi pi\u00f9 riusciti del progetto viene spesso citata la scelta di una copertura a centina ad arco ribassato al posto della copertura a falde spioventi fino ad allora utilizzata nei \"passages\".\nSe la decorazione si rif\u00e0 esplicitamente al rinascimento lombardo, meno esplicito \u00e8 il suggerimento del tema barocco della \"dissoluzione delle volte e delle cupole\", ricercata ad esempio con l'illusionismo pittorico degli affreschi. Il ricorso infine alla forma a croce basilicale di fronte al Duomo, cos\u00ec come le dimensioni della cupola riprese da San Pietro rappresentano quasi una sfida del nuovo potere laico e del neonato stato italiano verso il potere ecclesiastico.\nGeneralmente apprezzata dalla critica come punto di arrivo dell'architettura dei passaggi ottocenteschi e presa come esempio di riqualificazione dell'antico centro urbano, la Galleria non fu immune da critiche sin dal suo completamento, ad esempio l'essere un ibrido tra un'opera di ingegneria e un'opera di architettura, o sull'aver irrimediabilmente stravolto l'aspetto antico del centro di Milano: talvolta criticata per le dimensioni, specie all'epoca dell'inaugurazione dove il centro di Milano era ancora impostato secondo un fitto reticolo di piccole strade tutto fuorch\u00e9 monumentali, fu da alcuni critici accostata al fenomeno della speculazione edilizia. La galleria Vittorio Emanuele II fu infatti accolta generalmente in modo positivo per quanto riguarda l'estetica, mentre le critiche pi\u00f9 feroci arrivarono per l'impatto che ebbe sull'antica area attorno al duomo di Milano e sul suo inserimento nel contesto urbano dell'epoca:\nSi espresse invece cos\u00ec lo scrittore Delio Tessa:\nCritiche decisamente meno romantiche e rivolte all'aspetto pratico e alla progettazione furono espresse da Giuseppe de Finetti:\nA conferma del suo giudizio circa la funzionalit\u00e0 del progetto, De Finetti analizz\u00f2 come l'85% degli affitti riscossi dal comune per la Galleria derivavano dai primi due piani di botteghe, mentre analizzando solo il palazzo dei portici settentrionali le botteghe erano responsabili del 78% dei guadagni.\nNonostante queste critiche, la galleria Vittorio Emanuele II rimane comunque una delle pi\u00f9 celebri opere dell'architettura del ferro europea e la sua struttura \u00e8 stata il modello di ispirazione per molti altri passaggi coperti e gallerie commerciali in tutto il mondo: tra gli esempi pi\u00f9 celebri di ispirazione alla galleria vi \u00e8 sicuramente la galleria Umberto I di Napoli, la cui copertura a quattro bracci che incrociandosi danno luogo a un ottagono sormontato da una cupola \u00e8 un chiaro rimando alla struttura della galleria Vittorio Emanuele II.\nLo spazio della Galleria rappresent\u00f2 anche un precursore dei contemporanei centri commerciali: in omaggio al lavoro di Mengoni si contano pi\u00f9 di una ventina di centri commerciali di stampo elegante denominati \"Galleria\" negli Stati Uniti d'America, tra cui il the Galleria di Houston e il Galleria Dallas di Dallas che ne condividono pure l'impostazione con volta in vetro e acciaio del passaggio coperto milanese. Tra gli altri moderni centri commerciali ispirati dall'architettura della galleria Vittorio Emanuele II ci sono, per stessa ammissione degli architetti, l'Eaton Centre di Toronto e la K\u00f6 Galerie di D\u00fcsseldorf. Tra le architetture storiche ispirate alla galleria Vittorio Emanuele II si pu\u00f2 infine citare la Cleveland Arcade risalente al 1890.\nDati.\nSeguono alcuni dei principali dati di costruzione della galleria:\nPer quanto riguarda i costi di realizzazione, possono essere cos\u00ec suddivise le voci principali (in lire italiane dell'epoca):\nLa galleria nella cultura e nell'arte.\nLetteratura.\nIn quanto parte integrante della vita mondana milanese sin dall'inaugurazione, la galleria viene citata in molte opere letterarie, sia come parte di annotazioni in diari di viaggiatori, sia come parte di racconti di fantasia.\nGiovanni Verga, celebre frequentatore della Galleria durante il periodo milanese, ambient\u00f2 alcuni dei suoi racconti proprio nella galleria Vittorio Emanuele II: nelle sue Novelle il grande passaggio commerciale compare nell'opera \"Primavera e altri racconti\" nella novella che va il titolo all'opera: \"Primavera\", storia d'amore tra una sarta e un musicista giunto da fuori Milano per fare carriera che descrive l'atmosfera della citt\u00e0 in quegli anni:\nVerga pubblic\u00f2 anche \"Per le vie\", una raccolta di novelle completamente ambientata a Milano in cui ovviamente figura la Galleria: in \"Via Crucis\" paragona metaforicamente il cammino che una giovane donna costretta a prostituirsi fa tra la Galleria e le vie del centro, mentre nella novella \"In piazza della Scala\" narra di una povera venditrice di caff\u00e8 ambulante che passa le sue notti sotto l'arco d'ingresso della galleria.\nLa Galleria fu al centro della novella omonima di un altro esponente del verismo italiano, Luigi Capuana, in cui viene descritta minuziosamente la vita nel passaggio coperto paragonando il ruolo della Galleria per la citt\u00e0 a quello di un cuore per l'organismo:\nInfine, molti altri scrittori italiani dedicarono pagine alla Galleria: tra questi troviamo le minuziose descrizioni di Mario Puccini, i racconti di Giuseppe Marotta, su tutti la raccolta di racconti Mal di Galleria, fino ad arrivare alle poesie di Alberico Sala dedicate al monumento.\nLa Galleria viene menzionata anche da autori stranieri. Nel suo viaggio in Italia, Mark Twain pass\u00f2 anche per Milano dove condusse la vita della borghesia cittadina dell'epoca, frequentando quindi spesso la Galleria, che cos\u00ec viene ricordata:\nLo scrittore inglese Thomas Hardy (1840-1928) cita la galleria Vittorio Emanuele II nel racconto \"A changed man\":\nArte.\nLa Galleria, in quanto sede privilegiata della vita mondana milanese e simbolo di modernit\u00e0, fu uno dei ritrovi preferiti e luoghi simbolici del futurismo, interessato com'era alla frenetica vita della citt\u00e0. Tra gli episodi che possiamo citare del movimento in Galleria, oltre ai frequenti ritrovi, abbiamo l'arresto di Boccioni, Carr\u00e0, Marinetti, Russolo e Piatti dopo una manifestazione in favore dell'interventismo con tanto di lancio di volantini, schiamazzi e bandiere austriache bruciate.\nUna delle pi\u00f9 celebri raffigurazioni artistiche della galleria Vittorio Emanuele II \u00e8 sicuramente la \"Rissa in galleria\" di Umberto Boccioni, che ritrae una zuffa tra donne all'ingresso della Galleria, pi\u00f9 precisamente davanti al Caff\u00e8 Camparino, allora posto di fronte alla posizione attuale. Il quadro, pur avvicinandosi pi\u00f9 a uno stile derivato da puntinismo e divisionismo, anticipa alcuni temi che saranno cari al futurismo come il movimento e la frenesia della folla.\nAltra opera celebre \u00e8 invece la \"Galleria di Milano\" di Carlo Carr\u00e0, dove la Galleria viene rappresentata direttamente, anche se non immediatamente riconoscibile: nel quadro sono abbastanza chiaramente distinguibili la cupola della Galleria e un'insegna del caff\u00e8 Biffi. Anche in questo caso non si nota un linguaggio maturo del futurismo, bens\u00ec una certa influenza del cubismo.\nLa Galleria fu inoltre pi\u00f9 volte ritratta da Angelo Inganni tra i molti quadri che rappresentavano momenti di vita e paesaggi lombardi: oltre alla precedentemente citata \"Posa della prima pietra della galleria Vittorio Emanuele II\", si ritrova la galleria dipinta nella \"Veduta di piazza Scala con neve cadente\" in cui si intravede piazza della Scala al 1874 attraverso l'arco di ingresso dall'interno della Galleria. La Galleria compare inoltre in molte altre opere, ad esempio viene raffigurata all'interno nel \"Ottagono della galleria Vittorio Emanuele\" di Angelo Morbelli o ancora in numerose stampe, ad esempio l'arco di ingresso su piazza Duomo di Antonio Bonamore.\nTradizioni ed esercizi storici.\nLa tradizione afferma che ruotare per tre volte su s\u00e9 stessi col tallone del piede destro piantato in corrispondenza dei genitali del toro ritratto a mosaico sul pavimento dell'ottagono della galleria porti fortuna. Il gesto in origine sarebbe stato eseguito come scherno verso la citt\u00e0 di Torino, nel cui stemma \u00e8 raffigurato il toro, per poi diffondersi semplicemente come rito scaramantico. Tale rituale, ripetuto centinaia di volte al giorno principalmente da turisti, usura velocemente l'immagine del toro che deve essere ripristinata frequentemente.\nNel 1967, in occasione del centenario della galleria Vittorio Emanuele II, furono eseguiti degli importanti lavori di rifacimento di tutta la pavimentazione del passaggio coperto, in quanto questa era stata rattoppata velocemente e senza troppa cura dopo i bombardamenti della citt\u00e0. Furono inoltre rifatti i mosaici dell'ottagono: non si sa se per distrazione o per impedire rituali scaramantici e di poco pudore (alcune ragazze arrivavano talvolta a sedersi sopra il toro mimando movimenti espliciti), il toro fu rifatto senza organi genitali. L'errore o presunto tale non scoraggi\u00f2 a ogni modo l'ormai diffusa usanza.\nNella galleria Vittorio Emanuele II sono presenti al 2015 dodici esercizi riconosciuti dalla Regione Lombardia come negozi storici. Cinque di questi sono presenti nella Galleria dalla sua apertura al pubblico:\nSecondo il regolamento comunale, gli esercizi, storici e no, devono presentare le scritte delle insegne di color oro su sfondo nero: a quest'obbligo dovette ottemperare anche McDonald's negli anni in cui ebbe la licenza di apertura di un fast food."}
{"id": "65682", "revid": "599013", "url": "https://it.wikipedia.org/wiki?curid=65682", "title": "Hd", "text": ""}
{"id": "65684", "revid": "599013", "url": "https://it.wikipedia.org/wiki?curid=65684", "title": "He", "text": ""}
{"id": "65686", "revid": "125608519", "url": "https://it.wikipedia.org/wiki?curid=65686", "title": "Sacramento", "text": "Un Sacramento nella tradizione teologica cattolica \u00e8 un segno sensibile ed efficace della grazia, istituiti da Cristo ed affidati alla Chiesa Cattolica, attraverso i quali viene elargita la vita divina. Il sacramento \u00e8 un segno che proclama tangibilmente la grazia di Dio contenuta nell'Evangelo. I sacramenti, per essere tali, devono essere stati istituiti da Ges\u00f9 Cristo e sono affidati, per la loro amministrazione, alla Chiesa, che \u00e8 \"sacramento di unit\u00e0\".\nSi tratta di segni esteriori, composti,da gesti di solito anche elementi come l'acqua,l'olio,il pane,il vino e sono accompagnati da parole che proclamano la grazia di Dio, che cos\u00ec raggiunge il credente per confermare e rafforzare la sua fede. La Chiesa li considera efficaci in se stessi, cio\u00e8 indipendentemente dalla dignit\u00e0 dei ministri ordinati che li celebrano, anche se i loro effetti dipendono comunque dalla condizione spirituale di chi li riceve.\nI sacramenti agirebbero \"ex opere operato\", cio\u00e8 per il fatto stesso di essere stati celebrati..\nStoria.\nIl termine \u00e8 la traduzione del latino \"sacramentum\" e corrisponde al greco \"\u03bc\u03c5\u03c3\u03c4\u03ae\u03c1\u03b9\u03bf\u03bd\" (\"mysterion\"), tuttora utilizzato nelle Chiese di rito orientale (cattoliche e ortodosse). L'utilizzo del termine\u00a0\"sacramentum\" vuole evidenziare, oltre all'idea di rito, anche quella di iniziazione e consacrazione. Infatti negli antichi misteri pagani, dai quali con ogni probabilit\u00e0 il termine \u00e8 mutuato, l'iniziando, tramite segni ed azioni sacre, entrava in comunione con la divinit\u00e0, soprattutto con la sua morte e risurrezione.\nNei primi secoli del Cristianesimo, quindi, con \"sacramento\" si indicava l'insieme dei segni e dei gesti sacri che avevano lo scopo di porre il fedele in comunione \"mistica \"(ossia \"misterica\")\" \"con Cristo. Successivamente il significato e il numero dei sacramenti si \u00e8 andato definendo ed \u00e8 diverso nelle varie confessioni cristiane.\nAgostino d'Ippona afferma che la Chiesa vive molti sacramenti, e tra questi cita l'acqua benedetta, le nozze, l'eucaristia e le esequie.\nIn alcuni casi il termine \"sacramento\" viene utilizzato in locuzioni astratte per indicare l'unione misteriosa fra l'opera di Dio e l'opera dell'uomo: per esempio \"sacramento di salvezza\", \"sacramento di unit\u00e0\".\nCattolicesimo.\nNella Chiesa cattolica i sette sacramenti \"sono i segni e gli strumenti mediante i quali lo Spirito Santo diffonde la grazia di Cristo, che \u00e8 il Capo, nella Chiesa, che \u00e8 il suo corpo\". Attraverso i sacramenti Cristo risorto si fa quindi presente, si manifesta e agisce nella storia degli uomini per conformarli sempre pi\u00f9 a s\u00e9, in particolare per renderli capaci di riprodurre nella loro vita il suo mistero pasquale di passione, morte e risurrezione.\nDopo l'anno mille, con lo sviluppo della Scolastica nella Chiesa latina, si \u00e8 limitato il significato della parola a quei segni sacri che erano riconosciuti come voluti da Cristo con un'efficacia loro propria. Cos\u00ec i sacramenti, in questa nuova accezione, si sono ridotti a sette, e il loro numero \u00e8 stato confermato dal Concilio di Trento. Gli altri segni (es. segno della croce, benedizione) sono ritenuti liturgicamente meno importanti poich\u00e9 non istituiti direttamente da Cristo nei Vangeli; per loro si usa il nome di sacramentali.\nI sacramenti sono:\nNel rito romano, ad eccezione dei diaconi, il sacramento del matrimonio e dell'ordine sacro sono gli unici due che si escludono reciprocamente: infatti, per i sacerdoti ed i vescovi, il Magistero della Chiesa Cattolica prevede l'obbligatoriet\u00e0 del celibato.\nSecondo il Magistero, la comunione e qualsiasi altro sacramento dovrebbero essere preceduti dall'assoluzione dei propri peccati e dalla relativa penitenza assegnata dal sacerdote, che \u00e8 tenuto al segreto confessionale. \nPrima di ricevere il dono di un sacramento, \u00e8 infatti necessario che il fedele si trovi gi\u00e0 preparato, in \"stato di grazia\" atto a ricevere la ulteriore grazia sacramentale della cresima, del matrimonio, dell'ordine sacro ovvero dell'unzione degli infermi.\nDal punto di vista della classificazione, si parla di:\nPer essere valido, il sacramento deve avere la \"giusta materia\" (segno materiale), la \"giusta formula\" (modalit\u00e0 di amministrazione) e la \"giusta intenzione\" (volont\u00e0 di seguire la Chiesa).\nIl Catechismo della Chiesa cattolica afferma, citando il Concilio Vaticano II (costituzione \"Sacrosanctum Concilium\" sulla Divina Liturgia), che i sacramenti, e l'eucaristia in particolare, sono la \"fonte e il vertice di tutta la vita cristiana\".\nL'effetto della grazia sacramentale \u00e8 \"permanente fino alla morte terrena\" e permane impresso sull'anima anche al cospetto del Giudizio divino, dove sar\u00e0 motivo di maggiore onore e gaudio nel caso della salvezza eterna, oppure di maggiore sofferenza e tormento nel caso di dannazione. Il sacramento \u00e8 un dono e un mezzo di aiuto per la salvezza, che comporta anche una maggiore responsabilit\u00e0 rispetto a chi ne \u00e8 privo. Questa permanenza della grazia ricevuta da Dio mediante il sacramento, vale per:\nQuesti sacramenti, infatti, si ricevono una sola volta nella vita e non possono essere altrimenti ripetuti. \nInvece, l'effetto della grazia sacramentale per i restanti (Penitenza, Comunione, Sacra Unzione) viene meno coi nuovi peccati che necessitano di un atto riparatorio di amore, preghiera e penitenza, e di una nuova ripetizione del sacramento.\nLa teologia, e di conseguenza il diritto canonico, ammettono alcuni casi di Inesistenza. In questi casi di nullit\u00e0, il sacramento, anche se celebrato durante la Santa Messa, non \u00e8 mai esistito, n\u00e9 ha mai recato il dono della grazia divina e quindi dei suoi effetti permanenti: fra questi casi di inesistenza, almeno per il matrimonio, vi \u00e8 quello di un sacramento ricevuto non a seguito di una propria scelta, informata, libera e consapevole.\nOrdine dei Sacramenti dell'iniziazione cristiana.\nCon l'espressione \"Sacramenti della iniziazione cristiana\" si intende la sequenza:\nDal 2000 in poi un numero crescente di diocesi statunitensi ha deciso autonomamente di ritornare alla disciplina sacramentale propria della tradizione cristiana. Fra queste comunit\u00e0 ecclesiali, vi sono diverse arcidiocesi come quella di Denver.\nQuello enunciato \u00e8 l'ordine della tradizione cristiano-cattolica e cristiano-ortodossa nel corso di venti secoli di storia. La disciplina \u00e8 mutata nel XX secolo non tanto nelle norme scritte, quanto nella vita della Chiesa e nel suo diritto vivente.\nIl Catechismo della Chiesa Cattolica menziona questo ordine divino e naturale (n. 1212), nel quale al\"la Santa Eucaristia\" completa la nostra iniziazione cristiana (N. 1322).\nIl nuovo ordine diffuso in tutto il mondo prevede che la Cresima sia ricevuta dopo la prima comunione. La sequenza \u00e8 divenuta: Battesimo, Prima Comunione, Cresima.\nNel 1910, Pio X con decreto, simile per alcuni aspetti ad un \"motu proprio\", \"Quam Singulari Christus Amore\" (transl.: \u201cQuanto \u00e8 singolare l'amore di Cristo\u201d), stabil\u00ec che la Comunione non dovesse essere conferita \"primach\u00e8 il fanciullo raggiungesse l'et\u00e0 della ragione\".\nGli altri vescovi degli Stati Uniti si adeguarono alle nuove disposizioni, ma l'et\u00e0 per il Sacramento della Confermazione non fu abbassata di conseguenza, in modo da poter mantenere l'ordine tradizionale che \"prima\" della Comunione richiede che sia conferita il sacramento della Cresima (da allora rinominata anche col termine di \"Confermazione\").\nL'anticipo dell'et\u00e0 della Cresima non fu esplicitamente previsto n\u00e9 nella \"Quam singulari\", n\u00e9 da decreti episcopali successivi da parte di altre autorit\u00e0 apostoliche entro i confini delle rispettive diocesi, di cui almeno si abbia notizia storica sufficientemente documentata.\nMateria e formula sacramentale essenziale.\nOgni Sacramento \u00e8 caratterizzato da una materia e da una formula sacramentale essenziale, un insieme di atti visibili e materiali, e di frasi pronunciate dal celebrante che \u00e8 condizione necessaria per la validit\u00e0 del Sacramento.\nPer il Sacramento del Battesimo, la formula sacramentale essenziale \u00e8 il versare l'acqua sulla testa del soggetto ricevente, mentre si pronuncino le parole: \"Io ti battezzo nel nome del Padre, del Figlio e dello Spirito Santo\".\nL'assenza degli elementi costitutivi \u00e8 secondo la dottrina sufficiente ad affermare che il Sacramento \u00e8 nullo e non \u00e8 mai stato amministrato, che nessuna grazia sacramentale \u00e8 stata donata da Ges\u00f9, e che l'intero rito possa e debba ripetersi da capo.\nCi\u00f2 riguarda sia l'assenza della materia (l'acqua, il pane, il vino, l'olio santo) sia l'omissione, aggiunta o modifica anche di una singola parola della formula sacramentale essenziale. Tale assenza non pu\u00f2 essere supplita dalle altre preghiere e riti, n\u00e9 dalla nozione di \"sacerdote secondario\", intesa come Ges\u00f9 che, mentre il sacerdote opera \"In persona Christi\", concede comunque la grazia sacramentale, ponendo rimedio ad errori e mancanze da parte del celebrante e dell'assemblea dei fedeli.\nIl Magistero opera una distinzione fra modifiche sostanziali e modifiche accidentali, che non alterano il senso e significato, cos\u00ec come la presenza di tutti gli elementi minimi richiesti per la validit\u00e0 del Sacramento, fra i quali: la materia, il riferimento al ministro, al ricevente, alla tipologia di Sacramento amministrato, alla Trinit\u00e0 di Dio.\nEsistono varianti dei riti esplicitamente autorizzate dalla disciplina sacramentale delle \"Chiese sui iuris\", ovvero dalle Conferenze Episcopali nazionali che riflettono tradizioni precedenti. In altri casi, le modifiche sono dovute ad errori (involontari) del sacerdote celebrante.\nUn caso particolare di nullit\u00e0 del Sacramento riguarda l'Ordine: se la consacrazione episcopale di un vescovo \u00e8 nulla, sono nulle anche tutte le ordinazioni (episcopali, sacerdotali, presbiterali) di cui egli \u00e8 il consacrante, ance se validamente celebrate secondo il relativo rito. Similmente, se la consacrazione di un sacerdote \u00e8 nulla, sono nulli tutti i sacramenti da questi celebrati, ed in particolare sono nulle tutte le Messe di cui \u00e8 l'unico celebrante: non essendo ordinato, non pu\u00f2 operare \"In Persona Christi\" e non avviene alcuna transustanziazione eucaristica.\nOrtodossia.\nLa Chiesa ortodossa e le Chiese ortodosse orientali riconoscono gli stessi sette sacramenti della Chiesa cattolica, ma li definiscono \"misteri\", preferendo non utilizzare il termine \"sacramento\". Inoltre preferiscono non \"catalogare\" i misteri, spesso chiamati \"porte della grazia\", in un numero ben definito, mantenendo la definizione di Agostino d'Ippona.\nI sacramenti di iniziazione (battesimo, cresima ed eucaristia) vengono conferiti in un'unica celebrazione; di questi, solo il sacramento dell'eucaristia pu\u00f2 essere ripetuto pi\u00f9 di una volta nel corso della vita. Altri sacramenti sono la confessione, il matrimonio, la consacrazione e l\"'Efcheleon\" (unzione degli infermi).\nProtestantesimo.\nNel Protestantesimo viene ridiscussa la natura dei sacramenti e generalmente vengono considerati tali solo quelli di cui il Nuovo Testamento riporta un comando esplicito da parte di Ges\u00f9, cio\u00e8 il battesimo, l'eucaristia e la penitenza. Gli altri segni vengono considerati riti ecclesiastici.\nAl termine \"sacramento\" viene generalmente preferito in ambito protestante quello di \"ordinanza\" e si ritiene che questi rituali siano espressioni esterne di fede, piuttosto che l'impartizione della grazia di Dio.\nGnosticismo.\nNel \"Vangelo secondo Filippo\" sono elencati alcuni brani della catechesi cristiana gnostica valentiniana riguardo ai sacramenti. I sacramenti elencati sono il battesimo, il crisma, l'eucaristia, il riscatto e la camera nuziale. Il battesimo \u00e8 per immersione, rappresenta l'iniziazione ai misteri gnostici e conferisce l'immortalit\u00e0, concessa anche mediante il crisma, l'unzione con olio, che ha una importanza superiore al battesimo. L'eucaristia si celebra mediante l'assunzione di pane e vino e ha il compito di far assaporare all'iniziato l'unione con il divino: mediante l'eucaristia lo gnostico diventa capace di ricevere l'\"uomo perfetto\", prefigurare l'unione con la propria \"immagine angelica\" alla propria morte, ricevendo al contempo la vita eterna e la perfezione. Non sono forniti dettagli per il sacramento del \"riscatto\" o della \"redenzione\"; potrebbe trattarsi dell'ultimo rito prima dell'ascesa ai cieli.\nEnfasi particolare \u00e8 data al sacramento della \"camera nuziale\", il pi\u00f9 importante e l'unico peculiare dei valentiniani. Nel commento alla \"Genesi\" (), si racconta che originariamente l'umanit\u00e0 era androgina; la separazione tra Eva e Adamo, con la conseguente differenziazione tra i sessi, \u00e8 stata causa della decadenza umana, con l'ingresso della morte nel mondo. Lo scopo della venuta di Cristo \u00e8 stato proprio la riunione tra maschio e femmina: cos\u00ec come marito e moglie si uniscono nella camera nuziale, allo stesso modo l'iniziato nella camera nuziale sacramentale (spirituale) riceve una anticipazione della sua unione con la sua controparte celeste.\nBibliografia.\n \n "}
{"id": "65688", "revid": "1516566", "url": "https://it.wikipedia.org/wiki?curid=65688", "title": "Macrone", "text": ""}
{"id": "65693", "revid": "599013", "url": "https://it.wikipedia.org/wiki?curid=65693", "title": "Hk", "text": ""}
{"id": "65696", "revid": "599013", "url": "https://it.wikipedia.org/wiki?curid=65696", "title": "Hl", "text": ""}
{"id": "65698", "revid": "484362", "url": "https://it.wikipedia.org/wiki?curid=65698", "title": "Ho", "text": ""}
{"id": "65702", "revid": "709565", "url": "https://it.wikipedia.org/wiki?curid=65702", "title": "HP (disambigua)", "text": ""}
{"id": "65704", "revid": "599013", "url": "https://it.wikipedia.org/wiki?curid=65704", "title": "Hr", "text": ""}
{"id": "65712", "revid": "125718651", "url": "https://it.wikipedia.org/wiki?curid=65712", "title": "Ernst Lubitsch", "text": "Biografia.\nEsordi.\nLubitsch nacque a Berlino, in Germania, il 28 gennaio del 1892 da una modesta famiglia ebraica ashkenazita, figlio di Simon Lubitsch, un sarto russo originario di Hrodna (nell'odierna Bielorussia), e di Anna Lindenstaedt, una casalinga tedesca originaria di Wriezen, citt\u00e0 poco distante da Berlino. Ha frequentato il Sophiengymnasium di Berlino (con il suo futuro collega Lothar Mendes). Dopo un apprendistato come commerciante di tessuti, Lubitsch divenne uno studente di Max Reinhardt, all'epoca direttore del teatro tedesco di Berlino. Le sue prime apparizioni di cabaret si susseguirono fino a quando non fu assunto come attore teatrale presso il Deutsches Theater di Berlino. Recit\u00f2 in innumerevoli ruoli e uno dei registi che lo diresse pi\u00f9 spesso fu Max Reinhardt. A partire dal 1913 inizi\u00f2 a recitare anche nel cinema. Il lavoro con Reinhardt gli permise di imparare molto sulla tecnica cinematografica, cos\u00ec inizi\u00f2 a dirigere film muti nei quali recit\u00f2 anche come protagonista.\nLubitsch ha avuto il suo primo ruolo in un film presso Deutsche Bioscop GmbH nel film \"Die ideale Gattin\" (Una moglie ideale) del 1913. L'anno successivo ha diretto il suo primo film. Il team cinematografico di Lubitsch includeva regolarmente lo sceneggiatore Hanns Kr\u00e4ly, il cameraman Theodor Sparkuhl e Alfred Hansen e lo scenografo Kurt Richter.\nPrima del 1918 gir\u00f2 soprattutto film \"slapstick\". Interpret\u00f2 anche la parte di un commesso di negozi di scarpe nella Berlino della prima guerra mondiale, nel film \"Pinkus l'emporio della scarpa\" (1916). In \"Quando ero morto\" (1916), Lubitsch interpret\u00f2 la parte di un marito che ricorda il protagonista de \"Il fu Mattia Pascal\" di Pirandello. Notevoli furono \"La bambola di carne\" (1919), che rimanda a un topos hoffmaniano, e \"La principessa delle ostriche\" (1919), divertente parodia dell\"'american way of life\" dove vengono messe alla berlina la grossolanit\u00e0 e l'ostentazione della ricchezza dei miliardari americani e delle figlie viziate in cerca di marito.\nA partire dal 1919 diresse pellicole di generi diversi, in particolare commedie e film in costume. Affront\u00f2 Shakespeare in \"Romeo e Giulietta sulla neve\" (1920), gustosa commedia montana. Altrettanto riuscito (anche se misconosciuto) fu \"Lo scoiattolo\" (1921) con Pola Negri, in particolare per certe soluzioni scenografiche. Dopo il successo di \"Madame du Barry\" (1919) con Emil Jannings (che interpret\u00f2 anche la parte di Enrico VIII in \"Anna Bolena\").\nIn America.\nNel 1922, su invito dell'attrice americana Mary Pickford Lubitsch raggiunse Hollywood per il film \"Rosita\" (1923), dove inizi\u00f2 una nuova carriera che lo port\u00f2 a dirigere le pi\u00f9 famose attrici dell'epoca come Marlene Dietrich, Greta Garbo, Carole Lombard e Miriam Hopkins. Fu il primo regista europeo a Hollywood. La Pickford con Lubitch tent\u00f2 di espandere il suo repertorio precedente, da ruoli di bambina a spettacoli pi\u00f9 femminili. Infatti, nel periodo precedente, a volte c'era una forte tensione dopo che la Pickford aveva abbandonato il suo piano originale di filmare \"Faust\" su consiglio di sua madre. Lubitsch si rifiut\u00f2 di accettare il dramma in costume di Dorothy Vernon di Haddon Hall, concordando su \"Rosita\", che cerc\u00f2 di trasformare la Pickford in un ruolo di suonatore di mandolino in Spagna. Sebbene il film sia stato ben accolto dalla critica e dal pubblico, Pickford ha abbandonato l'opzione per un altro film. Lubitsch ottenne quindi un contratto con la Warner Bros., per la quale lavor\u00f2 per tre anni prima di trasferirsi alla Paramount.\nI film dell'epoca sono per lo pi\u00f9 storie romantiche e commedie da salone come \"Lady Windermeres\". Ma Lubitsch ha anche realizzato film storici come \"The Forbidden Paradise\", che lo ha riportato insieme a Pola Negri e con \"The Patriot\" un film monumentale, l'ultimo grande successo di Emil Jannings negli Stati Uniti. Con il motto \u00abGoodbye Slapstick - Hello Nonchalance!\u00bb pubblicizz\u00f2 lo studio per le commedie di Lubitsch, e presto i critici notarono anche il suo famoso, quale marchio di fabbrica delle sue commedie sociali a volte frivole, consistente non nel mostrare tutti i dettagli della trama, ma di lasciarlo allo spettatore. In America, che a quel tempo era ancora molto rigida con i suoi severi regolamenti di censura, Lubitsch era in grado di integrare situazioni audaci e ambiguit\u00e0 nella trama, senza scivolare nello scivoloso o volgare. Ai critici americani piaceva definire questo miscuglio cattivo, ma carino.\nIl suo prestigio crebbe rapidamente, e nel 1927 Irving Thalberg lo affid\u00f2 a sua moglie Norma Shearer per il film Alt-Heidelberg, un opulento adattamento cinematografico dell'operetta \"The Student Prince\". Con Camilla Horn e John Barrymore. Nel 1929 Lubitsch divenne il regista pi\u00f9 famoso di Hollywood quando non solo rese Maurice Chevalier una star del musical \"Love Parade\", ma sapeva anche come utilizzare l'innovazione del film sonoro in modo ottimale. Il film \"Monte Carlo\" dell'anno successivo conteneva molte innovazioni tecniche che miglioravano permanentemente la gestione della tecnologia del suono. Grazie al successo di \"The Smiling Lieutenan\"t, i musical tornarono lentamente in voga nel 1931 dopo che un eccesso di offerta aveva influenzato il gusto del pubblico a svantaggio di questo genere.\nI viaggi sul tema drammatico non furono accettati dalla critica e dal pubblico, e il fallimento del dramma bellico \"L'uomo di cui era colpevole\", con Nancy Carroll e Phillips Holmes nel 1932, convinse il regista a fare commedie solo in futuro. Negli anni seguenti, ha trasformato due delle sue opere che definiscono lo stile, cosa che ha particolarmente colpito Billy Wilder. In seguito Wilder scrisse varie sceneggiature per Lubitsch. Nel 1934, su richiesta personale di Louis B. Mayer e Irving Thalberg, MGM prest\u00f2 Lubitsch a subentrare nella produzione di \"Die lustige Witwe\" con Maurice Chevalier e la sua partner di lunga data Jeanette MacDonald. MacDonald ha ottenuto il ruolo solo dopo che Grace Moore non \u00e8 stata in grado di concordare con Chevalier sull'ordine di intitolare il film.Lubitsch fece due tentativi per riportare Marlene Dietrich, la cui carriera \u00e8 rimasta ferma a met\u00e0 del decennio, in favore del pubblico. Fortunatamente, la commedia \"Perlen\", la cui produzione \u00e8 stata attentamente monitorata da Lubitsch, ebbe ancora qualche successo nel 1936, il fallimento di \"Angelo\" dell'anno successivo convinse i responsabili della Paramount a liberare Marlene Dietrich dal suo contratto. In \"La fiamma dell'amore\" (1923) e \"La zarina\" (1924), Lubitsch lavor\u00f2 nuovamente con Pola Negri. Nei muti della Warner Bros. con \"Matrimonio in quattro\" (1924), assieme ad Adolphe Menjou. In \"Tre donne\" (1924) e \"Baciami ancora\" (1925) Lubitsch port\u00f2 alla perfezione la lezione del maestro Charles Chaplin de \"La donna di Parigi\". Ne \"Il ventaglio di Lady Windermere\" (1925) cre\u00f2 una versione cinematografica della commedia di Oscar Wilde di grande raffinatezza e perfezione formale. Lubitsch trov\u00f2 nel sonoro il cinema pi\u00f9 adatto al suo gusto per la battuta maliziosa e la situazione sottilmente paradossale. Billy Wilder a questo riguardo coni\u00f2 l'espressione \"Tocco alla Lubitsch\", per definire il mix calibrato di dosato umorismo e sottile erotismo tipico delle sue commedie sofisticate.\nNegli anni trenta diresse alcuni dei suoi capolavori: da \"Mancia competente\" (1932), storia di ladri e alberghi di lusso dove bugie e verit\u00e0 si inseguono in un continuo gioco di specchi, a \"La vedova allegra\" (1934), ambientato in un fantastico reame d'operetta che testimonia l'origine mitteleuropea del regista; da \"Angelo\" (1937), in cui si affaccia una vena di asciutto cinismo, alla satira politica di \"Ninotchka\" (1939), il cui celebre lancio pubblicitario recitava: \"il film dove Greta Garbo ride\" (\"Garbo laughs!\"). Dopo che Lubitsch divenne temporaneamente direttore della produzione della Paramount nel 1936, pass\u00f2 alla MGM nel 1938 per girare il film \"Ninotchka\" con Greta Garbo. Garbo voleva che Lubitsch dirigesse la \"regina Cristina\" nel 1933, ma i piani in quel momento furono infranti. Lo studio pubblicizzava lo slogan Garbo ride e il film ha incassato oltre 1 milione di dollari negli Stati Uniti. Garbo \u00e8 stata candidata per un Oscar e un critico ha detto in modo succinto sulle possibilit\u00e0 di successo del film in Russia: a Stalin non piacer\u00e0. Nel 1938, Lubitsch fu nominato quale regista europeo rappresentativo a Hollywood da Paul Kohner come presidente del nuovo European Film Fund, un fondo destinato a sostenere i registi europei emigrati negli Stati Uniti bisognosi. Rimase presidente fino alla sua morte nel 1947.\nDopo il classico film \"Rendezvous alla fine della notte\", che non ebbe molto successo al momento della sua uscita, e la commedia \"Merle-Oberon Ehekom\u00f6die\", Lubitsch gir\u00f2 il suo film pi\u00f9 noto nel 1942, una parodia nazista. Infatti fu celebre la sua parodia di Hitler in \"Vogliamo vivere!\" (1942), ispirato alla \"piece\" teatrale \"Noch ist Polen nicht verloren\" del drammaturgo ungherese Melchior Lengyel. L'attrice protagonista Carole Lombard \u00e8 morta in un incidente aereo poco prima della premiere. Il New York Times ha letto criticamente: \u00abCos\u00ec com'\u00e8, si ha la strana sensazione che il signor Lubitsch sia un Nerone, che armeggia mentre Roma brucia. Non puoi liberarti della strana sensazione che il signor Lubitsch sia un Nerone che fa musica mentre Roma \u00e8 in fiamme\u00bb.\nNel 1945 Lubitsch sub\u00ec un attacco di cuore durante le riprese di \"Scandalo a Corte\", dal quale non si riprese mai completamente. Ernst Lubitsch mor\u00ec a Bel Air (Los Angeles) in seguito a un infarto, il 30 novembre del 1947, durante le riprese di \"La signora in ermellino\", film terminato da Otto Preminger. Lubitsch ottenne tre candidature al Premio Oscar. Nella primavera del 1947 ricevette l'Oscar alla carriera, per la sua direzione innovativa e il lavoro della vita. Fu sepolto nel Forest Lawn Memorial Park di Glendale, in California.\nVita privata e onori.\nNel 1922 spos\u00f2 l'attrice Helene Sonnet Kraus (nota anche come Irni Kraus), dalla quale divorzi\u00f2 nel 1930. Entrambi sono stati fotografati dal fotografo della societ\u00e0 berlinese Frieda Riess. Il 27 luglio 1935, spos\u00f2 l'attrice britannica Vivian Gaye (vero nome Sania Bezencenet). Con lei ebbe una figlia, Nicola Lubitsch, che nacque il 27 ottobre 1938. Nicola e la sua tata Consuela Strohmeier erano a bordo del transatlantico britannico Athenia quando fu affondato il 3 settembre 1939 nell'Atlantico da un sottomarino tedesco con oltre 1.000 persone a bordo. Strohmeier lasci\u00f2 che la bambina si sedesse sulle sue spalle nell'acqua fino a quando entrambi furono salvati.\nPer il suo lavoro ha avuto stelle sulla \"Hollywood Walk of Fame\" e sul \"Boulevard der Stars\" a Berlino. Il premio Ernst Lubitsch prende il nome da lui.\nModo di lavorare.\nLubitsch era conosciuto come un regista autocratico che dava ai suoi attori poco spazio per l'interpretazione. Sia Mary Pickford sia i suoi colleghi registi Josef von Sternberg e Clarence Brown credevano che gli attori avrebbero interpretato Lubitsch sullo schermo, invece di enfatizzare la propria personalit\u00e0. Molti dei suoi film erano anche caratterizzati dal fatto che Lubitsch ha lasciato alcuni eventi e manifestazioni nei suoi film all'immaginazione. Cos\u00ec Lubitsch ha dichiarato: \u201cOgni buon film \u00e8 pieno di segreti. Se un regista non lascia alcune cose non dette, \u00e8 un film schifoso. (...) Un film \u00e8 bello quando \u00e8 misterioso, con cose non dette.\""}
{"id": "65713", "revid": "599013", "url": "https://it.wikipedia.org/wiki?curid=65713", "title": "Ht", "text": ""}
{"id": "65715", "revid": "1534511", "url": "https://it.wikipedia.org/wiki?curid=65715", "title": "Vettore (matematica)", "text": "In matematica, un vettore \u00e8 un elemento di uno spazio vettoriale. I vettori sono quindi elementi che possono essere sommati fra loro e moltiplicati per dei numeri, detti \"scalari\".\nI vettori sono comunemente usati in fisica per indicare grandezze che sono completamente definite solo quando sono specificati sia una magnitudine (o modulo) che una direzione ed un verso rispetto ad un altro vettore o un sistema di vettori. Le grandezze che possono essere descritte in questo modo sono chiamate grandezze vettoriali, in contrapposizione alle grandezze scalari che sono caratterizzate unicamente dallo loro magnitudine.\nIl concetto matematico di vettore nasce dall'idea intuitiva di una grandezza fisica (come ad esempio spostamento, accelerazione e forza) caratterizzata da intensit\u00e0, direzione e verso nello spazio tridimensionale. A seguito dell'introduzione delle coordinate cartesiane una grandezza di questo tipo poteva essere rappresentata da una terna di numeri reali: le componenti relative a tre direzioni spaziali di riferimento. Nella successiva formalizzazione matematica si \u00e8 giunti a definire il concetto generale di spazio vettoriale, come insieme in cui \u00e8 definita l'operazione di combinazione lineare di due o pi\u00f9 elementi.\nIn vari settori della matematica e della fisica, come l'analisi funzionale o la meccanica quantistica, il concetto di spazio vettoriale \u00e8 applicato agli spazi di funzioni, in cui i vettori sono funzioni, come gli spazi di Hilbert e gli spazi di Banach.\nSegmento orientato.\nLa pi\u00f9 semplice e riduttiva rappresentazione di vettore \u00e8 il segmento orientato. In geometria un segmento orientato formula_1, o \"vettore applicato\", \u00e8 un segmento formula_2 dotato di un'orientazione, che rende formula_1 diverso da formula_4. Nello spazio bidimensionale pu\u00f2 essere visualizzato con un punto \"iniziale\" formula_5 e un punto \"finale\" formula_6, e viene anche denotato con formula_7. Nell'insieme di tutti i segmenti orientati si definisce una relazione di equivalenza, detta di \"equipollenza\", convenendo che due segmenti orientati sono equipollenti se hanno la stessa direzione, la stessa lunghezza e lo stesso verso. La classe di equivalenza definisce un vettore. La classe di equipollenza individuata da un vettore applicato formula_7 \u00e8 di solito denotata con il simbolo formula_9; si dice anche che formula_7 \u00e8 un rappresentante (non certamente unico) del vettore libero formula_9. In questo modo \u00e8 possibile definire in maniera naturale la somma formula_12.\nSpazio vettoriale.\nI vettori sono definiti come facenti parte di uno spazio vettoriale; il piano cartesiano formula_13, inteso come piano affine con un punto fissato formula_14, \u00e8 un esempio di spazio vettoriale (isomorfo allo spazio tangente in formula_14): un vettore \u00e8 rappresentato in tal caso come un punto del piano cartesiano determinato da una coppia di numeri reali formula_16. Disegnando una freccia che parte nell'origine formula_17 e arriva in formula_16, si ottiene la \"rappresentazione geometrica\" del vettore formula_16. Nello spazio tridimensionale un vettore \u00e8 analogamente una terna di numeri reali formula_20.\nIn generale, in dimensione formula_21 arbitraria (finita), l'insieme:\n\u00e8 uno spazio vettoriale di dimensione formula_21, i cui vettori sono ennuple di numeri reali:\nNumerosi esempi di spazi vettoriali possono essere costruiti sostituendo il campo formula_25 dei numeri reali con un campo qualsiasi, ad esempio il campo formula_26 dei numeri complessi. Una ennupla di numeri complessi \u00e8 quindi un vettore dello spazio vettoriale formula_27. Ogni spazio vettoriale (sopra il campo formula_28) di dimensione finita \u00e8 in effetti identificabile con formula_29, dopo aver fissato una opportuna base.\nIn molti spazi vettoriali di dimensione infinita un vettore pu\u00f2 essere descritto come una successione (infinita) di numeri: questo argomento necessita per\u00f2 di strumenti pi\u00f9 sofisticati, quali ad esempio la struttura di spazio di Hilbert.\nSomma e prodotto per scalare.\nIn quanto elementi di uno spazio vettoriale, i vettori possono essere sommati fra loro e moltiplicati per uno scalare secondo le operazioni che definiscono lo spazio vettoriale stesso.\nSomma di due vettori.\nIn due dimensioni i vettori possono essere sommati con la regola del parallelogramma, che corrisponde alla somma formula_30 di due vettori formula_31 e formula_32.\nIn generale, la somma di due vettori formula_33 e formula_34 in formula_29 \u00e8 definita nel modo seguente:\nLa somma \u00e8 associativa, commutativa e possiede l'elemento neutro che \u00e8 il vettore nullo; inoltre ogni elemento ha un opposto. In altre parole, i vettori con la somma formano un gruppo abeliano.\nProdotto di uno scalare per un vettore.\nIl prodotto di uno scalare formula_37 in formula_28 per un vettore formula_39 in formula_29 \u00e8 definito nel modo seguente:\nIn particolare, formula_42. Il prodotto \u00e8 associativo e gode della propriet\u00e0 distributiva rispetto alla somma.\nBase di uno spazio vettoriale e coordinate di un vettore.\nL'estensione del concetto di coordinate rispetto agli assi di un piano cartesiano \u00e8 quello di coordinate di un vettore rispetto ad una base. Una base \u00e8 un insieme di vettori tale per cui ogni elemento dello spazio vettoriale pu\u00f2 essere scritto in modo unico come combinazione lineare dei vettori appartenenti a tale insieme. Una base del piano cartesiano sono ad esempio i vettori formula_43, poich\u00e9 ogni vettore del piano si pu\u00f2 scrivere come somma di essi moltiplicati ciascuno per un opportuno scalare.\nNello specifico, dato uno spazio vettoriale formula_44 su un campo formula_28, l'insieme formula_46 di vettori di formula_44 \u00e8 una base di formula_44 se tali vettori sono linearmente indipendenti in formula_28 e generano formula_44, ovvero:\nIn particolare, per ogni vettore formula_52 di formula_44 gli scalari formula_54 sono le sue coordinate rispetto alla base scelta.\nData quindi una base formula_55, un qualsiasi vettore formula_56 pu\u00f2 essere espresso come combinazione lineare:\nLa scomposizione di vettori \u00e8 una procedura utilizzata ad esempio in fisica per scomporre le forze lungo direzioni particolari (ad esempio parallele e perpendicolari a determinati vincoli).\nBasi ortonormali e versori.\nUn caso particolare di sistema di riferimento \u00e8 quello ortonormale, in cui i vettori scelti come base sono tra loro ortogonali (base ortogonale) e tutti di lunghezza unitaria, cio\u00e8 versori. Nel caso del piano o dello spazio euclideo, un tale sistema di coordinate \u00e8 detto cartesiano. Un vettore viene dunque scomposto nelle sue \"componenti cartesiane\" e, convenzionalmente, i versori sono denominati con i simboli formula_58, formula_59 e formula_60 rispettivamente per gli assi formula_61, formula_62 e formula_63. I versori sono tali che:\ncon formula_65 il prodotto vettoriale. Un vettore formula_66 pu\u00f2 allora essere scritto come combinazione lineare dei versori canonici:\nIn generale, in un sistema di riferimento cartesiano, le componenti di un vettore coincidono con i coefficienti di Fourier.\nNorma di un vettore.\nGli elementi di uno spazio vettoriale non hanno automaticamente una \"lunghezza\", questa \u00e8 definita solo se si aggiunge un'ulteriore struttura matematica: la norma (o modulo) di un vettore, quindi il modulo non \u00e8 una propriet\u00e0 intrinseca del vettore.\nUno spazio vettoriale in cui \u00e8 definita la norma di un vettore \u00e8 uno spazio normato. Su un qualsiasi spazio vettoriale \u00e8 possibile definire vari tipi di norme. Ad esempio la norma euclidea di un vettore formula_68 \u00e8 il numero reale non negativo:\nQuesta quantit\u00e0 \u00e8 geometricamente interpretata come la lunghezza del vettore. Ovviamente \u00e8 possibile anche definire una norma differente da quella euclidea su formula_70 in tal caso si ottengono geometrie non euclidee.\nUn altro esempio \u00e8 il seguente: lo spazio delle funzioni continue a valori reali definite su un intervallo chiuso formula_71 pu\u00f2 essere dotato della norma :\nProdotto scalare e modulo di un vettore.\nDefinendo una forma quadratica formula_73 nello spazio vettoriale considerato si associa ad ogni coppia di vettori formula_74 e formula_75 uno scalare formula_76. Ad esempio la norma formula_77 caratterizza la \"lunghezza\" del vettore formula_74. Spesso la forma quadratica considerata \u00e8 un prodotto scalare, che caratterizza la struttura dello spazio euclideo: cos\u00ec due vettori formula_74 e formula_75 sono ortogonali se formula_81, mentre sono paralleli quando formula_82 assume valore massimo.\nIl prodotto scalare \"standard\" di due vettori formula_52 e formula_84 in formula_70 \u00e8 il numero:\nIl prodotto scalare tra due vettori viene indicato usualmente con uno dei simboli seguenti:\ndove formula_88 fa riferimento al prodotto matriciale tra un vettore riga e un vettore colonna, con formula_89 la trasposta di formula_52, che \u00e8 equivalente al prodotto scalare standard.\nImportanti spazi muniti di prodotto interno sono lo spazio euclideo (reale) e lo spazio di Hilbert (complesso).\nTramite il prodotto scalare standard \u00e8 possibile scrivere la norma euclidea come:\nSpazio duale e covettori.\nLe applicazioni che agiscono su uno spazio vettoriale e restituiscono un numero sono dette funzionali. L'insieme dei funzionali lineari definiti sui vettori di uno spazio vettoriale formula_44 \u00e8 lo spazio duale formula_93, i cui elementi per\u00f2, non essendo vettori, non subiscono una trasformazione controvariante al cambiamento di coordinate, bens\u00ec una trasformazione covariante (sono quindi covettori). Ad esempio, l'impulso o il momento angolare sono covettori.\nIl prodotto scalare definisce in modo naturale un isomorfismo tra vettori e covettori, cio\u00e8 tra lo spazio vettoriale e il suo duale. Se il prodotto scalare \u00e8 euclideo e la base \u00e8 ortonormale allora le componenti di vettori e covettori coincidono, motivo per cui la loro distinzione \u00e8 spesso trascurata nei testi di fisica pi\u00f9 elementari.\nOperazioni nello spazio tridimensionale.\nNello spazio tridimensionale sono particolarmente utilizzate alcune operazioni aggiuntive fra i vettori.\nProdotto vettoriale o esterno tra due vettori.\nIl prodotto vettoriale \u00e8 un'operazione definita tra due vettori formula_52 e formula_95 di formula_96 che restituisce un terzo vettore formula_97 che ha la direzione della retta perpendicolare al piano individuato da formula_52 e formula_95, e il suo modulo \u00e8 dato dalla formula:\ndove formula_101 \u00e8 l'angolo fra formula_52 e formula_95. Il verso del vettore formula_84 \u00e8 dato dalla regola della mano destra: disponendo pollice, indice e medio perpendicolari tra loro, se il pollice indica la direzione di formula_52 e l'indice la direzione di formula_95, allora il medio indica la direzione di formula_84 (si veda la figura a lato).\nEsplicitamente il prodotto vettoriale \u00e8 dato da:\ndove formula_109 indica il determinante e formula_58, formula_59 e formula_60 sono i versori degli assi. Il prodotto vettoriale si indica talvolta anche con la notazione formula_113.\nSi nota che il prodotto vettoriale \u00e8 nullo se almeno uno dei due vettori \u00e8 il vettore nullo, oppure se i vettori sono tra loro paralleli. Inoltre il prodotto vettoriale soddisfa l'identit\u00e0 ciclica di Jacobi, \u00e8 distributivo rispetto alla somma:\ned anticommutativo:\nProdotto misto di due vettori.\nUn prodotto misto \u00e8 un'espressione in cui compaiono contemporaneamente prodotti scalari e vettoriali di vettori. Ad esempio, il prodotto misto di tre vettori formula_116, formula_117, formula_118 \u00e8 del tipo formula_119 ed \u00e8 uno scalare. Il valore assoluto di questo scalare non dipende dall'ordine dei tre vettori e misura il volume del parallelepipedo costruito su di essi.\nUn prodotto misto che comprende due o pi\u00f9 prodotti vettoriali \u00e8 sempre riconducibile ad una somma di prodotti misti pi\u00f9 semplici, ciascuno avente al pi\u00f9 un prodotto vettoriale. Ad esempio:\nInterpretazione matriciale.\nUna matrice costituita da una sola riga, ovvero di dimensione formula_121, viene detta vettore riga; una matrice costituita da una sola colonna, ovvero di dimensione formula_122, viene detta vettore colonna. L'operatore di trasposizione, denotato generalmente con una formula_123 ad esponente (formula_124) trasforma vettori riga in vettori colonna e viceversa. Spesso i vettori di formula_70 vengono descritti come vettori colonna, per poter descrivere le trasformazioni lineari come prodotto con una matrice.\nProdotto di una matrice per un vettore.\nI vettori di formula_29 possono essere considerati delle matrici a una riga o una colonna. Per questo motivo \u00e8 lecito parlare di moltiplicazioni tra matrici e vettori; in ossequio alle regole della moltiplicazione di matrici, un vettore colonna di dimensione formula_122 sar\u00e0 moltiplicabile \"a sinistra\" per una matrice a condizione che il numero di colonne della matrice sia formula_21.\nGeneralmente si intende e si usa questo tipo di moltiplicazione, anche se in linea di principio \u00e8 anche possibile moltiplicare \"a destra\" un vettore formula_121 per una matrice con formula_21 righe.\nMatrice come prodotto esterno.\nIl prodotto di Kronecker, definibile come prodotto tensoriale fra un vettore e uno trasposto rispettivamente in formula_29 e formula_132, \u00e8 la matrice formula_133:\ndove la formula_123 ad apice indica l'operazione di trasposizione. Ad esempio per formula_136:\nPi\u00f9 in generale, dati due vettori formula_52 e formula_84 appartenenti a due spazi vettoriali formula_44 e formula_141 sopra lo stesso campo formula_28, il prodotto tensoriale tra i due vettori \u00e8 un tensore di rango formula_143\nSe formula_44 e formula_141 sono spazi vettoriali di dimensione formula_21 e formula_148, fissate due basi, il prodotto tensoriale formula_149 \u00e8 descrivibile come uno spazio di matrici ed il prodotto tensoriale in coordinate si scrive come sopra.\nCambiamento di base.\nIn uno spazio di dimensione finita un vettore pu\u00f2 essere definito come una ennupla di numeri formula_150 che in seguito ad un cambio di sistema di riferimento subiscono una trasformazione controvariante, ovvero passando dal sistema di coordinate formula_151 al sistema formula_152 si ha:\ndove si \u00e8 utilizzata la notazione di Einstein, e formula_154 sono le componenti del vettore nel nuovo sistema di riferimento. Un vettore \u00e8 dunque un tensore di tipo formula_155. Uno scalare pu\u00f2 del resto essere pensato come un vettore di una sola componente, e coincide con un tensore di rango nullo."}
{"id": "65717", "revid": "2016868", "url": "https://it.wikipedia.org/wiki?curid=65717", "title": "Hu", "text": ""}
{"id": "65720", "revid": "599", "url": "https://it.wikipedia.org/wiki?curid=65720", "title": "Funzione di Moebius", "text": ""}
{"id": "65725", "revid": "125010562", "url": "https://it.wikipedia.org/wiki?curid=65725", "title": "Amiga CD32", "text": "Il Commodore Amiga CD32, comunemente chiamato Amiga CD32 o CD32, \u00e8 una console per videogiochi da tavolo prodotta dalla Commodore International tra il 1993 ed il 1994, basata sulla piattaforma informatica Amiga e sull'uso del CD-ROM come supporto di memoria.\nInsieme al precedente Commodore CDTV, del quale \u00e8 in grado di leggere gran parte del software su CD-ROM per esso sviluppato, l'Amiga CD32 rappresenta il tentativo di Commodore International di conquistare uno spazio nel settore dell'elettronica di consumo non strettamente legato all'informatica. era pubblicizzato come \"The world's first 32-bit CD games console\", la prima console a 32 bit con CD-ROM. In realt\u00e0 fu Fujitsu che a partire da febbraio 1993, anche se esclusivamente in Giappone, commercializz\u00f2 la prima vera console a 32-bit con lettore CD-ROM, l'FM Towns Marty.\nStoria.\nTra la fine degli anni 1980 e gli anni '90 del Sega Mega Drive prima e del SuperNES decret\u00f2 l'inizio di una nuova epoca caratterizzata dalle alte prestazioni grafiche e sonore, mandando in crisi la diffusione degli home computer. Commodore International, grande produttrice di computer ad uso domestico decise di creare con la tecnologia dei suoi computer Amiga una console, per poter fare concorrenza nel settore e per non perdere la nuova fetta di mercato, che potesse sfruttare il parco giochi gi\u00e0 esistente per questa piattaforma, nacque cos\u00ec l'Amiga CD32.\nLa nuova macchina venne presentata il 16 luglio 1993 al Museo della Scienza di Londra e commercializzata dal settembre 1993, ma era tuttavia una console basata sulla piattaforma hardware Amiga 1200 gi\u00e0 prodotta e venduta qualche tempo prima, a cui erano stati aggiunti essenzialmente un lettore CD-ROM e un nuovo chip (\"Akiko\"). Inoltre la scarsezza tecnologica, la penuria di titoli che sfruttassero le peculiarit\u00e0 della macchina (Akiko e CDROM), le difficolt\u00e0 economiche di Commodore International, la competitivit\u00e0 dei concorrenti non permisero alla macchina di imporsi, decretando in poco tempo la sua scomparsa; venne infatti commercializzata - ottenendo un discreto successo commerciale, anche se non sufficiente a salvare la Commodore - fallimento di quest'ultima nell'aprile 1994. \nCaratteristiche.\nIl CD32 \u00e8 una macchina priva di reale supporto hardware per la grafica tridimensionale (grafica 3D), la quale nel periodo di uscita di questa console si stava diffondendo rapidamente nel fiorente mercato videoludico. Bisogna considerare che oltre al mercato delle console con grafica 3D, anche il mercato PC si dirigeva verso una medesima tecnologia, rendendo standard un tipo di organizzazione della memoria grafica pi\u00f9 idonea al disegno di poligoni, la cosiddetta grafica chunk.\nL'architettura Amiga, ideata negli anni '80, era invece stata progettata con in mente una gestione efficiente della grafica 2D (la grafica planare). Disegnare un poligono su Amiga richiedeva cos\u00ec molte pi\u00f9 istruzioni e accessi in memoria proprio a causa di questo tipo di organizzazione grafica.\nIl CD32 possedeva un chip custom particolare denominato \"Akiko\" deputato alla conversione hardware tra grafica planare e grafica chunk. Questo permetteva un disegno efficiente dei poligoni e scaricava la CPU dall'onere della conversione che comunque occupava banda e memoria. \"Akiko\" \u00e8 dunque una soluzione parziale e a basso costo all'inadeguatezza tecnologica del chipset AGA per ci\u00f2 che concerne la grafica 3D degli anni '90. Il sistema CD32 era privo di supporto hardware per il decoding di filmati MPEG-1, sebbene riuscisse a mostrare su schermo filmati a 24 bit 320x256 ad una velocit\u00e0 accettabile di circa 15 o 17 frame al secondo, e fino a 25 frame al secondo se si ottimizzava il caricamento e la gestione della memoria e usando versioni modificate dei file IFF-ANIM di Amiga. Tuttavia questo non era sufficiente a mostrare filmati MPEG. Per ottenere il \"full motion video\" MPEG-1 fu quindi messo a disposizione sul mercato un modulo aggiuntivo da comprare a parte e montare nell'apposito slot di espansione posteriore, il Commodore Full Motion Video, in grado di trasformare l'Amiga CD32 in un lettore di Video CD, il primo supporto digitale per l'home video della storia, il quale, negli anni '90, ha fatto concorrenza al VHS con scarso successo (il suo successore, il DVD-Video, \u00e8 riuscito invece nell'intento di soppiantare il VHS). L'Amiga CD32 \u00e8 dotata di porte per tastiera e mouse (non compresi con l'Amiga CD32), e, con un'apposita docking station \u00e8 trasformabile in un home computer comparabile all'Amiga 1200.\nVideogiochi.\nVennero regolarmente pubblicati meno di 200 giochi per CD32. Gran parte di essi erano porting di giochi per i computer Amiga 500 o Amiga 1200, con poco altro di originale.\nSecondo una selezione fatta dalla rivista \"Retro Gamer\", i dieci pi\u00f9 grandi giochi per Amiga CD32 sono \"Diggers\", \"Worms\", \"Flink\" (unico dell'elenco non uscito anche per computer), \"Banshee\", \"Guardian\", \"Beneath a Steel Sky\", \"\", \"D/Generation\", \"Simon the Sorcerer\", \"Zool\"."}
{"id": "65726", "revid": "1897281", "url": "https://it.wikipedia.org/wiki?curid=65726", "title": "Capo (araldica)", "text": "Capo (in francese: \"chef\") \u00e8 un termine utilizzato in araldica per indicare una pezza onorevole staccata, in testa allo scudo, da una linea di partizione a 2 moduli d'altezza, dalla testata (1/4).\nCaratteristiche.\nIl capo \u00e8 una pezza onorevole (di primo ordine) che occupa il terzo superiore dello scudo, ed \u00e8 delimitata da una linea orizzontale. Simboleggia l'elmo del cavaliere.\nMolto spesso il capo veniva inserito su uno stemma preesistente come \"capo di concessione\", per indicare l'appartenenza ad un particolare ordine equestre o per dimostrare la particolare benevolenza di un potente che concedeva l'uso delle proprie armi.Questo \u00e8 il motivo per cui, solitamente, il capo viene citato quale ultimo elemento della blasonatura: viene cio\u00e8 prima descritto lo scudo senza il capo di concessione e, al termine, si blasona l'elemento aggiunto.\n\u00c8 possibile trovare stemmi con due, tre o, eccezionalmente, quattro capi sovrapposti in ordine decrescente di importanza. Si trovano, nell'ordine, il capo della Chiesa (per la superiorit\u00e0 del papato sull'impero) quindi il capo \"di religione\", quello dell'impero ed eventualmente altri di regni o di citt\u00e0 o di fazione.\nIn altri paesi la funzione del capo poteva essere svolta da una bordura, che in Spagna \u00e8 composta dalle armi reali (il castello di Castiglia ed il leone del Le\u00f3n), altrove poteva portare il palato d'Aragona o l'azzurro con i gigli borbonici d'oro.\nVarianti del capo.\nUn capo \u00e8 detto \"appuntato\" quando \u00e8 costituito da un triangolo il cui vertice scende al centro del terzo superiore dello scudo. La disposizione inversa, che spesso risulta quando il capo \u00e8 posto su uno scaglionato, \u00e8 detta \"capo contrappuntato\".\nIl \"capo ristretto\" \u00e8 quello di altezza ridotta.\nIl \"capo a sinistra\" \u00e8 quello costituito da un triangolo la cui base \u00e8 la linea in banda che divide idealmente un capo ordinario; il \"capo a destra\" \u00e8 simmetrico al precedente e la base \u00e8 costituita dalla linea in sbarra che divide un capo ordinario.\nPrincipali tipi di capi.\nI principali capi sono:\nCapi di concessione.\nCapo del Gonfalonierato.\nConcesso ai benemeriti della Chiesa ed ai gonfalonieri. Le famiglie pi\u00f9 illustri, tra quelle insignite della dignit\u00e0 di gonfalonieri pontifici ereditari, assunsero il 'palo del Gonfalonierato'.\nCapo di Leone X.\nLa rotella di Francia nel 1465 venne concessa da Luigi XI, re di Francia, a Pietro dei Medici di Firenze, col diritto di trasmetterla ai propri discendenti che da allora la impiegarono per sostituire la palla superiore dello stemma dei Medici, rossa come le altre\nCapo dell'Impero.\nDetto anche \"Capo d'Impero\". L'aquila si trova talora anche \"rostrata\" o \"armata\" del campo.\nCapo di Savoia.\nPresente in molti stemmi comunali e alcuni provinciali, il capo esprime in genere una particolare dipendenza istituzionale nei confronti di Casa Savoia, oppure funge da espressione della potest\u00e0 italiana sopra un dato territorio. Tre sono le blasonature che tale capo pu\u00f2 assumere (la prima \u00e8 nettamente la pi\u00f9 diffusa):\nCapo del Littorio.\nFu istituito con e reso obbligatorio per tutti gli stemmi di comuni, province ed enti morali e parastatali durante il regime fascista; la normativa prevedeva altres\u00ec la possibilit\u00e0 di concederne l'uso anche a enti di diverso tipo e a privati responsabili di \"servizi eminenti resi alla patria ed al Re\". Sebbene il ne avesse previsto la completa eliminazione, alcuni enti si limitarono a modificarlo eliminando il fascio, sostituendolo con altri elementi, oppure lasciando il capo di rosso vuoto.\nCapo d'Angi\u00f2.\nD'azzurro carico di tre gigli d'oro, ordinati in fascia ed alternati dai quattro pendenti di un lambello di rosso, cucito.\nIntrodotto in Italia da Carlo d'Angi\u00f2, veniva concesso alla parte guelfa, a ricordo della vittoria su Manfredi ottenuta a Benevento nel 1266.\nCapo di Napoli o d'Angi\u00f2-Sicilia.\nD'azzurro, seminato di gigli d'oro, al lambello a 4 pendenti di rosso.\nCapo d'Aragona.\nD'oro, a 4 pali di rosso.\nCapo di Svevia.\nD'argento, all'aquila spiegata e coronata di nero.\nCapo di Sicilia.\nInquartato in decusse: nel 1\u00b0 e 4\u00b0 di Svevia, nel 2\u00b0 e 3\u00b0 d'Aragona.\nCapo del Senato Romano.\nDi porpora alla croce greca d'argento e alla sigla SPQR d'oro. Era usato dai senatori non originari dell'Urbe. Se ne hanno esempi negli stemmi, conservati nell'Aula Consiliare del Palazzo Senatorio, di Raimondo Tolomei (1358), Ungaro degli Atti (1359) e di Tommaso Pianciani (1360).\nCapo di Firenze.\nD'argento, al giglio aperto e bottonato di rosso.\nCapo di Baviera.\nRombeggiato d'azzurro e d'argento\nCapo d'Inghilterra.\nDi rosso al leopardo d'oro\nCapo di Svezia.\nD'azzurro a 3 corone d'oro\nCapo di San Marco.\nD'argento al leone di San Marco d'oro, eccezionalmente si trova con il fondo rosso (stemmi dei patriarchi Adeodato Giovanni Piazza e Giovanni Urbani). Viene anche detto \"di Venezia\".\nCapo di San Giorgio (o di Milano).\nD'argento alla croce di rosso, riprendendo la figura araldica della Croce di San Giorgio. Viene anche detto \"di Milano\" in quanto la Croce di San Giorgio corrisponde anche allo stemma della citt\u00e0 di Milano e viene pertanto utilizzata anche da personalit\u00e0 ad essa legate, come nel caso degli ultimi due arcivescovi, per ribadire il forte legame con la citt\u00e0.\nCapo napoleonico per i principi sovrani.\nD'azzurro, all'aquila napoleonica d'oro.\nCapo napoleonico per i principi gran dignitari dell'impero.\nD'azzurro, seminato di api d'oro.\nCapo napoleonico per i duchi.\nDi rosso, seminato di stelle d'argento.\nCapo napoleonico per le bonne ville del primo impero di Francia.\nUsato dalle bonne ville del primo impero di Francia: Di rosso, caricato di tre api d'oro.\nCapo napoleonico per le buone citt\u00e0 del regno d'Italia (1805-1814).\nUsato negli stemmi delle \"buone citt\u00e0\" del regno napoleonico d'Italia: \nDi verde colla lettera N d'oro posta nel cuore ed accostata da tre rose a sei foglie, del medesimo.\nCapi di appartenenza (o 'di religione').\nCapo di Malta.\nDi rosso, alla croce a 8 punte biforcata e allungata d'argento.\nCapo di San Francesco o dell'ordine minoritico\nD'azzuro alla croce sormontata dalle braccia di Cristo e San Francesco, in decusse, recanti le stimmate.\nCapo dei Templari.\nD'argento, alla croce di rosso.\nCapo dei cavalieri di Santa Maria Teutonica.\nD'argento, alla croce patente di nero.\nCapo dell'ordine di San Lazzaro.\nD'argento, alla croce di verde. (Successivamente la croce divenne biforcata).\nCapo dell'ordine di San Maurizio.\nDi rosso, alla croce trilobata d'argento.\nNel 1573 l'ordine di San Maurizio venne fuso con quello di San Lazzaro e alla croce mauriziana venne accollata quella biforcata di verde\nCapo di Santo Stefano.\nD'argento, carico di una croce Stefaniana (otto punte) di rosso.\nLa croce, a otto punte biforcata e allargata di rosso, \u00e8 spesso delimitata da un filetto d'oro\nL'ordine, istituito da Cosimo I dei Medici nel 1562, venne concesso a famiglie toscane che si erano distinte nella civilt\u00e0 e nel commercio\nCapo dell'ordine del Cristo.\nD'argento, alla croce patente di rosso caricata da una sottile croce del campo.\nCapo dell'ordine Costantiniano di San Giorgio.\nD'argento, alla croce gigliata di rosso, filettata d'oro, le braccia caricate dalle lettere I.H.S.V. (IN HOC SIGNO VINCES), caricata in cuore dal monogramma greco CHRISTOS d'oro.\nCapo dell'ordine del Santo Sepolcro.\nD'argento, alla croce potenziata di rosso, accantonata da quattro crocette dello stesso."}
{"id": "65728", "revid": "31269", "url": "https://it.wikipedia.org/wiki?curid=65728", "title": "Commodore CDTV", "text": "Il Commodore CDTV (abbreviazione diffusa: CDTV, sigla dell'inglese \"Commodore Dynamic Total Vision\"; nome in codice: \"Baby\") \u00e8 un prodotto della Commodore Business Machines Inc. commercializzato dal 1991 al 1993 in vari Paesi del mondo tra cui l'Italia. Pi\u00f9 specificamente \u00e8 un lettore stand-alone di CD-ROM a contenuti multimediali e interattivi memorizzati secondo lo standard proprietario CDTV Multi Media (sviluppato dalla Commodore, oggi i diritti sono detenuti da Amiga Inc.), nonch\u00e9 un lettore stand-alone di CD Audio, CD+G, CD+MIDI e Photo CD.\nBasato sulla piattaforma informatica Amiga, si pose come un computer Amiga \"special purpose\" dedicato alla lettura di CD su tale supporto di memoria. In quanto computer il Commodore CDTV detiene un primato: \u00e8 il primo computer della storia commercializzato con di serie un lettore di CD-ROM. Il suo principale concorrente fu il CD-i (CD Interactive) di Philips, che richiedeva invece una piattaforma di sviluppo dedicata.\nStoria.\nIl Commodore CDTV \u00e8 stato annunciato all'International Summer Consumer Electronics Show del 1990 (2\u20135 giugno 1990 \u2013 McCormick Place \u2013 Chicago, Illinois, Stati Uniti) durante il quale \u00e8 stata distribuita una ricca cartella stampa esplicativa delle sue caratteristiche. Cinque mesi dopo il Commodore CDTV \u00e8 stato presentato in anteprima mondiale all'International Winter Consumer Electronics Show del 1991 (10\u201313 gennaio 1991 \u2013 Las Vegas Convention Center \u2013 Las Vegas, Nevada, Stati Uniti). Nel marzo 1991 \u00e8 iniziata la vendita al dettaglio negli Stati Uniti con un prezzo di lancio fissato a 999 dollari.\nIn Italia il Commodore CDTV \u00e8 stato presentato in anteprima ad un pubblico selezionato (giornalisti e operatori di settore) il 5 giugno 1991 in Via Tortona 15 a Milano durante un evento appositamente organizzato in una sala allestita in stile tecno-futurista. Testimonial del neonato prodotto commerciale sono stati vari relatori, tra cui Francesco Alberoni, i quali hanno illustrato le potenzialit\u00e0 della multimedialit\u00e0 e le caratteristiche avveniristiche del Commodore CDTV. I partecipanti all'evento in seguito hanno potuto utilizzare alcuni Commodore CDTV con vari software tra cui il primo titolo in lingua italiana: l\"Enciclopedia italiana Grolier\". La presentazione del Commodore CDTV al grande pubblico \u00e8 avvenuta invece allo SMAU del 1991 (3\u20137 ottobre 1991 \u2013 Fiera di Milano \u2013 Milano) dove Commodore International Ltd. era presente ufficialmente con un proprio stand. Star dello stand \u00e8 stato proprio il Commodore CDTV al quale era riservato ampio spazio espositivo sempre affollato da visitatori a cui gentili addette alle pubbliche relazioni mostravano le capacit\u00e0 multimediali del neonato Commodore. Tra le varie postazioni di Commodore CDTV svettava un video wall che mostrava anch'esso le capacit\u00e0 multimediali del Commodore CDTV commentate da uno speaker. \nL'importazione e la distribuzione autorizzata del Commodore CDTV in Italia \u00e8 stata curata direttamente dalla Commodore International Ltd. attraverso la propria consociata italiana Commodore Italiana S.r.l. che lo ha reso disponibile per la vendita al dettaglio a partire dal giugno 1991. In particolare Commodore Italiana S.r.l. ha distribuito in Italia una confezione localizzata del Commodore CDTV contenente la suddetta \"Enciclopedia italiana Grolier\" su CDTV Multi Media, opera di notevole valore economico all'epoca disponibile in commercio anche da sola con un prezzo di listino per il pubblico di 750.000 lire. Venne dismesso nel 1993, con l'inizio della produzione dell'Amiga CD32.\nDescrizione.\nIl CDTV sostanzialmente \u00e8 un'Amiga 500 dotata di drive per la lettura di compact disc, il tutto inserito in un \"chassis\" nero dall'aspetto simile a quello di un videoregistratore o di un lettore di DVD-Video stand-alone. Il CDTV \u00e8 stato per\u00f2 commercializzato senza tastiera, floppy disk drive e mouse. Disponibili all'epoca come accessori, se aggiunti lo fanno diventare quindi un home computer comparabile all'Amiga 500, anche se non completamente compatibile con il parco software Amiga; il pacchetto completo di tutti questi accessori venne anche commercializzato come \"CDTV Computer System\". Rispetto all'Amiga 500 il CDTV ha di serie un joypad/telecomando a raggi infrarossi che permette la fruizione dei titoli multimediali su CD-ROM. Il CDTV, oltre ai CD-ROM con contenuti multimediali e interattivi (enciclopedie, corsi di lingua inglese, videogiochi, ecc.), \u00e8 in grado di leggere anche CD Audio e CD+G (\"CD plus Graphics\"). Se dotato di floppy disk drive esterno (disponibile all'epoca come accessorio), \u00e8 poi in grado di leggere anche tutto il software Amiga disponibile su floppy disk.\nAnalisi storica.\nCommodore International non ebbe mai eccelse politiche di promozione e commercializzazione, e anche con il CDTV non si dimostr\u00f2 in grado di promuovere adeguatamente il prodotto: la sua pubblicit\u00e0 troppo spesso si trovava sulle riviste di informatica, magari dedicate proprio ai modelli Commodore, e non su quelle dedicate all'audiofilia e all'Hi-Fi. Molti utenti Amiga, inoltre, gi\u00e0 proprietari di Amiga 500 o 2000, preferivano aspettare l'uscita del modulo aggiuntivo (A570), o dotarsi di un CD-Rom SCSI per poter usufruire dei vantaggi forniti dal supporto CDROM. La mancata informazione che i CD per CDTV potevano essere programmati con la stessa facilit\u00e0 con cui si realizzavano i programmi destinati alla piattaforma Amiga, con gli stessi tool di sviluppo ed a basso costo (un vantaggio per le piccole software house dell'epoca), e soprattutto che questi CD potevano essere letti dagli amiga classici, purch\u00e9 ad essi fosse collegato un lettore CD-ROM di quelli comunemente in vendita all'epoca, fu un grave handicap di cui soffr\u00ec la piattaforma CDTV.\nMolti sostengono che il CDTV fu una macchina innovativa, ma che venne presentata in modo sbagliato. Ebbe comunque il merito di aprire la strada al successivo CD32 e fu, assieme al CD-i di Philips, l'antesignana delle moderne console di gioco basate su CD. In realt\u00e0 la prima in senso assoluto fu il PC Engine Duo, commercializzato in Giappone nel 1991: questa macchina, un ibrido 8-bit (CPU)/16-bit (GPU), altro non era che la fusione della console PC Engine (1987) con il suo lettore CD, il PC Engine CD-ROM2 (uscito nel 1988).\nNel CDTV di Commodore i dischi CD-ROM, come in molti dei primi lettori CD-ROM, non potevano essere inseriti direttamente ma avevano bisogno di un apposito \"caddy\", un supporto quadrato (solitamente venduto a parte), su cui appoggiare il CD e da inserire come un cassetto, nella meccanica del lettore CD. Una sicura protezione per il CD, dal momento in cui era estratto dalla sua confezione originale, fino al momento in cui entrava nella macchina, e che garantiva protezione anche durante l'estrazione del CD, ma un altro dei motivi dello scarso successo che questa macchina ebbe a godere nei confronti del pubblico, in un periodo in cui tutti i lettori CD si stavano orientando di preferenza verso la soluzione che prevedeva una meccanica dotata del pi\u00f9 pratico cassetto estraibile, su cui appoggiare direttamente il CD.\nGli accessori.\nPer il CDTV sono stati commercializzati i seguenti accessori originali Commodore:\nVideogiochi.\nElenco approssimativo dei videogiochi pubblicati ufficialmente e commercialmente per CDTV:"}
{"id": "65729", "revid": "1652635", "url": "https://it.wikipedia.org/wiki?curid=65729", "title": "Storia del Belgio", "text": "Questa voce tratta la storia dello stato europeo del Belgio.\nCronologia storica.\nIl duca Filippo il Buono di Borgogna istituisce il Gran Consiglio Ambulante (1455) e gli Stati Generali (1463).\nPrima dell'indipendenza.\nI primi segni dell'attivit\u00e0 dell'et\u00e0 del Bronzo in Belgio datano attorno al 1750 a.C. Dal 500 a.C. alcune trib\u00f9 celtiche si insediarono nella regione e iniziarono a commerciare con il mondo mediterraneo. Dal 150 a.C. iniziarono ad essere usate le prime monete. I primi abitanti della zona furono i \"belgae\", i quali occupavano una vasta area dell'Europa celtica. L'arrivo delle prime trib\u00f9 germaniche nella regione viene citata nel \"De bello Gallico\" di Gaio Giulio Cesare.\nNel 51 a.C. il Belgio venne conquistato dalle legioni di Giulio Cesare, entrando a far parte dell'Impero Romano. Come provincia romana, la Gallia Belgica, il Belgio inizi\u00f2 a prosperare. La Gallia Belgica era molto pi\u00f9 estesa dell'attuale Belgio e comprendeva citt\u00e0 come \"Nemetacum\" (Arras), \"Divodurum\" (Metz), \"Bagacum\" (Bavay), \"Aduatuca\" (Tongeren), \"Durocorturum\" (Reims). A nord-est della Gallia Belgica, si trovava il territorio romano inquadrato nella \"Germania Inferior\".\nDopo la caduta dell'Impero Romano, le trib\u00f9 germaniche iniziarono ad invadere le Gallie. Uno di questi popoli, i franchi, riusc\u00ec a instaurare un nuovo regno sotto la dinastia dei Merovingi. Clodoveo I fu il re pi\u00f9 conosciuto della dinastia merovingia, il quale aveva un dominio che comprendeva l'attuale Francia settentrionale e il Belgio. Clodoveo si convert\u00ec al cristianesimo. Molti letterati cristiani, la maggior parte dei quali monaci irlandesi, iniziarono a predicare il Vangelo dando avvio a un'ondata di conversioni. La dinastia merovingia dur\u00f2 relativamente poco e nell'Ottavo secolo venne sostituita dalla dinastia Carolingia. Dopo il contenimento dei Mori a Poitiers da parte di Carlo Martello (732), Carlo Magno riusc\u00ec a mettere sotto il suo dominio gran parte dell'Europa cristiana e venne incoronato, nel giorno di Natale dell'800, imperatore d'occidente da Papa Leone III. Nell'891 Arnolfo di Carinzia riusc\u00ec a sconfiggere i vichinghi nei pressi di Lovanio.\nI territori del dominio franco vennero divisi e riuniti per diverse volte nel corso dell'Alto medioevo, ma alla fine furono divisi tra Regno di Francia e Sacro Romano Impero. Nel corso del Basso medioevo le parti della Contea delle Fiandre che si estendevano ad ovest dello Schelda passarono sotto il dominio del Regno di Francia, mentre il resto del territorio rest\u00f2 sotto il controllo, almeno nominale, del Sacro Romano Impero. Nel corso del tempo il Sacro Romano Impero perdette il controllo effettivo del territorio dell'attuale Belgio, cos\u00ec si formarono alcuni staterelli indipendenti tra loro tra cui la Contea delle Fiandre, il Marchesato di Namur, il Ducato di Brabante, la Contea di Hainaut, il Ducato di Limburg, il Lussemburgo e il Principato vescovile di Liegi. Tra l'Undicesimo e il Dodicesimo secolo fior\u00ec nella regione l'arte mosana.\nNel Due-Trecento molte citt\u00e0, tra cui Ypres, Anversa e Bruges riuscirono a ottenere l'indipendenza e iniziarono a prosperare. Nel 1302 ebbe luogo a Courtrai la Battaglia degli speroni d'oro che oppose il Re di Francia Filippo IV il Bello contro le milizie delle citt\u00e0 fiamminghe ribellatesi al dominio del re francese. Nel 1433 la maggior parte del territorio belga e lussemburghese, come pure quello dei Paesi Bassi, entr\u00f2 a far parte dei domini del Duca di Borgogna Filippo il Buono e dei suoi discendenti.\nQuando Maria di Borgogna si spos\u00f2 con Massimiliano d'Asburgo, i domini della casa di Borgogna entrarono a far parte del dominio asburgico; il loro figlio Filippo si spos\u00f2 con Giovanna di Spagna, figlia a sua volta di Ferdinando d'Aragona e Isabella di Castiglia. Carlo, il nipote di Maria di Borgogna, eredit\u00f2 una serie di domini. Nel Quattro-Cinquecento, alcune citt\u00e0 belghe, come Anversa, Bruxelles, Ypres, Bruges e Gent diventarono tra le citt\u00e0 pi\u00f9 prospere d'Europa.\nCon la Prammatica sanzione del 1549, emanata da Carlo V, le diciassette province dei Paesi Bassi venivano riconosciute come entit\u00e0 separate dal Regno di Francia e dal Sacro Romano Impero. Verso la met\u00e0 del Cinquecento le province settentrionali dei Paesi Bassi diventarono di religione protestante, mentre quelle meridionali restarono di fede cattolica. Nel 1555 a Bruxelles Carlo V abdic\u00f2 in favore del figlio Filippo. Dopo l'ascesa al trono di Filippo II, il re spagnolo tent\u00f2 di estirpare la religione protestante nei Paesi Bassi, dando cos\u00ec inizio alla Guerra degli Ottanta anni. Con la caduta di Anversa del 1585 la Spagna riusc\u00ec a reimpossessarsi delle province meridionali. Nel 1581 le province settentrionali pronunciarono l'Atto di abiura.\nCon la Pace di Vestfalia la Spagna riconobbe l'indipendenza delle Province Unite, ma riusc\u00ec a conservare il possesso sulle province meridionali, che corrispondevano all'attuale Belgio. Anversa nel Seicento rest\u00f2 una delle maggiori citt\u00e0 commerciali d'Europa. Dopo il Trattato di Utrecht del 1713, gli attuali territori del Belgio e del Lussemburgo, eccettuato il Principato vescovile di Liegi, passarono sotto il dominio degli Asburgo d'Austria.\nCon lo scoppio della Rivoluzione francese nel 1789 i Paesi Bassi austriaci dichiararono la loro indipendenza, ma vennero rioccupati l'anno successivo dalle truppe asburgiche.\nPeriodo napoleonico.\nLe truppe della Francia rivoluzionaria invasero i Paesi Bassi austriaci nel 1795. Furono riorganizzati in dipartimenti sul modello francese e integrati alla Francia. Venne sciolto anche il Principato vescovile di Liegi. Con il Trattato di Campoformido del 1797 l'Austria conferm\u00f2 la cessione dei Paesi Bassi meridionali. Fino all'instaurazione del consolato nel 1799 i cattolici venivano perseguitati dai francesi.\nL'Universit\u00e0 di Lovanio venne chiusa nel 1797, i sacerdoti venivano considerati come criminali e le chiese venivano saccheggiate. Durante l'iniziale dominazione francese l'economia belga si trovava paralizzata; fu proibito esportare dal porto di Anversa, dovevano essere pagate pesanti tasse in moneta d'oro e d'argento, mentre la merce francese doveva essere pagata con gli \"assignats\". Durante questo periodo circa 800.000 belgi fuggirono dai Paesi Bassi meridionali. L'occupazione francese port\u00f2 a un'ulteriore soppressione della lingua olandese, compresa la sua abolizione come lingua amministrativa. Con il motto \"una nazione, una lingua\" il francese divenne l'unica lingua accettata nella vita pubblica, negli affari. Le successive misure del governo francese, tra cui la coscrizione obbligatoria nell'esercito francese, furono molto impopolari, in particolare presso la popolazione fiamminga, causando lo scoppio della Guerra dei contadini (\"Guerre des Paysans)\".\nLa dominazione francese dur\u00f2 fino al 1814. Proprio in Belgio, a Waterloo, ebbe luogo l'ultima campagna di Napoleone Bonaparte prima di venire esiliato nell'Isola di Sant'Elena. Dopo la sconfitta di Bonaparte le maggiori potenze dell'epoca si accordarono al Congresso di Vienna per riunire gli antichi Paesi Bassi austriaci con l'ex repubblica delle Province Unite, creando il Regno Unito dei Paesi Bassi, il quale serviva da stato cuscinetto a un'eventuale invasione francese. Il regno venne dato a un re protestante, Guglielmo d'Orange. Il Principato vescovile di Liegi venne definitivamente sciolto, entrando a far parte del Regno Unito dei Paesi Bassi.\nIndipendenza.\nNell'agosto del 1830 scoppi\u00f2 la rivoluzione. Aiutato dalle forze armate francesi, ma anche grazie al tacito appoggio della Gran Bretagna, il Belgio si trov\u00f2 a lottare per la sua indipendenza contro gli olandesi. Un \"vertice\" diplomatico europeo convocato a Londra da Talleyrand dichiar\u00f2 infine l'indipendenza del Belgio sotto la dinastia di Sassonia-Coburgo-Gotha. Le forze politiche che promossero l'indipendenza belga furono la Chiesa cattolica e i pensatori liberali. Sebbene la rivoluzione fosse iniziata con alcune rivendicazioni al Re dei Paesi Bassi, ben presto degener\u00f2 in lotta armata.\nLe potenze europee temevano che il Belgio potesse diventare una repubblica oppure venisse annesso dalla Francia, cos\u00ec intervennero e trovarono in Leopoldo della Casa Sassonia-Coburgo la soluzione del problema. Il nuovo re si insedi\u00f2 nel luglio 1831. I Paesi Bassi lottarono ancora per almeno otto anni, ma alla fine riconobbero l'indipendenza belga con un trattato firmato nel 1839. Il Belgio divent\u00f2 una monarchia costituzionale, ma con un suffragio molto ristretto che copriva soltanto l'1% della popolazione totale.\nDall'indipendenza alla prima guerra mondiale.\nUno dei problemi maggiori per il nuovo regno fu, fin dall'inizio, la questione linguistica. Il francese divenne lingua ufficiale del Belgio gi\u00e0 dal 1830. La vita culturale del Belgio ottocentesco fu fortemente influenzata da quella francese. In risposta a questo fenomeno ci fu un crescente spirito di nazionalismo tra la popolazione fiamminga. L'obiettivo della parit\u00e0 linguista fu raggiunto soltanto negli anni venti e trenta del Novecento. Bruxelles divenne bilingue.\nLa cultura vallone, dopo un lungo periodo di ristagno, visse a partire dalla fine dell'Ottocento una forte rinascita. Alcuni scrittori belgi francofoni di fama internazionale furono Maurice Maeterlinck, Michel de Ghelderode e Henri Michaux. L'Ispettore Maigret, personaggio di finzione, fu la creazione del belga Georges Simenon, ed anche la scrittrice britannica Agatha Christie scrisse di Hercule Poirot, fittizio investigatore belga protagonista di alcuni dei suoi racconti, caratterizzandolo con una spiccata pronuncia francese e da alcuni comportamenti caratteristici dei belgi. Nelle arti figurative, \u00c9mile Verhaeren fu uno dei fondatori del simbolismo e James Ensor fu un influente pittore espressionista; anche i pittori surrealisti Paul Delvaux e Ren\u00e9 Magritte furono molto acclamati a livello internazionale.\nNella Conferenza di Berlino del 1884-85 venne attribuita a Leopoldo II del Belgio la regione africana del Congo, chiamandola Stato Libero del Congo (poi conosciuta come Congo belga). Il Congo fu una sorta di possedimento personale di re Leopoldo, il quale fece installare diversi empori commerciali lungo il fiume Congo. Nel 1908 la sovranit\u00e0 del Congo venne trasferita al Regno del Belgio dopo una serie di considerevoli pressioni a seguito di numerose segnalazioni di abusi perpetrati contro la popolazione indigena.\nTra la prima e la seconda guerra mondiale.\nSubito dopo lo scoppio della Prima guerra mondiale, l'Impero tedesco invase il Belgio per poter conquistare facilmente Parigi. L'esercito belga, seppur nettamente inferiore, riusc\u00ec a tenere testa a quello tedesco per circa un mese, permettendo agli alleati franco-britannici di riorganizzarsi e preparare la controffensiva della Marna. L'avanzata tedesca venne fermata ad Yser. Re Alberto I rest\u00f2 in Belgio, mentre il governo si rifugi\u00f2 a Le Havre in Francia. Le Fiandre videro alcune tra le pi\u00f9 grandi perdite di vite umane di tutto il conflitto tra cui le due battaglie di Ypres.\nI papaveri che fiorivano nei campi di battaglia divennero il simbolo della vita umana persa in guerra. Il sentimento di identit\u00e0 fiammingo crebbe proprio in occasione di questi eventi. Le autorit\u00e0 tedesche intrapresero diverse misure per attirarsi le simpatie fiamminghe. Dopo quattro anni di guerra, il Belgio fu ridotto in macerie. Il re ritorn\u00f2 da Yser, il frammento di territorio che riusciva a controllare durante la guerra, acclamato dalla popolazione. Il governo invece rientr\u00f2 in modo pi\u00f9 silenzioso. Dopo la liberazione del novembre 1918 il Belgio venne percorso da un'ondata di violenze nei confronti di coloro che avevano collaborato con i tedeschi. Dopo la guerra la Lega delle Nazioni assegn\u00f2 al Belgio le ex colonie tedesche del Ruanda e del Burundi.\nDopo un periodo di alleanza con la Francia, negli anni trenta il Belgio torn\u00f2 alla neutralit\u00e0. Nel 1939 scoppi\u00f2 la Seconda guerra mondiale; il governo belga annunci\u00f2 la sua neutralit\u00e0. L'invasione del Belgio da parte della Germania nazista, che faceva parte della pi\u00f9 ampia battaglia di Francia, inizi\u00f2 il 10 maggio 1940. Il Belgio venne sottomesso in sole due settimane. Il re si arrese e fu tenuto prigioniero dall'esercito occupante, mentre il governo and\u00f2 in esilio, propugnando la causa degli Alleati. Il Belgio fu liberato dalle forze alleate negli ultimi mesi del 1944. Tra la fine del 1944 e il 1945 il Belgio fu teatro di aspre battaglie, tra cui l'offensiva delle Ardenne.\nDopo la seconda guerra mondiale.\nDopo la Seconda guerra mondiale sorse una discussione riguardante la condotta di re Leopoldo III durante il conflitto. Tale polemica, nota in Belgio come \"question royale\", port\u00f2 nel 1951 alla sua abdicazione in favore del figlio Baldovino. Tra il 1945 e il 1975, beneficiando degli aiuti statunitensi (Piano Marshall), il Belgio conobbe un'impressionante crescita economica, anche grazie all'immigrazione da Italia, Spagna, Portogallo e Turchia verso i bacini carboniferi della Vallonia. L'immigrazione di lavoratori italiani sub\u00ec uno stop dopo il disastro di Marcinelle (1956), in cui morirono 262 minatori.\nIl Belgio divenne inoltre uno dei membri fondatori dell'unione del Benelux (1948), della Comunit\u00e0 europea del carbone e dell'acciaio (1952), e con la firma del Trattato di Roma della Comunit\u00e0 economica europea (1957); nei decenni successivi le istituzioni UE si concentreranno a Bruxelles. Nel 1960, il Belgio concesse l'indipendenza al Congo-Kinshasa, oggi Repubblica Democratica del Congo.\nNel 1964 c'\u00e8 stato uno sciopero dei medici per il costringere al governo, che voleva l'instaurazione di un sistema di sanit\u00e0 pubblica (legge Leburton). Lo sciopero \u00e8 durato dal 1\u00ba aprile al 18 aprile. Il capo degli scioperanti era il dott. Andr\u00e9 Wynen. La protesta ha avuto ripercussioni internazionali, poich\u00e9 durante lo sciopero ci sono stati diversi morti attribuibili alla mancanza di assistenza medica.\nNegli anni sessanta iniziava la battaglia linguista da parte dei fiamminghi, maggioranza della popolazione belga, culminata con una serie di atti amministrativi che riconoscevano i confini linguistici. Tra il 1970 e il 2001 il governo belga var\u00f2 una serie di riforme che cambiarono profondamente l'assetto istituzionale dello stato: da stato unitario il Belgio si trasform\u00f2 in stato federale. Nell'agosto del 1993, alla morte di re Baldovino, suo fratello minore divenne re dei Belgi con il nome di Alberto II. Tre anni pi\u00f9 tardi, il Belgio fu scosso dall'arresto di Marc Dutroux, accusato di aver stuprato e assassinato sei ragazzine. Dutroux verr\u00e0 poi condannato all'ergastolo nel 2004.\nNel 2002 l'euro rimpiazz\u00f2 il franco belga come moneta corrente, mentre nel 2003 il Belgio si oppose insieme alla Francia e alla Germania all'intervento statunitense in Iraq. In quel medesimo anno, il Belgio \u00e8 diventato il secondo stato al mondo, dopo i Paesi Bassi, a riconoscere i matrimoni tra le persone dello stesso sesso.\nNel periodo compreso tra il 13 giugno 2010 e il 6 dicembre 2011, in Belgio si verific\u00f2 la pi\u00f9 lunga crisi di governo al mondo, durata 541 giorni. L'impasse politico si risolse con la nomina a primo ministro del socialista vallone di origine italiane Elio Di Rupo. Il 21 luglio 2013, festa nazionale, il re Alberto II ha abdicato dopo oltre vent'anni di regno, permettendo a suo figlio Filippo di divenire il settimo re dei Belgi."}
{"id": "65731", "revid": "2528", "url": "https://it.wikipedia.org/wiki?curid=65731", "title": "Autodromo Dino Ferrari", "text": ""}
{"id": "65732", "revid": "1226", "url": "https://it.wikipedia.org/wiki?curid=65732", "title": "Arte Bizantina", "text": ""}
{"id": "65733", "revid": "2528", "url": "https://it.wikipedia.org/wiki?curid=65733", "title": "Autodromo di Imola", "text": ""}
{"id": "65735", "revid": "339392", "url": "https://it.wikipedia.org/wiki?curid=65735", "title": "Arte cretese", "text": ""}
{"id": "65736", "revid": "339392", "url": "https://it.wikipedia.org/wiki?curid=65736", "title": "Arte minoica", "text": ""}
{"id": "65738", "revid": "36426", "url": "https://it.wikipedia.org/wiki?curid=65738", "title": "Arte gotica", "text": ""}
{"id": "65741", "revid": "33689", "url": "https://it.wikipedia.org/wiki?curid=65741", "title": "Console (videogiochi)", "text": "Una console (termine francese, pron. ; pronuncia italianizzata - \"cons\u00f2l\"), meno comunemente scritto consolle, \u00e8 un apparecchio elettronico concepito esclusivamente o primariamente per giocare con i videogiochi. Il termine si riferisce agli apparecchi concepiti per uso privato, che per la visualizzazione possono connettersi a un normale televisore oppure, nel caso delle console portatili, essere dotati di uno schermo integrato. Una console pu\u00f2 integrare anche funzioni aggiuntive, come ad esempio la riproduzione di CD audio, DVD video e Blu-ray e l'utilizzo dei servizi internet.\nNei primi anni di esistenza delle console, i modelli generalmente permettevano di giocare solo a un numero limitato di videogiochi implementati al loro interno; oggi apparecchi di questo tipo vengono definiti \"console dedicate\" e ne vengono ancora prodotti occasionalmente. Nella sua implementazione moderna la console invece \u00e8 pi\u00f9 simile a un computer, che esegue videogiochi sotto forma di software memorizzato su un supporto di memorizzazione. Quando \u00e8 necessario precisare che il software \u00e8 su supporti intercambiabili, si usa il termine \"console programmabile\".\nStoria.\nLa prima console prodotta commercialmente \u00e8 la Magnavox Odyssey, uscita in Nord America nel 1972, sebbene il suo ideatore Ralph Baer stesse elaborando prototipi gi\u00e0 dagli anni '60. Il concetto di console ha raggiunto maggiore celebrit\u00e0 con l'uscita della versione casalinga del gioco Pong (1975).\nDagli anni ottanta molte industrie si avvicendano nella produzione di console sempre pi\u00f9 potenti e capaci di eseguire programmi di grande complessit\u00e0. Complice anche l'enorme diffusione dei computer casalinghi, diverse aziende come Atari, SEGA e Nintendo diventano protagoniste della diffusione delle console. Soprattutto quest'ultima, che nel 1983 pubblica il \"Family Computer\" (noto anche come Famicom) in Giappone. Questa console supporta figure bidimensionali ad alta risoluzione e in generale una grafica pi\u00f9 definita e colorata rispetto alle console concorrenti. Inoltre i giochi del Famicom hanno una longevit\u00e0 superiore rispetto ai giochi passati e una grafica maggiormente dettagliata. La console \u00e8 un successo in patria, grazie anche alle conversioni di videogiochi arcade da sala giochi come \"Donkey Kong\"; per questo motivo nel 1985 la Nintendo decide di entrare nel mercato nordamericano.\nLa versione statunitense della console si chiama Nintendo Entertainment System e ha un aspetto diverso. Inoltre le cartucce - detta game pak - per i giochi hanno forma diversa, sono pi\u00f9 grandi e di colore grigio: la loro grandezza le permette di avere all'interno un chip per il salvataggio dei giochi (in Giappone il Famicom necessitava del Famicom Disk System per il salvataggio dei giochi). La console ha un grande successo, grazie soprattutto al gioco \"Super Mario Bros.\", che ha larga diffusione e vende milioni di copie. Questo successo della console salva il mercato videoludico nordamericano dalla crisi dei videogiochi del 1983.\nIl Nintendo Entertainment System (abbreviato in NES) diventa la console pi\u00f9 venduta nel Nord America, nel mondo vende pi\u00f9 di 60 milioni di unit\u00e0. Nintendo diventa l'azienda videoludica numero uno incontrastata del settore negli Stati Uniti, grazie soprattutto alla crescente popolarit\u00e0 dei suoi prodotti. Nella seconda met\u00e0 degli anni ottanta si affermano titoli innovativi per l'epoca che danno origine a storiche saghe del mondo videoludico, come \"Super Mario Bros.\" (il personaggio protagonista, l'idraulico Mario, ottiene grande popolarit\u00e0), \"The Legend of Zelda\", \"Metroid\", \"Dragon Quest\" (conosciuto per\u00f2 come \"Dragon Warrior\"), \"Final Fantasy\", \"Kid Icarus\", \"Castlevania\" e molti altri. Motivo di grande successo per il NES \u00e8 anche l'innovativo gamepad, che grazie alla croce direzionale inventata da Gunpei Yokoi e ai due tasti A e B permette un sistema di controllo pi\u00f9 preciso e intuitivo rispetto ai \"gamepad\" delle console precedenti.\nIl primo settembre 1986 il NES arriva in Europa, in una versione del tutto simile alla controparte statunitense, dove ottiene un buon successo, anche se inferiore rispetto al territorio nordamericano. In Europa anche il Master System della SEGA (che non \u00e8 riuscito a competere con il NES in Nord America e in Giappone) riesce a ritagliarsi una buona fetta di mercato e il NES divide con questa macchina il proprio successo. Il NES rimane la console per videogiochi pi\u00f9 venduta e di maggior successo commerciale fino all'uscita del Game Boy, console portatile di Nintendo prodotta a partire dal 1989. Nel 2003 il NES \u00e8 ancora in terza posizione nella classifica delle console pi\u00f9 vendute fino a quel periodo.\nNel 1990 esce in Giappone il successore del NES, il Super Famicom, che l'anno successivo verr\u00e0 importato sul suolo nordamericano con il nome di Super Nintendo (abbreviato in SNES). La console ottiene un buon riscontro di vendite e una larga diffusione, grazie anche a giochi di successo come \"Super Mario World\", \"\", \"Super Metroid\" o molti titoli di genere JRPG, in generale vende circa 50 milioni di unit\u00e0.\nTra 1994 e il 1995, con l'introduzione dei processori basati sulle architetture RISC a 32 bit, avviene il salto generazionale che vede PlayStation e Nintendo 64 come protagonisti assoluti di una svolta tecnologica tale da influenzare il \"modus vivendi\" di gran parte del mondo videoludico, con favorevoli bilanci economici, e la nascita di nuovi mercati e di nuove prospettive nel mondo dei videogiochi e delle console.\nAgli inizi del nuovo millennio SEGA abbandona il mercato delle console, dopo il flop commerciale del Dreamcast, rimanendo per\u00f2 un importante e prolifico produttore di software per altre piattaforme. Nel 2003 Nintendo vede un periodo di calo delle vendite dovuto all'insuccesso del GameCube.\nAnche Microsoft nel 2001 decide di fare il suo ingresso nel mercato delle console, presentando Xbox, una console dotata di processori Intel e Nvidia e caratterizzata dalla presenza del disco rigido interno, che denota l'affacciarsi di un nuovo cambiamento evolutivo che sempre pi\u00f9 si avvicina alla complessit\u00e0 strutturale dei moderni personal computer. La Microsoft alla fine del 2005 lancia sul mercato l'Xbox 360 e nel 2013 la Xbox One.\nNel 2006 in Italia Nintendo, anche se a fronte di una perdita di utili, riesce per un certo periodo a tornare leader di mercato grazie al Wii, console di nuova generazione caratterizzata da comandi basati su puntatori ottici e accelerometri, che rilevano il movimento nello spazio e lo proiettano in tempo reale sullo schermo.\nCronologia grafica delle console da tavolo.\nI seguenti grafici mostrano gli anni di commercializzazione delle principali console da tavolo.\nLe generazioni.\nIn base all'evoluzione tecnologica le console possono essere raggruppate in generazioni, si parla di attuale generazione (o \"current gen\") per le ultime console in commercio e che sono le pi\u00f9 avanzate tecnologicamente, si parla di nuova generazione (o \"next gen\") per le console di futura commercializzazione.\nConsole profondamente differenti tra di loro possono appartenere alla stessa generazione.\nElenco delle generazioni e dei pi\u00f9 noti modelli:\nDescrizione.\nNumerose sono le industrie e le aziende che hanno prodotto e realizzato console di ogni tipo. Cos\u00ec come avviene nel mondo dei personal computer, anche il mercato delle console presenta una classificazione con la quale si categorizzano i diversi tipi di dispositivi. Le console generalmente vengono distinte principalmente in \"portatili\" e \"da tavolo\" (o \"fisse\").\nLe console portatili (come per esempio il Nintendo Game Boy, il Nintendo Switch Lite o la PlayStation Vita) sono dispositivi palmari di piccole dimensioni, dotati di:\nLe console \"da tavolo\" sono di maggiori dimensioni, circuiteria pi\u00f9 complessa (simile a quella dei moderni \"personal computer\"), presenza di connettori dove collegare periferiche come gamepad o altro, un cavo per l'alimentazione e uno per la connessione a uno schermo televisivo. Questi dispositivi si distinguono dai normali personal computer per la loro ridotta espandibilit\u00e0, per la ridotta disponibilit\u00e0 di applicazioni non dedicate all'intrattenimento e per la facilit\u00e0 di utilizzo. Sono generalmente composte da una base centrale, contenente l'elettronica della console, le periferiche e i connettori di collegamento a:\nEntrambi i tipi, sia portatili che da tavolo, nelle versioni recenti dispongono di circuito Wi-Fi per la connessione diretta ad altri dispositivi, alla rete locale e a Internet.\nIl caso della console Nintendo Switch (2017) \u00e8 particolare, di fatto rientra nella categoria delle portatili essendo dotata di batterie e schermo, ma \u00e8 la prima console portatile sviluppata per consentire una fruizione analoga a una console fissa, questo comunemente la fa definire ibrida.\nSistema operativo.\nIl sistema operativo \u00e8 un software che controlla e gestisce il traffico dei dati all'interno del computer fungendo anche da intermediario tra hardware, software e diversi programmi in esecuzione. Ormai ogni oggetto tecnologico \u00e8 provvisto di un sistema operativo: cellulari, palmari, console, eccetera.\nLe prime console ad apparire sul mercato non disponevano di un sistema operativo. Per esempio l'Atari 2600 (1977) funzionava a cartucce e aveva su di esse tutto ci\u00f2 che era necessario per far girare il gioco. L'avvento di Intellivision (1980) ha fatto s\u00ec che sorgesse la necessit\u00e0 di avere un sistema operativo separato dalle cartucce: cos\u00ec nacque Exec, il cui scopo era quello di farsi carico di tutti i compiti primari, lasciando alla cartuccia le istruzioni pi\u00f9 importanti. Questo sistema operativo era collocato in una ROM nell'unit\u00e0 centrale, a cui ogni cartuccia poteva accedere.\nCon il passare degli anni si arriv\u00f2 alla nascita delle tre console, che da quel momento in avanti avrebbero diviso l'utenza in tre grandi gruppi: la PlayStation (1995) della Sony, l'Xbox (2001) della Microsoft e il Gamecube (2001/2002) di Nintendo.\nIl Nintendo Gamecube aveva un sistema operativo gi\u00e0 installato all'interno della console chiamato Gcos, al quale tuttavia si possono apportare delle modifiche.\nInizialmente la console della Sony, seguendo i predecessori, aveva un sistema operativo (il WGAF) sul chip della scheda madre. Solo dalla Playstation 3 il sistema operativo \u00e8 installato sul disco fisso interno. Nella Playstation 4 viene usato il sistema operativo \"Orbis OS\", basato su una versione modificata di FreeBSD 9.0.\nL'Xbox invece nasce gi\u00e0 con un disco rigido interno in cui \u00e8 presente un sistema operativo realizzato appositamente per la console. Questo va sotto il nome di Dashboard e ha alcune delle API presenti in Win32. I vantaggi nell'avere un sistema operativo proprio sono molteplici: \u00e8 molto pi\u00f9 semplice apportare modifiche, non c'\u00e8 un grande livello di astrazione hardware e si ha un guadagno dal punto di vista della sicurezza."}
{"id": "65742", "revid": "92723", "url": "https://it.wikipedia.org/wiki?curid=65742", "title": "Regola di quantizzazione di Dirac", "text": "La regola di quantizzazione di Dirac consente di passare da una descrizione classica a una descrizione quantistica della fisica, attraverso un'operazione di riscrittura delle variabili in termini di operatori. In effetti, i postulati della meccanica quantistica affermano che, ad ogni grandezza osservabile, deve corrispondere un operatore lineare e autoaggiunto ma non danno una regola esplicita su come ottenere l'operatore giusto. \nUna regola semplice e di ampia applicazione \u00e8 quella formulata appunto da Paul Dirac e che oggi porta il suo nome.\nNel formalismo hamiltoniano della meccanica classica il sistema \u00e8 descritto da una funzione H, detta funzione hamiltoniana tramite le equazioni di Hamilton. Questa funzione hamiltoniana pu\u00f2 sempre essere scritta in funzione delle variabili formula_1 (posizione) e formula_2 (quantit\u00e0 di moto). Sostituendo a queste variabili i rispettivi operatori quantistici formula_3 e formula_4 si ottiene l'operatore hamiltoniano richiesto.\nRappresentazione degli operatori di posizione e di quantit\u00e0 di moto.\nLa regola di quantizzazione di Dirac appena citata riconduce il problema di scrivere un qualsiasi operatore hamiltoniano quantistico al problema, assai pi\u00f9 semplice, di rappresentare gli operatori di posizione e di impulso. In generale la base su cui rappresentare questi operatori \u00e8 arbitraria e dipende solo da una scelta di convenienza, tuttavia la base delle posizioni (ovvero lo spazio euclideo che ci \u00e8 familiare) \u00e8 di gran lunga la pi\u00f9 usata.\nRappresentazione dell'operatore di posizione.\nScrivendo l'operatore di posizione formula_3 sulla base dei suoi autovettori formula_6 si ottiene una matrice diagonale con elementi (nel continuo) formula_7. Di conseguenza si pu\u00f2 scrivere, usando la notazione bra-ket:\nRappresentazione dell'operatore di quantit\u00e0 di moto.\nPer scrivere la rappresentazione di questo operatore in maniera semplice si pu\u00f2 usare il fatto che formula_9 e quindi scrivere che:\novvero che\n\u00c8 facile verificare che la soluzione di questa equazione \u00e8 "}
{"id": "65744", "revid": "486946", "url": "https://it.wikipedia.org/wiki?curid=65744", "title": "CD\u00b3\u00b2", "text": ""}
{"id": "65747", "revid": "697352", "url": "https://it.wikipedia.org/wiki?curid=65747", "title": "Duca Bambaluc de' Paperoni", "text": ""}
{"id": "65748", "revid": "697352", "url": "https://it.wikipedia.org/wiki?curid=65748", "title": "Bambaluc de Paperoni", "text": ""}
{"id": "65750", "revid": "785863", "url": "https://it.wikipedia.org/wiki?curid=65750", "title": "Malcolm de' Paperoni", "text": ""}
{"id": "65752", "revid": "125385276", "url": "https://it.wikipedia.org/wiki?curid=65752", "title": "Moresnet", "text": "Il Moresnet o Moresnet Neutrale fu un microstato europeo, esteso per circa 3,5\u00a0km\u00b2, che esistette dal 1816 al 1919. Si trovava circa 7\u00a0km a sud-ovest di Aquisgrana, immediatamente a sud del Vaalserberg, dove si intersecano i confini di Germania, Belgio e Paesi Bassi. Fu creato in quanto durante il Congresso di Vienna Prussia e Paesi Bassi non erano riusciti a trovare un accordo su chi dovesse amministrare la miniera di zinco che si trovava nella zona, e pertanto ne fecero un territorio neutrale da amministrare in comune. Tra la fine del XIX e l'inizio del XX secolo fu avanzata la proposta di fare del Moresnet il primo stato con l'esperanto come lingua ufficiale, con il nome di \"Amikejo\" (luogo d'amicizia). \nStoria.\nCreazione.\nDurante il Congresso di Vienna del 1815 le mappe europee furono drasticamente modificate, per adeguarle al nuovo equilibrio di poteri nel continente. Uno dei nuovi confini tracciati fu quello tra il Regno Unito dei Paesi Bassi e la Prussia. Per la maggior parte del tracciato, entrambe le nazioni furono d'accordo nel seguire le linee preesistenti, ma la zona di Moresnet fu un problema. Tra i villaggi di Moresnet e Neu-Moresnet si trovava la miniera di zinco di Vieille-Montagne (in francese) o Altenberg (in tedesco). Entrambi gli stati volevano includerla nel loro territorio e nel 1816 fu raggiunto un compromesso: il paese di Moresnet sarebbe diventato olandese, Neu-Moresnet prussiano e il territorio in mezzo ai due, con il villaggio di Kelmis (o La Calamine), sarebbe diventato un'area neutrale ad amministrazione congiunta con il nome di Moresnet Neutrale.\nIl territorio aveva una forma grossomodo triangolare, con la base costituita dalla strada che unisce Aquisgrana a Liegi. La miniera \u00e8 esattamente a nord della strada. I due confini laterali andavano poi a unirsi al Vaalserberg, che al tempo rappresentava quindi il punto di confine tra quattro paesi. \nQuando il Belgio divenne indipendente dai Paesi Bassi nel 1831, la terra sul lato olandese pass\u00f2 sotto il controllo belga. I belgi divennero quindi i nuovi co-amministratori del territorio del Moresnet, bench\u00e9 gli olandesi non avessero mai ceduto formalmente il loro controllo sull'area. Dapprima il territorio fu governato da due commissari reali, uno per ognuno dei due vicini, ma successivamente al Moresnet fu concesso un certo grado di autogoverno, espresso da un sindaco \u2013 e capo di Stato \u2013 nominato dai commissari, e da un consiglio di dieci membri.\nLa vita nel Moresnet Neutrale ruotava attorno alla miniera di zinco, in quanto principale fonte di reddito e polo d'attrazione per i lavoratori delle zone vicine. La popolazione locale, che contava inizialmente 256 abitanti, crebbe rapidamente ma non super\u00f2 comunque mai le 3000 unit\u00e0. Essendo un territorio neutrale, godeva di una serie di privilegi. Tra questi vi erano bassi livelli di tassazione, l'assenza di dazi sulle merci da e per i paesi vicini, e prezzi mediamente inferiori rispetto a quelli delle zone confinanti. La maggior parte dei servizi pubblici \u2013 ad esempio la posta \u2013 erano condivisi tra Belgio e Prussia (in maniera analoga a quanto oggi avviene per Andorra tra Francia e Spagna).\nI cittadini nati nel Moresnet avevano inoltre la facolt\u00e0 di scegliere sotto quale esercito fare il servizio militare e a quale giurisdizione appartenere. Tuttavia entrambi gli altri stati li consideravano apolidi e fu loro proibito di dotarsi di un esercito proprio.\nSoppressione.\nQuando la minier\u00e0 si esaur\u00ec \u2013 nel 1885 \u2013 la sopravvivenza del Moresnet venne messa in forse. Furono avanzate diverse proposte per fare del Moresnet un'entit\u00e0 pi\u00f9 autonoma, come quella di aprire un casin\u00f2, che non ebbe per\u00f2 grande successo. &lt;br&gt;\nL'iniziativa pi\u00f9 interessante fu quella del dr. Wilhelm Molly, un medico tedesco che si era trasferito nel Moresnet nel 1863 e che godeva di una grande stima da parte della popolazione per essere riuscito a fermare un'epidemia di colera, tanto che la compagnia mineraria lo aveva nominato suo medico ufficiale. Molly, appassionato di filatelia ed esperantista, si adoper\u00f2 per fare del Moresnet il primo stato con l'esperanto come lingua ufficiale; il suo nome avrebbe dovuto essere \"Amikejo\" (luogo d'amicizia) e il suo inno nazionale una marcia con il testo in esperanto. La marcia fu presentata ufficialmente durante un'assemblea pubblica nel 1908 e il fatto ebbe grande risalto sui giornali dell'epoca, che parlarono di nascita del primo stato esperantista.&lt;br&gt; \nNel 1886 Molly aveva anche proposto di creare un servizio postale autonomo, con emissione di propri francobolli, ma l'iniziativa era stata avversata dal governo locale e i francobolli non furono mai riconosciuti dalle poste tedesche n\u00e9 da quelle belghe. Le immagini di alcuni francobolli, rivelatesi poi un pesce d\u2019aprile per smascherare dei plagiatori, erano state pubblicate da Jean-Baptiste Moens nella sua rivista filatelica \"Timbre-Poste\" il 1\u00ba aprile 1867. \nIl piccolo stato esperantista ebbe per\u00f2 vita breve; n\u00e9 Belgio n\u00e9 Germania rinunciarono alle loro rivendicazioni sul territorio e quest'ultima, a partire dal 1900, per forzare la situazione adott\u00f2 una politica pi\u00f9 aggressiva, arrivando a tagliare le connessioni elettriche e telefoniche, venendo accusata di sabotaggio e di boicottaggio ai danni dell'amministrazione locale. Nel 1914, durante la prima guerra mondiale, la Germania invase il Belgio e annesse il Moresnet nel 1915. \nIl trattato di Versailles del 1919 chiuse definitivamente la \"temporanea neutralit\u00e0\" del Moresnet, decisa un secolo prima, assegnando il territorio al Belgio. I tedeschi riannessero l'area durante la seconda guerra mondiale, ma questa torn\u00f2 a essere parte del Belgio, nella Provincia di Liegi, nel 1944.\nIn seguito all'annessione al Belgio il territorio del Moresnet \u00e8 diventato l'area del comune di Kelmis/La Calamine, che nel 1975 ha conglobato anche i vicini villaggi di Neu-Moresnet e Hergenrath e rappresenta uno dei nove comuni di lingua tedesca della Vallonia. A Neu-Moresnet si trova il museo G\u00f6hltal, che raccoglie fotografie, monete, francobolli e altre testimonianze dell'epoca del Moresnet Neutrale.\nMoresnet neutrale nella letteratura.\nNel 2016 il giornalista olandese Philip Dr\u00f6ge ha descritto la storia di Moresnet in un saggio storico tradotto in italiano con il titolo Terra di nessuno.\nNel 2020 la storia de Moresnet neutrale \u00e8 stata raccontata da Camilla Peruch nel libro \"La lingua neutrale. Una voce fuori dal coro per ricostruire l'Europa\" (Kellermann Editore, ISBN 9788867670949)."}
{"id": "65753", "revid": "1705737", "url": "https://it.wikipedia.org/wiki?curid=65753", "title": "Aleksandr Vasil'evi\u010d Suvorov", "text": "Conte di Suvorov di Rymnik, principe ed eroe nazionale russo, fu un famoso \"generalissimo\", l'ultimo nella storia del suo Paese prima di Stalin.\nConsiderato uno fra i pi\u00f9 grandi generali dei suoi tempi, vinse diverse battaglie contro i turchi e i polacchi, ottenendo prestigio e fama e passando alla storia come uno dei pochi generali a non essere mai stato sconfitto in una battaglia campale. Gli viene riconosciuta l'imbattibilit\u00e0 in pi\u00f9 di 60 grandi battaglie, spesso cominciate in inferiorit\u00e0 numerica.\nPersonalit\u00e0 in grado di galvanizzare le sue truppe con le quali amava intrattenere rapporti molto diretti, non mostr\u00f2 tuttavia grandi qualit\u00e0 di stratega durante la campagna del 1799 in Svizzera seguita a quella vittoriosa in Italia; dopo una serie di successi apparentemente decisivi contro i francesi in Lombardia e Piemonte, fu infatti costretto a una disastrosa ritirata attraverso le montagne svizzere per evitare la disfatta completa.\nBiografia.\nLe origini della famiglia.\nEra l'unico figlio maschio del generale Vasilij Ivanovi\u010d Suvorov, appartenente ad una nobile famiglia originaria di Velikij Novgorod; sua madre era Eudossia Feodosievna Manukova, figlia di Fedosej Manukov, appartenente alla vecchia aristocrazia di Mosca, a casa del quale il giovane Suvorov venne alla luce. Secondo quanto riportato dallo stesso Suvorov successivamente nei suoi scritti, i suoi antenati avrebbero avuto origini svedesi e sarebbero giunti in Russia con un certo Suvor che dal 1622 si sarebbe posto al servizio dello zar Michele I di Russia e per questi avrebbe combattuto nelle guerre contro i Tatari ed i Polacchi.\nGli studiosi Nikolaj Baskakov ed Aleksandra Superanskaja hanno recentemente fatto notare come la parola Suvorov in russo antico era afferente ad un nome maschile, \"Suvor\" appunto, basato sull'aggettivo \"suvory\" o \"surovy\" che significa \"severo\". Baskakov ha inoltre fatto notare come lo stemma della famiglia Suvorov non riporti simboli di origine o tradizione araldica svedese. Tra i primi a sfatare quanto sostenuto dal generale Suvorov sulle origini svedesi della sua casata, vi fu certamente la zarina Caterina II di Russia, la quale scrisse in una sua lettera a Johann von Zimmerman nel 1790: \"\u00c8 senz'ombra di dubbio che il nome dei Suvorov sia da tempo nobile e da tempo essi risiedano in Russia\". La tesi degli storici, supportata da queste asserzioni, si baserebbe sul fatto che al 1699 vi erano almeno 19 famiglie Suvorov tra loro imparentate, tutte con propriet\u00e0 terriere consistenti, che certamente non potevano essere tipiche di una famiglia giunta in Russia solo nel 1622 dall'estero.\nI primi anni.\nBattezzato col nome di Aleksandr in onore dell'eroe russo Aleksandr Nevskij, trascorse la sua infanzia nella tenuta di caccia del padre, dal momento che la sua salute cagionevole lo rendeva spesso debole e malato. Suo padre pertanto pens\u00f2 di destinarlo alla carriera diplomatica o al servizio dello stato russo. Tuttavia, fin dall'infanzia, Suvorov mostr\u00f2 una certa propensione verso le questioni militari, istruendosi in artiglieria, fortificazioni e storia militare, sfruttando la ricchissima biblioteca del padre, leggendo scritti di Plutarco, Quinto Curzio, Cornelio Nepote, Giulio Cesare e Carlo XII di Svezia. Suvorov inizi\u00f2 con questo obbiettivo in mente ad impegnarsi in esercizi fisici nella speranza di recuperare a pieno le proprie forze. Grande influenza sul destino di Suvorov la ebbe il generale Abram Petrovi\u010d Gannibal, amico della famiglia Suvorov e bisnonno poi di Aleksandr Pu\u0161kin. Fu questi infatti a consigliare a Suvorov padre di lasciare che il figlio intraprendesse la carriera militare, notando la propensione alla strategia che il bambino riponeva nei suoi giochi di guerra. Durante gli anni della giovinezza, oltre al russo nativo, Suvorov ebbe modo di studiare anche il francese, il tedesco, il polacco e l'italiano.\nIl 3 novembre 1742 Aleksandr Vasil'evi\u010d Suvorov entr\u00f2 a far parte del Reggimento della Guardia \"Sem\u00ebnovskij\". Fino al momento del suo ingresso nella vita militare attiva col grado di caporale il 12 gennaio 1748, i suoi compiti erano consistiti unicamente nel perfezionare la sua formazione scolastica.\nNel 1749 il reggimento, fino ad allora stanziato a San Pietroburgo, venne spostato a Mosca, dove Suvorov divenne cadetto dell'Accademia militare. Coloro che vi si diplomavano, anche se fino a quel momento non avevano ancora partecipato ad una vita militare attiva, potevano guadagnarsi due gradi militari che permettevano di accedere sia ad una carriera militare che civile. L'anno 1751 gli valse il grado di Aiutante presso il maggior generale N.F. Sokovnin. Fra marzo ed ottobre segu\u00ec quest'ultimo in missione diplomatica a Dresda e a Vienna. Nel 1755 fu impegnato per la prima volta in un altro reggimento: il Reggimento di fanteria \"Ingermanlandiano\".\nCombatt\u00e9 contro i prussiani nella Guerra dei sette anni (1756 - 1763). Distintosi in battaglia, divenne colonnello nel 1762.\nIn seguito Suvorov combatt\u00e9 in Polonia e prese Cracovia (1768), preparando la strada alla prima spartizione della Polonia e raggiungendo il grado di maggior generale.\nNella guerra contro l'Impero Ottomano tra il 1773 e il 1774, soprattutto con la battaglia di Kozluca (Turchia), il generale inizi\u00f2 a consolidare la propria reputazione.\nNel 1775 ricevette l'incarico di sopprimere la rivolta di Puga\u010d\u00ebv, organizzata appunto dal cosacco Emel'jan Ivanovi\u010d Puga\u010d\u00ebv, ma arriv\u00f2 sulla scena in ritardo, quando il leader ribelle era gi\u00e0 stato tradito dai suoi cosacchi. Lo interrog\u00f2 e lo condusse a Mosca, dove venne decapitato.\nLe guerre contro l'Impero ottomano.\nDal 1777 al 1783 Suvorov serv\u00ec in Crimea e nel Caucaso, divenendo tenente-generale nel 1780 e generale di fanteria nel 1786, alla conclusione della campagna. Nel 1783 soppresse la rivolta di Kuban Nogai. Per conto della zarina Caterina II, organizz\u00f2 il reinsediamento dei migranti armeni dalla Crimea e diede loro il permesso di fondare una citt\u00e0, che prese il nome di Nor Nachi\u010devan'.\nDal 1787 al 1791 lott\u00f2 nuovamente contro i turchi durante la guerra russo-turca del 1787\u20131792 ed ottenne numerose vittorie; fu ferito due volte durante la battaglia di Kinburn (1787), prese parte all'assedio di O\u010dakov e nel 1788 ottenne due grandi vittorie a Foc\u0219ani e sul fiume Rymnik, dove le forze austro-russe composte da 25.000 unit\u00e0 batterono 30.000 turchi. In entrambe le battaglie fu affiancato da un Corpo d'armata austriaco sotto il comando del principe Federico Giosia di Sassonia-Coburgo-Saalfeld; nella battaglia di Rymnik (R\u00e2mnicu S\u0103rat, Romania), Suvorov si trov\u00f2 per\u00f2 alla testa dell'intera forza alleata. Dopo l'ultima vittoria, Caterina la Grande cre\u00f2 Suvorov conte, col predicato di \"Rymnikskij\", e la stessa cosa fece Giuseppe II del Sacro Romano Impero.\nIl 22 dicembre 1790 Suvorov attacc\u00f2 l'impenetrabile fortezza di Ismail, in Bessarabia. Le forze turche avevano ordine di mantenere la posizione fino alla fine e declinarono, in forma arrogante, l'ultimatum russo. La sconfitta signific\u00f2 una catastrofe per l'Impero ottomano, mentre in Russia la vittoria fu glorificata nel suo primo inno nazionale, \"Grom pobedy, razdavajsja!\" (\"Suonano i tuoni della Vittoria!\").\nIl servizio militare in Finlandia e nella regione del Mar Nero settentrionale.\nDal 1791 Suvorov venne posto al comando delle truppe russe in Finlandia, guidando la costruzione di fortificazioni al confine con la Svezia. Gli fu anche affidato il comando del porto di Rochensalm e della flottiglia di Saima. Su suggerimento di Suvorov, furono costruiti quattro canali ad uso militare per la flottiglia di Saima che avrebbero garantito il passaggio delle navi da Wilmanstrand a Neyshlot attraverso il territorio russo.\nDopo la morte di Potemkin nel 1792, Suvorov venne nominato comandante delle truppe nella Russia meridionale, nel governatorato di Ekaterinoslav e nella regione della Tauride (1792-1794).\nDopo la vittoria della guerra russo-turca, era nata infatti la necessit\u00e0 di rafforzare il nuovo confine russo-turco, che si attestava lungo il fiume Dniester. Il lavoro di preparazione di un piano di gestione delle frontiere venne affidato a Suvorov, il quale si concentr\u00f2 prevalentemente sul rafforzamento della riva sinistra nella parte inferiore del corso del Dniester. Per suo ordine, sulla riva sinistra del fiume, sul sito di un villaggio incendiato e raso al suolo dai turchi, venne costruita la fortezza di Sredny e nel 1792 fu fondata la citt\u00e0 di Tiraspol. Sempre sotto la guida di Suvorov, venne avviata la costruzione delle fortificazioni di Hadzhibey (Odessa) in preparazione di un pi\u00f9 vasto progetto che Caterina II aveva (poi mai attuato) di conquistare un giorno Costantinopoli. Per pianificare questa nuova campagna, che poi non si realizz\u00f2, Suvorov inizi\u00f2 ad intessere un complesso lavoro di intelligence nella capitale ottomana, affidando tale opera a quello che diverr\u00e0 in seguito il suo biografo ufficiale, Friedrich Anting, il quale il 22 febbraio 1794 gli restitu\u00ec una relazione completa con la risposta a 22 domande relative all'organizzazione della difesa della citt\u00e0, alle fonti di approvvigionamento idrico ed alimentare, allo stato dell'esercito e della marina, nonch\u00e9 alla situazione politica nella capitale del nemico.\nLa \"frusta dei polacchi\".\nImmediatamente dopo la firma della pace coi turchi, Suvorov fu trasferito nuovamente in Polonia, dove assunse la direzione di uno dei corpi d'armata sotto il comando del generale Nikolaj Vasil'evi\u010d Repnin. Inizialmente le forze di Suvorov erano composte da 4500 soldati, che aumentarono in seguito ad 11.000 dopo ulteriori adesioni spontanee.\nPer sei giorni consecutivi, il corpo d'armata di Suvorov totalizz\u00f2 ben quattro vittorie: il 14 settembre nella citt\u00e0 di Div\u00edn, il giorno successivo a Kobryn, dove l'avanguardia cosacca di Suvorov sconfisse il distaccamento di cavalleria del maggiore Ru\u0161\u010di\u010d. Seguirono poi le imprese del 17 settembre, presso il monastero di Krup\u010dicy vicino a Kobryn, dove Suvorov attacc\u00f2 la divisione di Karol Serakovsky (5000 unit\u00e0 e 26 cannoni); il 19 settembre combatt\u00e9 poi nuovamente contro le forze di Serakovskij (8000 unit\u00e0 e 14 canonni) a Br\u0117st e le sconfisse completamente. Prese parte alla battaglia di Maciejowice, nella quale fu catturato il comandante in capo dei rivoltosi polacchi, Tadeusz Ko\u015bciuszko\nIl 4 novembre 1794 le forze di Suvorov attaccarono Varsavia ed occuparono uno dei suoi sobborghi, denominato Praga. L'uccisione di molti civili, in quello che fu definito il \"Massacro di Praga\", min\u00f2 il morale dei difensori e contribu\u00ec a mettere rapidamente fine all'insurrezione di Ko\u015bciuszko. Promosso Feldmaresciallo con decreto di Caterina II, rimase in Polonia fino al 1795, quando infine ottenne di fare ritorno a San Pietroburgo.\nIl difficile rapporto con Paolo I e la caduta in disgrazia.\nAl suo ritorno nella capitale russa, Suvorov scopr\u00ec che la sua sovrana ed amica Caterina II era molto malata, ma un colpo ancora pi\u00f9 duro lo sub\u00ec quando ella mor\u00ec, nel 1796. Il successore al trono, Paolo I, era un fanatico sostenitore del sistema militare prussiano di Federico il Grande e tra le sue prime riforme vi fu quella dell'esercito, riempiendo la societ\u00e0 russa di parate militari e spettacoli volti ad esaltare la forza militare dell'impero zarista.\nQuesta eccessiva ingerenza del sovrano nelle questioni militari andava a scontrarsi con Suvorov, che ne aveva avuto la direzione completa sino a poco tempo prima, il quale inoltre si opponeva categoricamente alla gestione dell'esercito russo sul modello prussiano, in quanto non lo riteneva applicabile al variegato panorama dell'impero dei russi. Per tutta risposta, quindi, Suvorov continu\u00f2 a istruire i soldati secondo i propri dettami, in netta contrapposizione con quanto deciso dall'alto da Paolo I. Suvorov giunse a dire in un suo discorso: \"I russi hanno sempre battuto i prussiani, dunque cosa potremmo avere da imparare da loro? [..] La cipria non \u00e8 polvere da sparo, una lettera non \u00e8 una pistola, una falce da campo non \u00e8 una mannaia e io non sono un tedesco, ma un russo per nascita\".\nQueste dichiarazioni causarono molta irritazione e rabbia nell'imperatore e il 6 febbraio 1797 Suvorov venne licenziato e privato del diritto di indossare l'uniforme, ritirandosi dalla fine di marzo nella sua tenuta nella provincia della citt\u00e0 bielorussa di Kobryn con 19 dei suoi ex ufficiali del suo quartier generale, ad ognuno dei quali Suvorov assegn\u00f2 un piccolo villaggio con dei contadini. Suvorov conduceva una vita molto semplice: le domeniche suonava la campana della chiesa e cantava coi compaesani del villaggio e nei giorni infrasettimanali lavorava come uno di loro. Paolo I continu\u00f2 ad informarsi costantemente sulle azioni di Suvorov, come la sua corrispondenza con la moglie, che rimaneva a Mosca poich\u00e9 le loro relazioni matrimoniali non erano buone. Questa sorveglianza speciale si era resa necessaria in particolare perch\u00e9 i dubbi dello zar erano stati fomentati dal tenente generale P. Rumjancev, rancoroso nei confronti dell'ex generale e suo superiore, il quale giunse a riferirgli che Suvorov a Kobryn \"si preoccupava di preparare una rivolta contro lo zar\". Paolo I, senza indugio, invi\u00f2 subito un gruppo di soldati per arrestare l'ex generale coi suoi collaboratori. Il generale venne trasferito nella propriet\u00e0 di Kon\u010danskoe, un villaggio delle campagne a est di Velikij Novgorod, oggi noto in suo onore come Kon\u010danskoje-Suvorovskoe (), col divieto assoluto di entrare in contatto coi suoi fedelissimi.\nLa campagna d'Italia.\nDopo aver aderito alla seconda coalizione antinapoleonica (al fianco di Gran Bretagna, Impero austriaco, Impero ottomano e Regno di Napoli) lo zar Paolo I promise di inviare per l'operazione un forte contingente militare con l'assistenza dell'Impero austriaco. Inizialmente, a capo dell'esercito era previsto l'arciduca Giuseppe d'Asburgo-Lorena, ma su insistenza degli inglesi l'imperatore austriaco chiese a Paolo I di nominare Suvorov comandante per le sue indiscusse doti di militare e per i successi ottenuti. Lo zar Paolo I, seppur inizialmente riluttante, decise infine di convocare il vecchio generale per affidargli il comando di queste truppe. Nel febbraio del 1799, lo zar reintegr\u00f2 Suvorov nei ranghi dell'esercito; il generale fu insignito della Gran Croce dell'Ordine di San Giovanni di Gerusalemme. L'imperatore Francesco I d'Austria assegn\u00f2 a Suvorov il titolo di feldmaresciallo ed il diritto di guidare anche le sue truppe coalizzate.\nIl 14 aprile Suvorov raggiunse Montebello Vicentino, dove le forze della coalizione avevano il loro quartier generale, e assunse il comando delle operazioni contro gli eserciti rivoluzionari francesi in Italia.\nLa prima preoccupazione di Suvorov fu di saggiare gli umori dei lombardi e dei veneti, cui indirizz\u00f2 il celebre \"Proclama agli Italiani\", facendo leva sui valori religiosi e della propriet\u00e0 privata e promettendo il pi\u00f9 crudo trattamento nei confronti di coloro che intendessero allearsi ai francesi.\nIn poche settimane, Suvorov riusc\u00ec a reclutare 10.000 volontari, tra le popolazioni scontente ed impaurite dalle ruberie messe in atto dall'esercito francese. Gi\u00e0 dal 19 aprile, gli alleati russo-austriaci con circa 80.000 uomini giunsero al fiume Adda sotto il comando di Suvorov. Il primo scontro delle truppe di Suvorov con i francesi sul territorio italiano port\u00f2 alla cattura della citt\u00e0 fortificata di Brescia il 21 aprile (in questa battaglia si distinse il maggiore generale principe Bagration). La cattura di Brescia permise di iniziare il blocco delle fortezze nemiche di Mantova e Peschiera e di iniziare il movimento del grosso delle truppe verso Milano dove parte dell'esercito si stava ritirando, trincerandosi all'Adda. La citt\u00e0 di Lecco venne presa il 26 aprile, mentre lo scontro a Cassano d'Adda inizi\u00f2 il 27 aprile e si concluse con la sconfitta delle truppe francesi. Sul Trebbia venne sconfitto il generale francese MacDonald, mentre a Novi vennero sconfitte le truppe del generale Joubert (che mor\u00ec nel principio dello scontro) e poi quelle di Jean Victor Marie Moreau. I francesi vennero costretti alla ritirata generale di tutte le forze presenti in Italia, perdendo circa 3000 morti e circa 5000 prigionieri. A seguito a queste vittorie, il re di Sardegna concesse a Suvorov il rango di principe.\nA seguito di queste operazioni, il 28 aprile l'esercito francese abbandon\u00f2 Milano e consent\u00ec l'ingresso delle truppe alleate nella capitale lombarda. Il 1\u00ba maggio gli austro-russi si diressero verso il Po. In questa campagna furono prese le fortezze di Peschiera, Tortona e Pizzighettone, in ognuna delle quali Suvorov lasci\u00f2 un presidio austriaco, e quindi il suo esercito fu gradualmente ridotto. All'inizio di maggio, Suvorov inizi\u00f2 a trasferirsi a Torino. Il 16 maggio, il distaccamento francese del generale Moreau vicino a Marengo attacc\u00f2 la divisione austriaca, ma con l'aiuto del distacco di Bagration venne respinto. Le truppe francesi furono costrette a ritirarsi, lasciando le fortezze di Casale Monferrato e Valenza senza combattere e, dopo aver aperto la strada per Torino, anch'essa venne conquistata senza combattere (grazie al sostegno dei residenti locali e della Guardia Nazionale del Piemonte) il 26 maggio successivo. Di conseguenza, praticamente tutto il nord Italia fu liberato dalle truppe francesi.\nLa campagna in Svizzera.\nDopo la liberazione del nord Italia, Suvorov intendeva lanciare un'offensiva diretta alla Francia, colpendo l'impero napoleonico in direzione di Grenoble, Lione e poi Parigi. Questo piano gli fu impedito dai suoi stessi alleati, che temevano che l'influenza russa potesse cos\u00ec aumentare a dismisura nel Mediterraneo ed in Italia a loro svantaggio. Per tali motivi, la Gran Bretagna e l'Austria decisero di rimuovere il suo esercito dal nord Italia. Le forze del generale Aleksandr Michajlovi\u010d Rimskij-Korsakov, inoltre, erano state recentemente battute da quelle del generale Andrea Massena a Zurigo e per questo Suvurov venne caldamente invitato a spostarsi sul fronte elvetico per dare assistenza.\nTradito dai suoi stessi compagni d'arme, il vecchio maresciallo di campo dovette passare attraverso le Alpi fino all'alto Reno e ritirarsi nel Vorarlberg, dove l'esercito in disfatta, senza cavalli n\u00e9 artiglieria, aveva i suoi acquartieramenti invernali. Quando Suvorov si fece strada attraverso le cime innevate delle Alpi, il suo esercito si vide sottoposto ad una dura prova, bench\u00e9 non fosse stato sconfitto. Per una cos\u00ec grande ritirata strategica, che non si vedeva dai tempi di Annibale, Suvorov venne elevato al rango, senza precedenti, di Generalissimo. Gli venne promesso ufficialmente che gli sarebbero stati tributati gli onori militari al suo ritorno in Russia, ma gli intrighi della corte portarono lo zar Paolo a cancellare la cerimonia.\nIl ritorno in Russia e la morte.\nDopo la fine della campagna, Suvorov si ritir\u00f2 temporaneamente in Boemia nella speranza di riprendersi il pi\u00f9 possibile per poi proseguire la guerra contro la Repubblica francese. Tuttavia quando l'esercito russo riprese la sua marcia il 25 gennaio 1800, Suvorov era troppo malato per poter proseguire la campagna militare e per questo gli venne consigliato di intraprendere il viaggio per il ritorno in patria. A Cracovia cedette formalmente il comando dei suoi uomini al generale Andrej Grigor'evi\u010d Rosenberg e si diresse verso il confine con la Russia.\nAgli inizi del 1800 Suvorov torn\u00f2 a San Pietroburgo. Paolo I, per\u00f2, si rifiut\u00f2 di riceverlo in udienza perch\u00e9 riteneva che il suo atteggiamento nelle campagne militari in Italia ed in Svizzera fosse stato troppo irrispettoso del ruolo del suo monarca che, pur lontano migliaia di chilometri, rappresentava comunque il comandante supremo delle forze imperiali russe in campo. Egli, nell'ottica di Paolo I, aveva agito in maniera autoritaria e talvolta spregiudicata, senza consultarlo sulle scelte da prendere anche sul campo. Tali motivazioni erano ovviamente delle scuse che lo zar aveva accampato ancora una volta, sostenuto dalle malelingue di corte, per non concedere all'anziano generale gli onori che gli sarebbero spettati in patria, mentre nei paesi che aveva liberato era stato osannato come il salvatore di quei popoli. Ferito e malato, il vecchio comandante mor\u00ec il 18 maggio 1800 nella capitale. Lord Whitworth, l'ambasciatore inglese, ed il poeta Der\u017eavin furono le uniche persone importanti presenti al suo funerale.\nSuvorov \u00e8 sepolto nella chiesa dell'Annunciazione, nel monastero di Aleksandr Nevskij. Secondo i suoi desideri, sul suo sepolcro venne posta una semplice iscrizione: \"Qui giace Suvorov\". Ma un anno dopo la sua morte, il nuovo zar Alessandro I, che ne aveva sempre riconosciuto il valore e le straordinarie doti militari, eresse una statua alla sua memoria nel Campo di Marte di San Pietroburgo.\nMassone fu membro della loggia russa \"Le tre stelle\", nella quale ottenne il grado di Maestro. Il 25 gennaio 1761 fu promosso Maestro scozzese (quinto grado) nella loggia \"Zu den drei Kronen\", appartenente alla Gran loggia nazionale prussiana \"Zu den drei Weltkugeln\".\nLa sua discendenza ed i titoli.\nIl suo nome completo, i titoli secondo la pronuncia russa, i ranghi e le onorificenze, sono i seguenti: Aleksandr Vasil'evi\u010d Suvorov, principe d'Italia (\"knjaz' italijskij\"), conte di Rymnik (\"graf rymnikskij\"), conte del Sacro Romano Impero, principe di Sardegna, Generalissimo delle forze terrestri e navali della Russia, Maresciallo di Campo degli eserciti dell'Austria e Sardegna.\nSeriamente ferito sei volte, nel corso della sua carriera militare, fu insignito dell'Ordine di Sant'Andrea, Ordine di San Giorgio il Trionfante di Prima Classe, Ordine di San Vladimiro di Prima Classe, Ordine di Sant'Aleksandr Nevskij, Ordine di Sant'Anna di Prima Classe, Gran Croce dell'Ordine di San Giovanni di Gerusalemme, Ordine militare di Maria Teresa di Prima Classe (Prussia), Ordine dell'Aquila Nera, Ordine dell'Aquila rossa, Menzione Pour le M\u00e9rite, Ordine dei Santi Maurizio e Lazzaro (Sardegna), Ordine di San Gubert (Baviera), la Leonessa d'Oro, Ordine della Carmelitana Vergine Maria e San Lazzaro (Francia), Ordine dell'Aquila Bianca, Ordine di San Stanislao (Polonia).\nIl figlio di Suvorov, Arkadij (1783 - 1811), serv\u00ec come ufficiale nell'esercito imperiale russo durante le guerre turche e le Guerre napoleoniche agli inizi del secolo XIX ed anneg\u00f2 nello stesso fiume Rymnik che tanta fama aveva dato a suo padre. Pure suo nipote, Aleksandr Arkadievi\u010d (1804 - 1882) fu un generale russo.\nValutazioni storiografiche.\nI russi hanno glorificato largamente la memoria di Suvorov. Quale grande comandante per tutta la durata della sua vita militare, \u00e8 considerato il condottiero della nazione russa per eccellenza, sia per la riconosciuta grandezza delle sue imprese che per il carattere della sua leadership, sempre sensibile al rispetto dei suoi uomini. In un'epoca nella quale la guerra si era trasformata in un'azione pi\u00f9 importante della diplomazia, egli restaur\u00f2 il suo vero significato come atto di forza. Ebbe una gran semplicit\u00e0 di maniere, e mentre si trovava in guerra viveva come un soldato semplice, dormendo sulla paglia ed accontentandosi della paga pi\u00f9 umile, bench\u00e9 fosse passato per tutti i gradi delle gerarchie militari.\nRe Luigi XVIII di Francia, che conosceva personalmente Suvorov, disse di lui:\nL'ambasciatore francese in Russia, Louis-Philippe de S\u00e9gur, cos\u00ec esprimeva sul suo conto:\nLa sua lingua tagliente gli procur\u00f2 non pochi nemici, primo tra tutti lo zar Paolo I di Russia. Come uomo di azione, disprezzava i favoriti ignoranti ed i cavalieri da salotto, ma le sue battute servirono, in alcune occasioni, per nascondere il suo carattere schivo ed in altre per esprimere un genio militare i cui successi rimasero indelebili nell'esercito russo. Se le tattiche dei russi nella guerra russo-giapponese del 1904 - 1905 rifletterono troppo pedissequamente alcune delle massime delle guerre turche di Suvorov, lo spirito di sacrificio, la risolutezza e l'indifferenza per le perdite che mostrarono, costituirono un prezioso lascito proveniente da queste guerre. Michail Ivanovi\u010d Dragomirov dichiar\u00f2 di aver basato la sua condotta sulle tattiche di Suvorov, ritenendole rappresentative del tradizionale approccio alla guerra della nazione russa.\nLo stesso Suvorov diceva di s\u00e9 stesso:\nIl generale Suvorov, secondo le cronache dell'epoca, aveva fama di persona particolarmente stravagante. Nel Palazzo d'Inverno percorreva frequentemente i corridoi saltando su un solo piede, anche fermandosi a baciare il ritratto dell'imperatrice Caterina che le dame presenti portavano al collo. Durante le missioni belliche era solito anticipare il battere della Diana, mettendosi al centro dell'accampamento sul proprio cavallo, in camicia da notte, imitando il canto del gallo.\nNel 1904 venne aperto il Museo Suvorov. Oltre che a San Pietroburgo, vennero eretti altri monumenti a Suvorov, a O\u010dakov (1907), Sebastopoli, Izma\u00efl, Tul'\u010din (\u0422\u0443\u043b\u044c\u0447\u0438\u043d, Ucraina), Kobryn, Ladoga, Cherson, Timanovka, Simferopoli, Kaliningrad, Kon\u010danskoe, Rymnik (R\u00e2mnicu S\u0103rat, Romania) e sulle Alpi svizzere. Il 29 luglio 1942, il Presidium del Soviet Supremo dell'URSS cre\u00f2 l\"Ordine di Suvorov\" che veniva concesso a chi si fosse distinto in imprese offensive di successo contro le forze nemiche.\nIl contributo alle scienze militari.\nIl genio militare del comandante Suvorov ben si riflette nella frase coniata di A. \u0160i\u0161ov: \"Non ha perso una sola battaglia, e la maggior parte di queste sono state vinte in una situazione di superiorit\u00e0 numerica del nemico\" (oltre 60 battaglie).\nSuvorov possedeva una vastissima conoscenza non solo nelle scienze militari, ma anche in altri campi dello scibile umano. Suvorov ha lasciato un enorme contributo teorico e pratico all'arte militare, arricchendo tutte le aree dell'arte militare con nuove conclusioni, strategie e disposizioni. Egli scart\u00f2 i principi ormai ritenuti obsoleti della strategia lineare della tattica militare, sviluppando ed applicando forme e metodi di guerra pi\u00f9 avanzati nella pratica militare, fatto che contribu\u00ec a far eccellere l'esercito russo dell'epoca.\nLa strategia di Suvorov si distinse gi\u00e0 alla sua epoca per una capacit\u00e0 di attivit\u00e0 e determinazione eccezionali. L'obiettivo principale delle operazioni militari secondo Suvorov era quello di distruggere l'esercito nemico in battaglia in campo aperto. La tattica vincente della sua opera era l'offensiva. \"La vera regola dell'arte militare\", insegnava Suvorov, \"\u00e8 attaccare direttamente il nemico dal lato dove lui si presenta pi\u00f9 debole, e non convergere timidamente facendosi strada attraverso continui volteggiamenti... la questione pu\u00f2 essere risolta solo da un'offensiva audace diretta\". Dando la preferenza all'offensiva, Suvorov ha ritenuto possibile in alcuni casi ricorrere alla difesa e persino ritirarsi nell'interesse di preservare le truppe dalla presenza di un corpo superiore di nemici. Suvorov non fu cos\u00ec solo il pi\u00f9 grande stratega, ma anche un insuperabile esperto di tattica del suo tempo. Il merito speciale di Suvorov in questo senso era quello di aver migliorato la tattica dell'uso delle colonne di uomini in combinazione con il sistema d'azione libera, un metodo di battaglia creato in occidente solo durante le guerre della Rivoluzione francese della fine del XVIII secolo e poi sviluppato da Napoleone. La tattica di Suvorov combinava correttamente il colpo a fuoco con quello a baionetta. Le tattiche di Suvorov erano basate sulla conoscenza il pi\u00f9 perfetta possibile della situazione militare del nemico, oltre ad un'attenta considerazione della situazione e delle risorse, velocit\u00e0 e sorpresa.\nSuvorov ha contribuito per primo alla creazione di un sistema avanzato di educazione ed addestramento delle truppe. Questo si basava sulla convinzione che l'uomo pu\u00f2 essere un fattore decisivo nella vittoria. Egli si oppose sempre categoricamente alla pura esercitazione teorica o da parata che egli giudicava insensata, stancante e svilente per i soldati, cercando invece di suscitare nei suoi soldati un senso di identit\u00e0 nazionale e amore per la patria, di abituarli ad azioni coraggiose, di renderli versatili ed abili nella pi\u00f9 ampia variet\u00e0 di condizioni di combattimento. Suvorov esigeva che i suoi subordinati avessero una chiara comprensione dell'essenza dei compiti che dovevano affrontare: il piano d'azione veniva spiegato correttamente agli ufficiali come ai semplici soldati, poich\u00e9 \"ogni soldato deve capire la sua manovra\".\nSuvorov prest\u00f2 grande attenzione alla vita e al benessere dei soldati e sotto la sua direzione le malattie che furono il \"flagello\" degli eserciti del XVIII secolo diminuirono drasticamente. Mostrando instancabile cura per i suoi soldati, la loro vita e le loro necessit\u00e0 e condividendo con loro tutte le difficolt\u00e0 della vita del campo, Suvorov seppe guadagnarsi una fiducia e una stima illimitati dell'esercito.\nL'attivit\u00e0 di comando di Suvorov ha lasciato un segno profondo nella storia dell'esercito russo. Seguace delle dottrine di Pietro I di Russia ed allievo di P. A. Rumjancev, Suvorov form\u00f2 molti dei pi\u00f9 famosi comandanti militari della Russia dell'epoca tra cui M. I. Kutuzov e P. I. Bagration.\nSuvorov ebbe un'influenza significativa sul pensiero militare straniero. Lo storico militare russo F.N. Glinka ha scritto a tal proposito: \"Ora \u00e8 chiaro e palese che Napoleone abbia assunto molte delle regole dell'arte militare dal nostro Suvorov. Ci\u00f2 non venne negato dagli stessi francesi; Lo stesso Napoleone lo confess\u00f2; in una serie di lettere in codice intercettate dagli inglesi, disse esplicitamente al Direttorio che Suvorov non sarebbe stato fermato sulla strada della vittoria fino a quando i francesi non avessero imparato dalla sua arte speciale di combattimento e avrebbero impostato regole chiave contro di lui\". Infatti fu proprio Napoleone ad adottare negli scontri che condusse dagli ultimissimi anni del Settecento lo stile tipico di Suvorov, ovvero quello di far agire due colonne di fanteria alla baionetta in concomitanza con la cavalleria e i volteggiatori. Suvorov fu tra i primi a suggerire inoltre la rigatura delle canne dei fucili, fatto che avrebbe permesso di aumentare il raggio di tiro effettivo di diverse centinaia di metri, sostituendo sempre pi\u00f9 gli scontri alla baionetta che comportavano enormi perdite di uomini.\nSuvorov fu inoltre il primo autore di un vocabolario militare in lingua russa che rimase adottato dall'esercito imperiale sino alla rivoluzione d'inizio Novecento. Egli decise di rivoluzionare il linguaggio militare russo, imprimendogli un'impronta pi\u00f9 nazionale anzich\u00e9 preferire l'uso di termini in lingua straniera (all'epoca erano in uso in prevalenza il francese ed il latino). Dal momento che lo stesso \"generalissimo\" conosceva diverse lingue straniere, era giunto a disprezzare quei suoi colleghi generali russi che utilizzavano termini colti in lingua straniera per mostrare la propria istruzione ai subordinati senza che questo avesse una rilevanza pratica, anzi talvolta peggiorando i fatti dal momento che spesso tali ordini o termini non venivano compresi dai gradini pi\u00f9 bassi della gerarchia militare, rendendo quindi fallimentari intere operazioni. Egli addirittura era convinto che l'uso smodato di neologismi o parole in lingua straniera in ambito militare fosse dai pi\u00f9 utilizzato come una copertura intesa a evitare che si notasse la sostanziale incompetenza che questi graduati manifestavano nelle discipline militari applicate, la loro riluttanza a studiare correttamente l'arte della guerra e la loro mancanza di un'iniziativa nel processo decisionale (frequente e deprecabile era secondo Suvorov l'abitudine di fare affidamento ovunque e in tutto sulla presenza di un comando superiore a cui comunque spettavano le decisioni pi\u00f9 importanti, ma non l'assunzione della responsabilit\u00e0 dei pi\u00f9 grandi fallimenti)."}
{"id": "65755", "revid": "123592010", "url": "https://it.wikipedia.org/wiki?curid=65755", "title": "Cursus honorum", "text": "Il cursus honorum era l'ordine sequenziale degli uffici pubblici tenuti dall'aspirante politico sia durante il periodo repubblicano, sia nei primi due secoli dell'Impero romano. Fu creato inizialmente per gli uomini di rango senatoriale. Poi sotto l'alto Impero, essendo i cittadini divisi in tre classi (ordine senatorio, equestre e plebei), i membri di ciascuna classe potevano fare una ben distinta carriera politica (\"cursus honorum\"). Le magistrature tradizionali erano disponibili solo per i cittadini dell'ordine senatorio. Le magistrature che sopravvissero alla fine della Repubblica erano, in ordine di importanza nel \"cursus honorum\": il consolato, la pretura, il tribunato plebeo, l'edilit\u00e0, la questura e il tribunato militare.\nIl \"cursus honorum\" conteneva un insieme sia di cariche politiche che militari. Ogni ufficio aveva un'et\u00e0 minima per l'elezione, ed un intervallo minimo per ottenere la carica successiva, oltre a leggi che proibivano di reiterare un particolare ufficio. Queste regole cominciarono ad essere alterate e poi ignorate nel corso dell'ultimo secolo della Repubblica. Per esempio, Mario fu console per cinque anni consecutivi tra il 104 e il 100 a.C.\nPresentati ufficialmente come opportunit\u00e0 per un servizio pubblico, gli uffici vennero spesso trasformati in mere occasioni di auto gratificazione. Dopo le riforme di Lucio Cornelio Silla fu richiesto un intervallo di dieci anni per concorrere un'altra volta allo stesso ufficio.\nAver tenuto ogni carica all'et\u00e0 pi\u00f9 giovane possibile (\"in suo anno\") era considerato un grande successo politico, poich\u00e9 mancare la pretura a 39 anni significava che si sarebbe potuti diventare console solo dopo i 42. Marco Tullio Cicerone espresse il suo estremo orgoglio, non solo per essere un \"homo novus\" (\"uomo nuovo\", ovvero colui che, primo nella sua famiglia e non appartenente alla nobilitas, ricopriva cariche curuli) per essere divenuto console, anche se nessuno dei suoi antenati aveva mai ricoperto prima di lui tale carica, ma anche per aver ricoperto la carica \"nel giusto anno\", ovvero nell'anno \"pi\u00f9 giovane possibile\" (che a quel tempo era di 42 anni).\nEpoca repubblicana.\nNella Roma repubblicana non c'era nulla che assomigliasse ad un moderno partito politico. I candidati erano scelti per la reputazione personale e per quella della loro famiglia (\"gens\"). I candidati che provenivano dalle famiglie pi\u00f9 antiche erano favoriti poich\u00e9 potevano usare l'influenza dei loro antenati per la propria propaganda elettorale.\nServizio e tribunato militare.\nIl \"cursus honorum\" cominciava ufficialmente con dieci anni di servizio militare (a partire dal compimento del diciassettesimo anno d'et\u00e0) tra gli \"equites\" (cavalieri), possibilmente lavorando al servizio di un generale (parente o amico di famiglia). Il nepotismo non veniva condannato, era anzi parte integrante del sistema. Questi dieci anni erano considerati obbligatori per essere qualificato ad un incarico politico, ma in pratica la regola non era applicata rigidamente. Nel corso di questi anni di servizio militare, attorno all'et\u00e0 di vent'anni, alcuni riuscivano a ricoprire la carica, molto ambita, di tribuno militare (\"tribunus laticlavius\"). In seguito alla riforma mariana dell'esercito romano (107 a.C.), i sei tribuni appartenenti a ciascuna legione agivano come ufficiali dello stato maggiore, affiancando il \"legatus legionis\" nelle sue decisioni. Tale incarico durava normalmente due o tre anni. I passaggi successivi del \"cursus honorum\" erano realizzati tramite elezioni dirette che si svolgevano annualmente.\nMagistrature ordinarie inferiori.\nQuestura.\nIl secondo gradino del \"cursus\" era quello di questore (\"quaestor\"), che era considerato come il grado pi\u00f9 basso di tutte le maggiori cariche politiche romane. I candidati dovevano avere almeno 30 anni (con la riforma di Augusto almeno 25 anni). Tuttavia i patrizi potevano anticipare la loro candidatura di due anni, sia per questa, sia per le altre cariche. I questori erano eletti dai \"Comitia tributa\", normalmente prestavano assistenza sia ai consoli a Roma (e chiamati perci\u00f2 \"urbani\"), occupandosi dell'amministrazione del tesoro pubblico (l\"aerarium Saturni\", vale a dire delle entrate ed uscite finanziarie); oltre a dare assistenza ai governatori provinciali, nelle attivit\u00e0 finanziarie come loro segretari, come l'allocazione delle risorse o il pagamento delle armate provinciali. I questori potevano emettere denaro pubblico per particolari necessit\u00e0, solo se erano stati precedentemente autorizzati a farlo da parte del Senato. Erano, quindi, assistiti da numerosi \"scriba\", che collaboravano nel gestire la contabilit\u00e0 del tesoro centrale o provinciale. Il tesoro costituiva un enorme deposito sia per i documenti sia per le riserve monetarie. Non a caso i testi delle leggi emanate o anche i decreti del Senato romano (\"senatus consultum\"), erano depositati nel tesoro sotto la custodia dei questori. Venti \"questori\" servivano nella amministrazione finanziaria, sia a Roma, sia come aiutanti dei governatori provinciali. L'elezione a \"questore\" portava con s\u00e9, a partire dalla tarda repubblica, l'automatica ammissione tra i membri del Senato. Un questore poteva indossare la toga praetexta (con una larga fascia che bordava la tunica), ma non veniva scortato da littori e neppure disponeva di \"imperium\".\nIl questore, si occupava dell'amministrazione del tesoro pubblico.\nEdilit\u00e0.\nA 36 anni, gli ex questori si potevano candidare per l'elezione ad una delle quattro cariche di edile (\"aedilis\"). Gli edili erano magistrati eletti per condurre gli affari interni di Roma, e spesso collaboravano con le pi\u00f9 alte cariche magistratuali. Questa carica non rientrava nel \"cursus honorum\". Questo passaggio risultava, pertanto, facoltativo. Ogni anno, due \"edili curuli\" (formati dal 367/366 a.C.) e due \"edili plebei\" (dal 471 a.C.) erano eletti. I \"comitia tributa\", sotto la presidenza di un magistrato di grado pi\u00f9 elevato (un console o un pretore), eleggevano i due \"edili curuli\", i quali disponevano entrambi di una sedia curule, ma non dei littori e neppure del potere di \"coercitio\". Il \"Concilium plebis\", invece, sotto la presidenza di un tribuno della plebe, eleggeva i due \"edili plebei\".\nTutti gli edili avevano ampi poteri sugli affari giornalieri interni alla citt\u00e0 di Roma come, riparare e preservare i templi (da cui deriverebbe il loro titolo, dal latino \"aedes\" = \"tempio\") e gli altri edifici pubblici (in collaborazione con gli eventuali censori, che avevano funzioni similari); organizzare i giochi (\"ludi\") e feste (festivit\u00e0 romane) e guadagnandosi una buona dose di popolarit\u00e0 per il prosieguo della carriera; occuparsi di fognature, acquedotti e di approvvigionamenti della citt\u00e0 di Roma; sovrintendere ai mercati cittadini; servire come giudici nell'ambito degli affari commerciali; mantenere l'ordine pubblico; conservare ed aggiornare i registri pubblici; emettere pubblici editti. Ogni spesa pubblica fatta da un \"edile curule\" o da un \"edile plebeo\", doveva per\u00f2 essere autorizzata dal Senato.\nTribunato della plebe.\nLa carica di tribuno della plebe (\"tribunus plebis\") era un passo importante nella carriera politica di un plebeo, anche se non faceva parte del \"cursus honorum\". Erano infatti eletti dal \"Concilium plebis\", piuttosto che dall'intero popolo di Roma (che comprendeva anche i patrizi). Ci\u00f2 determinava che non fossero considerati dei veri e propri \"magistrati\" e che non disponessero della \"maior potestas\". Il termine \"magistrato plebeo\" (\"Magistratus plebeii\") risulterebbe, pertanto, un uso improprio del termine. Il tribunato fu il primo ufficio creato per tutelare i diritti dei cittadini comuni (\"plebei\"). I tribuni erano, pertanto, considerati dei rappresentanti del popolo, in modo che potessero esercitare un controllo popolare sugli atti del Senato (attraverso il loro potere di veto), salvaguardando anche la libert\u00e0 civile di tutti i cittadini romani. Verso il periodo medio repubblicano, tuttavia, molti plebei risultarono talvolta pi\u00f9 ricchi e potenti dei patrizi.\nDal momento che i tribuni erano considerati l'incarnazione del ceto medio-basso (i plebei), erano per definizione \"sacrosanti\". La loro \"sacrosantitas\" era rafforzata da un impegno, preso con i plebei, di uccidere chiunque avesse danneggiato o interferito con un tribuno durante il suo mandato. I poteri dei tribuni derivavano dalla loro \"sacrosanctitas\". Un'ovvia conseguenza di ci\u00f2 fu che si considerava un'offesa capitale danneggiare un tribuno, l'ignorare il suo veto, o l'interferire con lui. La \"sacrosanctitas\" di un tribuno (e quindi anche tutti i suoi poteri giuridici) avevano effetto solo nella citt\u00e0 di Roma. Se il tribuno era fuori dalle mura cittadine, i plebei in Roma non potevano far valere il loro giuramento di uccidere qualsiasi persona avesse danneggiato o interferito con il tribuno. Se un magistrato, un'assemblea o il Senato, non rispettavano le disposizioni di tribuno, quest'ultimo poteva interporre la \"sacrosanctitas \"della sua persona (\"intercessio\") per fermare quella particolare azione.\nQualsiasi resistenza contro il tribuno equivaleva ad una violazione della sua figura sacra, e comportava la pena di morte. La loro mancanza di poteri magistratuali li rendeva indipendenti da tutti gli altri magistrati, tanto che nessun altro magistrato poteva porre il proprio veto contro un tribuno. In un paio di rare occasioni (ad esempio durante il tribunato di Tiberio Gracco), un tribuno pot\u00e9 utilizzare una forma di veto estremamente ampio su tutte le funzioni governative. E mentre un tribuno poteva porre il proprio veto contro ogni atto del Senato, assemblee o magistrati, poteva solo porre il veto alla legge, non alle misure procedurali vere e proprie. Per questi motivi, doveva essere fisicamente presente quando l'atto era presentato. Non appena il tribuno non era pi\u00f9 presente, l'atto poteva essere completato, come se non fosse mai stato posto un veto.\nIl controllo sul potere del magistrato (\"coercitio\") era la \"provocatio\", una prima forma di un giusto processo (\"habeas corpus\"). Ogni cittadino romano aveva il diritto assoluto di impugnare qualsiasi decisione di un magistrato, davanti ad un tribuno della plebe. In questo caso i cittadini potevano invocare la formula giuridica della \"provocatio ad populum\", che richiedeva al magistrato di attendere che un tribuno intervenisse, e prendesse una decisione. Qualche volta, il caso era portato davanti al collegio dei tribuni, e qualche altra volta davanti al concilio della Plebe (assemblea popolare). Dal momento che nessun tribuno poteva mantenere i suoi poteri al di fuori della citt\u00e0 di Roma, qui il potere di coercizione era assoluto. Un ulteriore controllo sul potere di un magistrato era quello chiamato di \"provincia\", che richiedeva una divisione delle responsabilit\u00e0.\nLa rilevanza che ebbero per l'assoluta inviolabilit\u00e0 della persona del tribuno (tale norma sacra fu violata solo in occasione dell'assassinio di uno dei Gracchi) fu il motivo per il quale, in epoca imperiale, l\"imperator\" faceva in modo di farsi attribuire senza soluzione di continuit\u00e0 la \"tribunicia potestas\", oltre al ruolo ufficiale di difensore della componente pi\u00f9 debole della societ\u00e0 libera romana.\nMagistrature ordinarie superiori.\nPretura.\nSei pretori (\"praetores\") erano eletti tra gli uomini di almeno 39 anni (con la riforma di Augusto almeno 30 anni). Avevano principalmente responsabilit\u00e0 giudiziarie a Roma, potevano anche comandare le armate provinciali ed eventualmente presiedevano i tribunali. Di solito si candidavano con i consoli di fronte all'assemblea dei comizi centuriati. Dopo essere stati eletti, gli veniva conferito l\"imperium\" dall'assemblea. In assenza di entrambi i consoli dalla citt\u00e0, \"senior\" e \"iunior\", il pretore urbano governava Roma, e presiedeva l'assemblea del Senato e le altre assemblee romane. Altri pretori avevano responsabilit\u00e0 all'estero, e spesso agivano come governatori di provincia. Fino a quando i pretori tenevano l\"imperium\", potevano comandare un esercito.\nConsolato.\nLa carica di console (\"consul\") era la pi\u00f9 prestigiosa di tutte e rappresentava il vertice della carriera repubblicana. L'et\u00e0 minima era 42 anni (con la riforma di Augusto fu ridotta a 33 anni). I nomi dei due consoli eletti identificavano l'anno (\"Fasti consulares\"). I due consoli della Repubblica erano i pi\u00f9 alti in grado tra i magistrati ordinari; erano eletti ogni anno (da gennaio a dicembre) dai comizi centuriati e detenevano il supremo potere sia in materia civile sia militare. Dopo la loro elezione, ottenevano l\"imperium\" dall'assemblea. Se un console moriva durante l'anno in carica, un altro console (\"consul suffectus\"), veniva eletto per completare la durata del mandato. Durante l'anno, uno dei due consoli era superiore in grado rispetto all'altro, e questa graduatoria tra i due Consoli veniva capovolta ogni mese. Una volta terminato il mandato, deteneva il titolo onorifico di \"consulare\" in senato, ma doveva attendere dieci anni prima di poter essere rieletto nuovamente al consolato..\nI consoli avevano il potere supremo sia in materia civile sia in quella militare, e ci\u00f2 era dovuto in parte al fatto che erano i magistrati ordinari pi\u00f9 alti in grado e quindi con maggior \"Imperium\" (potere di comando). A Roma, il console era a capo del governo romano e, poich\u00e9 rappresentava la massima autorit\u00e0 di governo, anche di tutta una serie di funzionari e magistrati della pubblica amministrazione, a cui erano delegate varie funzioni.\nI consoli presiedevano le sedute del Senato romano e le assemblee cittadine, avendo la responsabilit\u00e0 ultima di far rispettare le politiche e le leggi adottate da entrambe le istituzioni. Il console era anche il capo della diplomazia romana, potendo effettuare affari con le popolazioni straniere e facilitando le interazioni tra gli ambasciatori stranieri e il Senato. A fronte di un ordine da parte del senato, il console diveniva responsabile per l'adunata delle truppe ed il comando di un'armata. I consoli, disponendo della suprema autorit\u00e0 in campo militare, dovevano essere dotati di risorse finanziarie adeguate da parte del Senato per condurre e mantenere i loro eserciti. Mentre erano all'estero, il console aveva un potere assoluto sui suoi soldati e su ogni provincia romana. Alla fine del loro mandato, potevano governare importanti province, come proconsoli. Un secondo mandato come console poteva essere svolto solo dopo un intervallo di 10 anni.\nCensura.\nUn altro magistrato era il censore, che era preposto al censimento ogni cinque anni, durante il quale poteva nominare nuovi senatori o anche eliminarne di vecchi. Ne venivano eletti due per una durata di diciotto mesi. E poich\u00e9 la censura era la carica pi\u00f9 prestigiosa tra tutte quelle ordinarie, normalmente solo gli ex-consoli potevano ricoprire questo incarico. I censori erano eletti dai comizi centuriati, dopo che i consoli ed i pretori dell'anno avevano iniziato il loro mandato. Dopo che i censori erano stati eletti, i comizi centuriati gli concedevano il potere censorio. Non avevano l\"imperium\" e neppure erano accompagnati dai littori. In aggiunta non avevano il potere di convocare il Senato o le assemblee romane. Tecnicamente essi si trovavano al di sopra di una classifica tra i magistrati ordinari (compresi consoli e pretori). Questa classifica, tuttavia, fu il risultato solo del loro prestigio, piuttosto che sul reale potere che avevano. Dal momento che si poteva abusare facilmente di questa carica (a causa del suo potere su ogni cittadino), venivano eletti solo gli ex consoli (normalmente patrizi).\nQuesto fu il motivo per cui la carica ebbe un particolare prestigio. Le loro azioni non potevano essere bloccate con il veto, a parte quello dei tribuni della plebe o di un collega censore. Nessun magistrato ordinario poteva, infatti, porre il proprio veto contro un censore, poich\u00e9 nessun magistrato ordinario gli era tecnicamente superiore per grado. I tribuni, in virt\u00f9 della loro \"sacrosanctitas\", come rappresentanti del popolo, potevano invece porre il proprio veto contro qualunque atto o chiunque, compresi i censori, i quali, di solito, potevano agire disgiuntamente; nel caso in cui un censore volesse ridurre lo \"status\" di cittadino nel corso del censimento, doveva chiedere conferma anche al suo collega, non potendo in questo caso agire da solo. Un censore poteva anche multare un cittadino, o anche vendere le sue propriet\u00e0, come punizione per aver eluso un censimento o per aver compiuto una registrazione falsa.\nAltre azioni che potevano comportare una pena censoria erano le coltivazioni agricole abbandonate, l'essersi sottratto al servizio militare, la violazione dei doveri civili, gli atti di corruzione o ingenti debiti. Un censore poteva assegnare un cittadino ad un'altra trib\u00f9, o mettere una \" nota\" di demerito a fianco del nome del cittadino nel registro del censimento. Pi\u00f9 tardi, una legge (\"leges Clodiae\") permise ai semplici cittadini di fare ricorso contro la \"nota censoria\".-\nUna volta che il censimento veniva completato, veniva predisposta da uno dei censori una cerimonia di purificazione (\"lustrum\"), che produceva tipiche preghiere per i cinque anni successivi. Si trattava di una cerimonia religiosa che certificava la fine del censimento, e che avveniva davanti ai comizi centuriati. Ancora i censori avevano numerosi doveri, compresa la gestione degli appalti pubblici e il pagamento di coloro che svolgevano questi lavori per la \"res publica\". Qualsiasi atto generato dal censore che richiedesse una spesa di denaro pubblico (\"aerarium\") doveva ottenere l'approvazione da parte del Senato.\nMagistrature straordinarie.\nDittatura.\nIn caso di estrema emergenza militare (o per altri motivi), era nominato un dittatore (\"magister populi\") per soli sei mesi. Il potere del dittatore sul governo di Roma era assoluto e non poteva essere controllato da nessuna istituzione o altro magistrato. E se Cicerone e Tito Livio ricordano l'utilizzo dei poteri militari durante una dittatura, altri, come Dionigi di Alicarnasso, ricordano l'utilizzo dei poteri per mantenere l'ordine durante la secessione della plebe. Quando vi era l'estrema necessit\u00e0 di nominare un dittatore, il Senato emetteva un decreto (\"senatus consultum\"), che autorizzava i consoli a nominarne uno, il quale si insediava immediatamente. Spesso il dittatore rimaneva in carica fino a quando non era cessato il pericolo, per poi dimettersi e restituendo i poteri concessigli..\nI magistrati ordinari (come consoli e pretori) rimanevano in carica, ma perdevano la loro indipendenza poich\u00e9 diventavano dei subordinati del dittatore. Nel caso in cui avessero disubbidito agli ordini del dittatore, potevano anche essere costretti a dimettersi. E mentre un dittatore poteva ignorare il diritto della \"Provocatio\", questo diritto, cos\u00ec come l'indipendenza dei tribuni della plebe, in teoria continuavano ad esistere anche durante il mandato del dittatore. Il suo potere equivaleva alla somma dei poteri di due consoli insieme, senza alcun controllo sul suo operato da parte di alcun organo di governo. Cos\u00ec, quando vi era questa necessit\u00e0, era come se per sei mesi Roma tornasse al periodo monarchico, con il dittatore che prendeva il posto dell'antico \"Rex\". Egli era poi accompagnato da ventiquattro littori fuori dal \"pomerium\" e dodici al suo interno (esattamente come in precedenza accadde al re), al contrario un console da soli dodici fuori dal \"pomerium\" o sei al suo interno. Il normale governo era sciolto e tutto passava nelle mani del dittatore, il quale aveva potere assoluto sulla \"res publica\"..\nEgli nominava quindi un \"Magister equitum\" (comandante della cavalleria) da utilizzare come suo giovane subordinato. Quando le condizioni di emergenza terminavano, il normale governo costituzionale era restaurato. L'ultimo dittatore ordinario che si ricorda venne nominato nel 202 a.C. Dopo questa data le emergenze estreme vennero gestite attraverso un decreto senatoriale (\"senatus consultum ultimum\"). Ci\u00f2 sospendeva il normale governo civile e dichiarava la legge marziale, investendo i due consoli del potere dittatoriale. Ci sono molti motivi per questo cambiamento. Fino al 202 a.C., i dittatori erano spesso nominati per sedare i disordini della plebe. Nel 217 a.C., pass\u00f2 una legge che diede alle assemblee popolari il diritto di nominare i dittatori. Ci\u00f2, di fatto, elimin\u00f2 il monopolio dell'aristocrazia (\"nobilitas\"), che vi era stato fino a quel momento. In aggiunta, una serie di leggi vennero approvate, dove posero ulteriori controlli al potere del dittatore.\n\"Magister equitum\".\nOgni dittatore nominava un \"magister equitum\" (\"comandante della cavalleria\"), che lo servisse come suo luogotenente. Egli deteneva un'autorit\u00e0 costituzionale (\"imperium\") pari ad un pretore, e spesso, quando era nominato un dittatore, il senato specificava che doveva essere nominato anche un \"magister equitum\". Egli aveva funzioni similari ad un console, quindi subordinato al dittatore. Quando scadeva il mandato del dittatore, allo stesso modo cessava anche quello del comandante della cavalleria. Spesso il dittatore prendeva il comando della fanteria (quindi delle legioni), mentre al \"magister equitum\" rimaneva quello della cavalleria (disposta alle ali dello schieramento romano). Il dittatore non era quindi eletto dal popolo, ma come abbiamo visto sopra da un console. A sua volta il \"magister equitum\" era un magistrato nominato direttamente dal dittatore. Tanto che entrambi questi magistrati possono essere definiti come \"magistrati straordinari\".\nPromagistrature.\nL'innovazione giuridica della Repubblica romana fu la \"promagistratura\", che venne creata per dare a Roma la possibilit\u00e0 di avere un numero sufficiente di governatori nei territori d'oltremare, invece di dover eleggere altri magistrati ogni anno. I \"promagistrati\" erano eletti in seguito ad un \"senatus consultum\"; e come tutti gli atti del Senato, queste funzioni non erano del tutto legali e potevano essere sostituiti in sede di assemblee romane, ad esempio, come accadde con Quinto Cecilio Metello Numidico che venne sostituito da Gaio Mario durante la guerra giugurtina. Erano normalmente i propretori (al posto dei pretori) e i proconsoli (al posto dei consoli). Un promagistrato aveva identica autorit\u00e0 del magistrato equivalente, disponeva dello stesso numero di littori, e generalmente deteneva un potere autocratico all'interno della sua provincia, fosse territoriale o diversamente. I promagistrati, di solito, avevano gi\u00e0 ricoperto la carica nella quale operavano, sebbene ci\u00f2 non fosse obbligatorio.\nProconsole.\nQuesta magistratura venne creata alla fine del IV secolo a.C. Se una guerra durava molto tempo e venivano richiesti pi\u00f9 di due comandanti per l'esercito, i consoli dell'anno precedente rimanevano in carica con gli stessi poteri dei consoli ordinari. Questa abitudine divenne comune durante la guerra contro Annibale; un'innovazione fu la nomina di semplici cittadini, cio\u00e8 persone che non erano stati consoli, alla carica di proconsole. Publio Cornelio Scipione, che assunse questa carica per condurre la guerra in Spagna (211 a.C.) assunse il proconsolato prima ancora di completare la carriera che lo avrebbe potuto far diventare console. Dal I secolo a.C., gli ex-consoli iniziarono a ricoprire la carica di governatore delle province pi\u00f9 importanti come se fossero consoli (per esempio, Giulio Cesare fu console nel 59 a.C. e proconsole della Gallia Cisalpina dal 58 a.C.).\nSi trattava di un promagistrato romano, a volte ex console incaricato di governare una provincia romana. Il proconsole era qualcuno che agiva \"al posto di (pro)\" un magistrato ufficiale. Aveva tutta l'autorit\u00e0 di un console, ed era in alcuni casi un ex-console la cui carica governatoriale veniva iterata di un altro mandato \"(prorogatio imperii)\".\nAltre cariche di prestigio.\nAltre prestigiose cariche romane, al di fuori del \"cursus honorum\", erano:\nRiforma imperiale del \"cursus honorum\".\nSotto l'alto Impero, i cittadini furono divisi in tre classi (ordine senatorio, equestre e plebei), e per i membri di ciascuna classe potevano fare una ben distinta carriera politica, chiamata \"cursus honorum\". Le magistrature tradizionali erano disponibili solo per quei cittadini dell'ordine senatorio. Le magistrature che sopravvissero alla fine della Repubblica erano, in ordine di importanza nel \"cursus honorum\": il consolato, la pretura, il tribunato plebeo, l'edilit\u00e0, la questura e il tribunato militare. Augusto volle distinguere prima di tutto le carriere superiori dalle inferiori. Egli dett\u00f2 dei parametri d'avanzamento che comunque, in particolare per l'ordine equestre, videro la loro completa definizione a partire da Claudio, se non dai Flavi.\nRiforma dell'ordine senatoriale.\nSe un individuo non era dell'ordine senatorio, poteva competere per una di queste cariche magistratuali, se gli era permesso dall'imperatore, o in altro modo, poteva essere nominato ad uno di questi uffici dall'imperatore stesso. Riguardo alle cariche del \"cursus honorum\" dell'ordine senatorio, possiamo riconoscere in ordine crescente di importanza:\nCariche magistratuali.\nQui di seguito trovate alcuni esempi:\nAltre cariche onorifiche.\nAltre cariche onorifiche riguardavano i collegi sacerdotali minori della religione romana, poich\u00e9 all'Imperatore romano era attribuita la carica di \"pontifex maximus\".\nRiforma dell'ordine equestre.\nLa carriera equestre era gerarchizzata in funzione delle retribuzioni percepite e del rango corrispondente: LX (sexagenario), C (centenario), CC (ducenario), CCC (tricenario), che corrispondevano al reddito annuo percepito rispettivamente di 60.000, 100.000, 200.000 o 300.000 sesterzi annui.\nMilizie equestri.\nRiguardo alle cariche del \"cursus honorum\" dei cavalieri (ordine equestre), la carriera militare iniziava normalmente come \"praefectus\" di qualche coorte di fanteria ausiliaria. Si poteva accedere dal centurionato come \"primus pilus\" oppure direttamente come appartenente all'ordine equestre. Il percorso iniziale, istituito da Claudio, era noto con il nome di \"tres militiae\" e comprendeva pertanto almeno un anno per ciascun incarico:\nProcuratele.\nCome grado intermedio della carriera equestre vi erano le \"procuratele\": di carattere palatino (uffici di Roma) e di diversa natura, cancelleresco o tributario (es.\"a studiis\", \"ab epistulis\", \"XX hereditatium\"), finanziario provinciale (di maggior rango in province con pi\u00f9 di una legione es. \"Duarum Germaniarum\", \"Syria\", ecc.) e presidiale (di maggior rango in province con pi\u00f9 auxilia es. Mauretania, Rezia etc).\nPrefetture.\nAll'ultimo gradino delle cariche equestri vi erano le \"prefetture\", che costituivano il cosiddetto \"Fastigium equestre\", cio\u00e8 l'apice della carriera di un cavaliere.\nQui di seguito trovate alcuni esempi:"}
{"id": "65756", "revid": "2067110", "url": "https://it.wikipedia.org/wiki?curid=65756", "title": "Carlo Allioni", "text": "Biografia.\nFiglio del Medico Consulente di Re Vittorio Amedeo II Carlo Ludovico Allioni si laure\u00f2 in Medicina a Torino nel 1747 e viene ammesso al Collegio dei Medici; si dedic\u00f2 inizialmente all'esercizio della professione, ottenendo addirittura la carica di protomedico del re Vittorio Amedeo III di Savoia. Ben presto, per\u00f2, la sua attenzione fu catturata dalle Scienze Naturali e, in particolare, dallo studio delle specie vegetali. Il suo nome, infatti, \u00e8 ricordato soprattutto per i suoi studi e i suoi lavori nel campo della botanica. \nAllievo di Bartolomeo Giuseppe Caccia e collaboratore di Vitaliano Donati, nel 1755, a soli ventisette anni, pubblic\u00f2 il \"Rariorum Pedemontii stirpium\", risultato dei suoi primi studi sistematici della vegetazione del territorio sabaudo piemontese, nel quale riport\u00f2 anche essenze vegetali ancora sconosciute ai botanici del suo tempo. Tale lavoro lo port\u00f2 all'attenzione di numerosi e importanti botanici e scienziati dell'epoca, primo fra tutti Linneo; inoltre intrattenne rapporti di amicizia scientifica con Giorgio Bonelli \nNel 1758 pubblic\u00f2 un trattato dal titolo \"Tractatio de milliarum origine, progressu, natura et curatione\", nel quale espose i risultati dei suoi studi sulle febbri miliari (pellagra e flegmasie esantematiche), che avevano flagellato il Piemonte nella prima met\u00e0 del secolo.\nDal 1760 venne nominato professore straordinario di Botanica all'Universit\u00e0 di Torino, proponendo, tra i primi, il sistema di nomenclatura binomiale ideato da Linneo in \"Species plantarum\" (1753). Assiduo sostenitore delle teorie del grande scienziato, con il quale intrattenne una fitta corrispondenza, venne addirittura soprannominato il \"Linneo piemontese\".\nNel 1763, dopo la morte di Donati, divenne Professore Ordinario e venne insignito della carica di direttore dell'Orto botanico di Torino. \nSotto la sua direzione (durata fino al 1781 quando chiese ed ottenne la sospensione dall'attivit\u00e0 didattica) modific\u00f2 le finalit\u00e0 della struttura, fino ad allora soltanto didattiche, dando spazio alla ricerca scientifica. In seguito mantenne la carica di Direttore Primario del Museo di Storia Naturale e dell'Orto Botanico continuando le sue attivit\u00e0 di ricerca e riorganizzazione.\nSi occup\u00f2 di riorganizzare l'ordine delle specie vegetali e di incrementarne il numero: le specie ospitate nell'Orto salirono, infatti, da 317 a .\nLa sua opera pi\u00f9 importante fu la \"Flora Pedemontana, sive enumeratio methodica stirpium indigenarum Pedemontii\", pubblicata nel 1785 in due volumi di testo ed un volume di iconografia (92 tavole riferite a 221 delle specie descritte), nella quale descrisse le virt\u00f9 medicinali di specie di piante del territorio piemontese, di cui 237 nuove specie. Tale trattato, considerato ancora oggi una delle pi\u00f9 importanti opere floristiche in Europa e la pi\u00f9 importante in Piemonte, gli consent\u00ec di raggiungere una fama internazionale. \nQuesta fondamentale opera botanica viene integrata dallo stesso Allioni nel 1789 con la pubblicazione di \"Auctarium ad Floram Pedemontana\" in cui aggiunge 150 specie ed apporta aggiunte e chiarimenti all'opera originaria.\nTra il 1747 e il 1795 pubblic\u00f2 molti contributi di argomento medico, entomologico e botanico. Contribu\u00ec inoltre alla realizzazione della \"Iconographia Taurinensis\", celebre apparato iconografico botanico, unico nel panorama europeo.\nMembro rispettato di molte prestigiose accademie europee, nel 1757 \u00e8 tra gli studiosi che sostengono la nascente Societ\u00e0 privata torinese, futura Accademia delle Scienze di Torino, della quale sar\u00e0 tesoriere a partire dal 1783.\nDurante la sua vita volse la sua attenzione anche ad altri campi delle scienze naturali, interessandosi alla zoologia, alla geologia e allo studio dei fossili. Mise insieme una raccolta di oltre campioni tra minerali, rocce, fossili e preparati zoologici e una collezione entomologica costituita da circa insetti. \nDopo la sua morte, avvenuta a Torino il 30 luglio 1804, la maggior parte di questo materiale fu venduta e and\u00f2 persa. Oltre alle pubblicazioni Allioni lasci\u00f2 un erbario e un epistolario.\nErbario.\nL'erbario di Allioni rappresenta una delle maggiori testimonianze dei suoi studi floristici e sistematici di botanica.\nComposto da circa esemplari, venne acquistato dopo la sua morte da uno dei suoi allievi, Giovanni Battista Balbis, che lo conserv\u00f2 con cura, tenendolo sempre separato dal proprio per mantenerne l'integrit\u00e0. Alla morte di Balbis, per sua disposizione testamentaria, esso venne affidato al botanico francese Matthieu Bonafous, uno dei pi\u00f9 grandi cultori di storia naturale dell'epoca, ammiratore e amico dell'Allioni, che in seguito ne affid\u00f2 la custodia all'Accademia di Agricoltura di Torino. Nel 1981 quest'ultima lo don\u00f2 a sua volta all'Istituto Botanico dell'Universit\u00e0 di Torino che lo inser\u00ec nell\"Herbarium Universitatis Taurinensis\" conservato presso l'Orto botanico di Torino.\nBuona parte del materiale che costituisce l'erbario era stato a sua volta lasciato in eredit\u00e0 all'Allioni da Jean Giudici, un prete appassionato di Botanica nato a Nizza nel XVIII secolo.\nRiconoscimenti.\nIn suo onore \u00e8 stato dato il suo nome al genere \"Allionia\", che raggruppa alcune piante della famiglia delle Nictaginacee. Il suo nome \u00e8 anche associato come qualificativo a diverse specie:\nIl Comune di Torino gli ha dedicato una via cittadina, nei pressi di Piazza Statuto."}
{"id": "65758", "revid": "767487", "url": "https://it.wikipedia.org/wiki?curid=65758", "title": "Distribuzione di Kolmogorov-Smirnov", "text": "In teoria delle probabilit\u00e0 la distribuzione di Kolmogorov-Smirnov \u00e8 una distribuzione di probabilit\u00e0 discreta utilizzata nell'ambito dei test non parametrici e in particolare nei test di Kolmogorov-Smirnov e di Kuiper che richiedono come ipotesi delle variabili casuali continue per lo meno ordinali.\nIn realt\u00e0 si tratta di due distinte distribuzioni di probabilit\u00e0 costruite con un procedimento analogo, che si distingue a seconda se fa riferimento al test di K-S a due code o a una coda.\nCostruzione dei valori della distribuzione.\nLa distribuzione di Kolmogorov-Smirnov ha due parametri \"m\" e \"n\" e la funzione di probabilit\u00e0 viene costruita nel seguente modo, che fa esplicito riferimento al test di Kolmogorov-Smirnov:\nSiano xi=i per i=1...,(\"m\"+\"n\") e sia yi=1 se yi fa parte del gruppo \"A\" che ha \"m\" valori e nulla nel caso faccia parte del gruppo \"B\" che ha \"n\" valori. Quindi ad esempio, ipotizzando che \"m\"=5 e \"n\"=2 e che il terzo e quarto valore facciano parte del gruppo \"B\" l'appartenenza ai gruppi \u00e8 definita da:\n i 1 2 3 4 5 6 7\n Gruppo A A B B A A A\nSi calcoli per tutte le formula_1 combinazioni (nell'esempio formula_2)\nil valore della variabile test di Kolmogorov-Smirnov, che nella combinazioni presa come esempio \u00e8 pari a 0.6 (trovato alla quarta colonna)\n i 1 2 3 4 5 6 7\n Gruppo A A B B A A A\n A 1 2 - - 5 6 7\n B - - 3 4 - - -\n f(A) .2 .2 - - .2 .2 .2\n f(B) - - .5 .5 - - -\n F(A) .2 .4 .4 .4 .6 .8 1.0\n F(B) .0 .0 .5 1.0 1.0 1.0 1.0 \n |Diff| .2 .4 .1 .6 .4 .2 .0\nPer le 21 combinazioni si ottengono i valori di seguito indicati (la 16-esima riga corrisponde alla combinazione usata come esempio)\n k Combinazione D\n 1 A A A A A B B D=1.0\n 2 A A A A B A B D=0.8\n 3 A A A B A A B D=0.6\n 4 A A B A A A B D=0.5\n 5 A B A A A A B D=0.5\n 6 B A A A A A B D=0.5\n 7 A A A A B B A D=0.8\n 8 A A A B A B A D=0.6\n 9 A A B A A B A D=0.4\n 10 A B A A A B A D=0.3\n 11 B A A A A B A D=0.5\n 12 A A A B B A A D=0.6\n 13 A A B A B A A D=0.4\n 14 A B A A B A A D=0.4\n 15 B A A A B A A D=0.5\n 16 A A B B A A A D=0.6\n 17 A B A B A A A D=0.6\n 18 B A A B A A A D=0.6\n 19 A B B A A A A D=0.8\n 20 B A B A A A A D=0.8\n 21 B B A A A A A D=1.0\nI valori \"D\" sono distribuiti secondo quella che \u00e8 appunto la v.c. test di Kolmogorov-Smirnov con m=5 e n=2\n D p \u03a3p\n 0.3 1/21=.0477 1/21= .0477 \n 0.4 3/21=.1429 4/21= .1905\n 0.5 5/21=.2381 9/21= .4286\n 0.6 6/21=.2857 15/21= .7143\n 0.8 4/21=.1905 19/21= .9047\n 1.0 2/21=.0952 21/21=1.0000\nAllo stesso modo si procede per qualsiasi altra coppia di \"m\" e \"n\".\nIl caso di \"m\" e \"n\" grandi.\nSe \"m\" e \"n\" assumono valori grandi (indicativamente \"m\"&gt;25 e \"n\"&gt;25) allora la variabile formula_3 pu\u00f2 essere approssimata ad una variabile casuale Chi Quadrato con 2 gradi di libert\u00e0.\nTavole dei valori critici.\nPer il test di Kolmogorov-Smirnov a due code.\nValori critici per \u03b1=1%.\nValori critici (\"c\") per la regione di rifiuto del test di Kolmogorov-Smirnov a due code: \nProbabilit\u00e0(\"m\" \"n\" Dm,n &gt; c) \u2264 0.01\n m \\ n | 2 3 4 5 6 7 8 9 10\n 2 | \n 3 | 27 30\n 4 | 24 28 32 36 36\n 5 | 25 30 35 35 40 45\n 6 | 24 30 36 36 40 45 48\n 7 | 28 35 36 42 48 49 53\n 8 | 32 35 40 48 56 55 60\n 9 | 27 36 40 45 49 55 63 63\n 10 | 30 36 45 48 53 60 63 80\nValori critici per \u03b1=5%.\nValori critici (\"c\") per la regione di rifiuto del test di Kolmogorov-Smirnov a due code: \nProbabilit\u00e0(\"m\" \"n\" Dm,n &gt; c) \u2264 0.05\n m \\ n | 2 3 4 5 6 7 8 9 10\n 2 | 16 18 20\n 3 | 15 18 21 21 24 27\n 4 | 16 20 20 24 28 28 30\n 5 | 15 20 25 24 28 30 35 40\n 6 | 18 20 24 30 30 34 39 40\n 7 | 21 24 28 30 42 40 42 46\n 8 | 16 21 28 30 34 40 48 46 48\n 9 | 18 24 28 35 39 42 46 54 53\n 10 | 20 27 30 40 40 46 48 53 70\nValori critici per \u03b1=10%.\nValori critici (\"c\") per la regione di rifiuto del test di Kolmogorov-Smirnov a due code: \nProbabilit\u00e0(\"m\" \"n\" Dm,n &gt; c) \u2264 0.10\n m \\ n | 2 3 4 5 6 7 8 9 10\n 2 | 10 12 14 16 18 18\n 3 | 12 15 15 18 21 21 24\n 4 | 12 16 16 18 21 24 27 28\n 5 | 10 15 16 20 24 25 27 30 35\n 6 | 12 15 18 24 30 28 30 33 36\n 7 | 14 18 21 25 28 35 34 36 40\n 8 | 16 21 24 27 30 34 40 40 44\n 9 | 18 21 27 30 33 36 40 54 50\n 10 | 18 24 28 35 36 40 44 50 60"}
{"id": "65760", "revid": "1982", "url": "https://it.wikipedia.org/wiki?curid=65760", "title": "Carlo I di Napoli", "text": ""}
{"id": "65761", "revid": "785863", "url": "https://it.wikipedia.org/wiki?curid=65761", "title": "Gertrude Folaga", "text": ""}
{"id": "65762", "revid": "697352", "url": "https://it.wikipedia.org/wiki?curid=65762", "title": "Chiarafonte", "text": ""}
{"id": "65763", "revid": "767487", "url": "https://it.wikipedia.org/wiki?curid=65763", "title": "Pino Calvi", "text": "Prolifico compositore, ha scritto tra le tante \"Accarezzame\", una delle canzoni pi\u00f9 note della musica napoletana, interpretata da artisti come Roberto Murolo, Ornella Vanoni, Peppino di Capri, Achille Togliani, Teddy Reno, Fred Bongusto, Gigliola Cinquetti, Paolo Fresu.\nBiografia.\nFiglio d'arte, anche il padre era musicista, impara sin da bambino i rudimenti della musica e successivamente, ancora adolescente, entra a far parte dell'orchestra da ballo del padre. Dopo aver conseguito il diploma di Perito Agrario, si diploma da esterno al Conservatorio e in seguito si avvicina al jazz, suonando il pianoforte insieme a musicisti come il contrabbassista Giorgio Azzolini, il chitarrista Bruno De Filippi e il batterista Gilberto Cuppini.\nAlla fine degli anni cinquanta diventa poi arrangiatore per la Columbia e La voce del padrone, realizzando molte incisioni di musica leggera per cantanti delle due etichette.\nNel 1957 partecipa con \"Un sogno di cristallo\" al festival di Sanremo: la canzone, con le parole scritte da Alberto Testa, viene presentata da Carla Boni e Jula de Palma; nel 1962 vi torna con \"L'ombrellone\", cantata da Johnny Dorelli.\nAl festival dirige l'orchestra anche nel 1963 (anno in cui \u00e8 nuovamente in gara con \"Non sapevo\", cantata da Milva e Gianni La Commare), nel 1964 e nel 1966\nNel 1968 realizza l'album Romantic n\u00b0 1, in cui ripropone con nuovi arrangiamenti alcuni celebri brani del periodo (come \"Sunny\" o \"Lara's theme\", dalla colonna sonora del film Il dottor \u017divago) in cui lo accompagnano Azzolini al contrabbasso, De Filippi alla chitarra ed Enrico Cuomo alla batteria; \u00e8 il primo di una serie di album incisi per varie etichette ma con lo stesso titolo e la numerazione progressiva.\nDiventa celebre presso il grande pubblico nella seconda met\u00e0 degli anni sessanta e settanta grazie alla sua partecipazione ad alcune trasmissioni della RAI, soprattutto nella storica \"Senza rete\", andata in onda dagli studi di Napoli, dove era direttore d'orchestra garbato e affabile e a due storiche edizioni di \"Domenica in\" presentate da Corrado nel 1978 e nel 1979; partecip\u00f2 anche a \"Io e la Befana\" con Raimondo Vianello e Sandra Mondaini, trasmissione abbinata alla Lotteria Italia, dove lanci\u00f2 la sigla finale da lui eseguita al pianoforte \"Alexandra\", dedicata alla Mondaini; per l'attrice scrisse anche, su testo di Alberto Testa, la canzone \"Sbirulino\", nome di uno dei personaggi interpretati dalla Mondaini pi\u00f9 amati dal pubblico. Torn\u00f2 poi con Corrado a dirigere l'orchestra del programma \"Gran Canal\".\nTra i suoi maggiori successi, oltre ad \"Accarezzame\", \"Montecarlo\" (con testo di Leo Chiosso) brano \"swingante\" cantato da Johnny Dorelli che fa parte della colonna sonora del film \"Crimen\" (1960) di Mario Camerini (nel cast: Alberto Sordi, Vittorio Gassman, Nino Manfredi, Franca Valeri, Silvana Mangano).\nHa composto le colonne sonore per numerosi sceneggiati della RAI tra cui il \"Tenente Sheridan\" (1971), \"Ubu Roi\" (1971), \"Joe Petrosino\" (1972), \"Malombra\" (1974), \"L'Olandese scomparso\" (1974), \"Diagnosi\" (1975), \"Dimenticare Lisa\" (1976)."}
{"id": "65764", "revid": "228587", "url": "https://it.wikipedia.org/wiki?curid=65764", "title": "Ecoregione", "text": "Le ecoregioni sono definite dal WWF come \"unit\u00e0 relativamente grandi di terra o acqua contenenti un assemblaggio distinto di specie e comunit\u00e0 naturali, con confini che approssimano l'estensione originale delle comunit\u00e0 naturali prima di importanti cambiamenti nell'uso della terra\". Altri hanno definito le ecoregioni come aree di potenziale ecologico basate su combinazioni di parametri biofisici quali clima e topografia.\nGli ecologi del WWF dividono al momento la superficie continentale della Terra in 8 ecozone principali contenenti 867 ecoregioni terrestri pi\u00f9 piccole. Tra queste, sulla base del contenuto in biodiversit\u00e0, ne sono state selezionate 200, denominate \"Global 200\": queste contengono la maggior parte della biodiversit\u00e0 del pianeta. Il WWF, di conseguenza, sta concentrando i suoi sforzi per la salvaguardia di queste 200 ecoregioni, che - per quanto riguarda l'Italia - comprendono le Alpi e il Mediterraneo. Molti considerano questa classificazione molto decisiva, e alcuni propongono le ecoregioni come confini stabili per iniziative di democrazia bioregionale o ecoregionale.\nClassificazione.\nLe ecoregioni sono raggruppate in tre grandi gruppi, quelle terrestri, quelle marine e quelle di acqua dolce.\nEcoregioni terrestri.\nLe principali tipologie di ecoregioni sono:"}
{"id": "65767", "revid": "599013", "url": "https://it.wikipedia.org/wiki?curid=65767", "title": "Zat\u00f4ichi", "text": ""}
{"id": "65768", "revid": "647919", "url": "https://it.wikipedia.org/wiki?curid=65768", "title": "Humperdink Duck", "text": ""}
{"id": "65769", "revid": "1745361", "url": "https://it.wikipedia.org/wiki?curid=65769", "title": "Matilda de' Paperoni", "text": ""}
{"id": "65770", "revid": "1745361", "url": "https://it.wikipedia.org/wiki?curid=65770", "title": "Ortensia de' Paperoni", "text": ""}
{"id": "65771", "revid": "785863", "url": "https://it.wikipedia.org/wiki?curid=65771", "title": "Greta Grebe", "text": ""}
{"id": "65772", "revid": "298055", "url": "https://it.wikipedia.org/wiki?curid=65772", "title": "Miss Paperett", "text": ""}
{"id": "65776", "revid": "709565", "url": "https://it.wikipedia.org/wiki?curid=65776", "title": "Arpin Lus\u00e8ne", "text": "Arpin Lus\u00e8ne, meglio noto come il Cavaliere Nero (\"The Black Knight\") \u00e8 un personaggio dei fumetti Disney creato da Don Rosa nel 1998 come avversario di Paperon de' Paperoni, nella storia \"Zio Paperone e il cavaliere nero\" (\"Uncle Scrooge - The Black Knight\").\n\u00c8 un playboy francese, la cui identit\u00e0 segreta \u00e8 quella del \"ladro pi\u00f9 famoso del mondo\", parodia di Arsenio Lupin (di cui il nome \u00e8 una contrep\u00e8terie), personaggio di Maurice Leblanc.\nNell'avventura d'esordio Arpin Lus\u00e8ne riesce a rubare da una cassaforte di Zio Paperone il pericoloso solvente universale, che cerca di utilizzare, cospargendolo su un'armatura preventivamente ricoperta di polvere di diamante, per entrare nel deposito del magnate e - visto che non pu\u00f2 portarseli via - dissolvere tutti i suoi soldi.\nSi ha un suo cameo nella storia \"Zio Paperone all'attaaaaacco!\" (2000) dove Paperone ferma tempestivamente un suo nuovo tentativo di derubarlo, impedendogli di farsi pubblicit\u00e0 (il vecchio papero infatti possiede tutte le reti TV e radio di Paperopoli) e inducendolo cos\u00ec a rinunciare, in seguito viene poi coinvolto dalle innumerevoli esplosioni causate durante gli avvenimenti della storia, uscendone malconcio.\nLa sua ultima apparizione \u00e8 in \"Zio Paperone - Il Cavaliere Nero colpisce ancora\" (\"Uncle Scrooge - The Black Knight Glorps Again\", 2004), dove viene impegnato nel tentativo prima di rubare nuovamente l'armatura ricoperta dal solvente universale e poi riattaccare ancora le ricchezze del papero."}
{"id": "65777", "revid": "22229", "url": "https://it.wikipedia.org/wiki?curid=65777", "title": "Movimento ecologista", "text": ""}
{"id": "65779", "revid": "647919", "url": "https://it.wikipedia.org/wiki?curid=65779", "title": "Paperinocchio Codacorta", "text": ""}
{"id": "65781", "revid": "118615277", "url": "https://it.wikipedia.org/wiki?curid=65781", "title": "Zat\u014dichi", "text": " \u00e8 un personaggio letterario creato dallo scrittore giapponese Kan Shimozawa.\nPersonaggio.\nIchi \u00e8 un \"anma\", un massaggiatore cieco (di cui la parola \"zato\" \u00e8 un sinonimo). Le caratteristiche del personaggio, oltre ovviamente alla cecit\u00e0, sono la passione per il gioco d'azzardo, un'incredibile bravura con la spada e la propensione ad aiutare gli indifesi. Di solito l'azione delle storie vede Ichi spostarsi da un paese all'altro, affrontando ogni volta nemici diversi e apprendendo varie realt\u00e0 della vita di tutti i giorni.\nCinema.\nLa serie cinematografica su Zat\u014dichi \u00e8 composta da 28 film ufficiali. I primi 26 sono interpretati dall'attore Shintar\u014d Katsu, mentre il 27\u00b0 \u00e8 diretto e interpretato da Takeshi Kitano ed \u00e8 anche l'unico a essere uscito nei cinema italiani. Altri titoli furono interpretati nei primi anni '70 da un clone di Katsu (Teruo Sakamaki) e non figurano nella lista pur trattando di Zatoichi.\nLista dei film.\n\"Il titolo inglese \u00e8 diventato il titolo internazionale di riferimento. Non \u00e8 sempre una traduzione del titolo giapponese\".\nCitazioni e remake.\nTakeshi Kitano, prima di dirigere e interpretare il suo personalissimo \"Zat\u014dichi\", cita il personaggio nel suo film \"Getting Any?\" (1995), dove il protagonista si fa assumere come attore in un film della serie, solo per combinare disastri vari sul set.\nUna rivisitazione italiana in chiave western di Zat\u014dichi \u00e8 la pellicola \"Blindman\" del 1971 diretta da Ferdinando Baldi e prodotta, sceneggiata e interpretata dall'attore americano Tony Anthony, da un'idea dello stesso Anthony che nel film \u00e8 un mercante di donne e pistolero cieco ma dalla straordinaria abilit\u00e0 nello sparare con pistola e fucile, e anche nell'utilizzare la dinamite contro i suoi avversari.\nUna rivisitazione americana di Zat\u014dichi \u00e8 il film \"Furia cieca\" (\"Blind Fury\", 1989) di Phillip Noyce, dove il protagonista, Nick Parker (Rutger Hauer) \u00e8 un reduce del Vietnam reso cieco in battaglia e allenato nell'arte della spada da un maestro vietnamita.\nUn'altra variante americana su Zat\u014dichi, 'stavolta in chiave western come il film di Anthony, \u00e8 il film televisivo \"Giustizia Cieca\" (\"Blind Justice\", 1994) di Richard Spence, dove il protagonista, Canaan (Armand Assante) \u00e8 un ex soldato nordista divenuto cieco per una ferita di guerra, ma che, nonostante questo, ha mantenuto una precisione infallibile con la pistola.\nUna rivisitazione della storia, al femminile, \u00e8 \"Crimson Bat\" per un totale di quattro film girati ta il 1969 e 1970, e una serie TV di venticinque episodi del 1971, in cui una vagabonda cieca di nome Oichi, interpretata da Yoko Matsuyama, \u00e8 in realt\u00e0 un'abilissima e letale spadaccina.\nUn'altra rivisitazione al femminile, \u00e8 \"Ichi\", diretto nel 2008 da Sori Fumihiko, che vede protagonista una donna cieca chiamata Ichi, abile nel combattere con la katana.\nIn realt\u00e0 le pellicole su Zat\u014dichi sono ben pi\u00f9 di ventotto, contando anche quelle dell'ex-barman nipponico Teruo Sakamaki, che vinse una gara di sosia di Shintaro Katsu e imperson\u00f2 lo spadaccino cieco in diverse pellicole, alcune di coproduzione o produzione taiwanese come \"The Blind Swordsman vs. The Flying Guillotine\" o \"The Blind Swordsman's Revenge\" (1972), \"The Blind Swordsman vs. White Wolf\" (1972), \"Trust and Brotherhood\" (1972), \"The Hunchback\" (1972) e \"The Devil's Owl\" (1977). Usava il nome d'arte cinese Sing Lung (incidentalmente eguale a quello di Jackie Chan agli esordi) e apparve anche nel film di Kung-Fu taiwanese \"Ispettore Karat\u00e8 contro anonima sequestri\" (\"The Iron Hero\" o \"Inspector Karate\", 1974) dove impersonava un boss Yakuza con gli stessi tic di Zat\u014dichi.\nUn maestro di spada chiaramente ispirato a Zat\u014dichi compare anche negli albi \"La redenzione del samurai\" e \"I fiori del massacro\", entrambi disegnati da Andrea Accardi su testi di Roberto Recchioni, e facenti parte della collana \"Le storie\" edita da Sergio Bonelli Editore. Nella prima di queste due \"graphic novel\" apprendiamo che il vecchio Ichi, leggendario paladino dei deboli e degli oppressi, da molti ritenuto cieco, non lo \u00e8 affatto.\nTelevisione.\nShintar\u014d Katsu, oltre ai 26 film, ha interpretato 100 episodi del telefilm giapponese su Zat\u014dichi."}
{"id": "65783", "revid": "767487", "url": "https://it.wikipedia.org/wiki?curid=65783", "title": "Guerriero americano", "text": "Guerriero americano (\"American Ninja\") \u00e8 un film del 1985, diretto da Sam Firstenberg.\nTrama.\nJoe Armstrong \u00e8 un soldato americano che si ritrova nelle Filippine come punizione per i guai commessi. \u00c8 molto scontroso e non ha rispetto per l'autorit\u00e0, cos\u00ec da attirarsi addosso l'antipatia dei propri commilitoni.\nDurante una missione di trasporto armi, il convoglio militare viene attaccato da un gruppo di ribelli, aiutati da guerrieri addestrati nell'arte marziale del ninjutsu e comandati da un guerriero misterioso detto Ninja Nero; costoro cercano di rubare le armi dal convoglio, di cui fa parte una ragazza civile, Patricia Hickock, la figlia del colonnello Hickock che comanda la base locale. I militari inizialmente non reagiscono per ordine del sergente Gallardo, ma Joe interviene mostrando un'ampia conoscenza del \"ninjutsu\" perfino superiore agli assalitori; i commilitoni partecipano alla lotta, ma dopo l'iniziale successo sono sconfitti; parecchi perdono la vita ed altri sono feriti gravemente. I ribelli tentano di prendere Patricia, e Joe la libera trascinandola con se nella foresta.\nIl Ninja Nero fa ritorno dal suo padrone, il trafficante d'armi Ortega, che si nasconde dietro affari legittimi e una facciata rispettabile; questi sta intrattenendo futuri clienti sudamericani mostrando loro le sue truppe di ninja e il suo giardino, curato dal taciturno Shinyuki, un anziano soldato fantasma giapponese della Seconda Guerra Mondiale, trovato casualmente da Ortega durante i lavori di costruzione della villa. Il Ninja Nero riferisce dell\u2019intervento di Joe e del fatto che fosse addestrato nella sua arte; Shinyuki ascolta non visto ma con interesse.\nTornato alla base con Patricia, Joe scopre che la maggioranza dei soldati \u00e8 stata uccisa e i superstiti lo hanno additato come quello che ha iniziato tutto; viene quindi punito dal colonnello Hickock, che si limita a trasferirlo ad altro incarico solo perch\u00e9 gli ha riportato Patricia viva; tuttavia, gli altri soldati lo prendono in antipatia, soprattutto il caporale Curtis Jackson, che ha interrogato per primo i superstiti; Jackson lo provoca apertamente fino ad ottenere una reazione, ma finisce per essere sconfitto facilmente e rimane stupito dall\u2019abilit\u00e0 di Joe. Il caporale, che ha insegnato combattimento corpo a corpo per anni, lo interroga per sapere dove ha imparato tutto quello che sa fare, e Joe dice di non saperlo: sa farlo e basta, come se lo sapesse da sempre. Jackson vorrebbe convincerlo a mettere su con lui una scuola d\u2019addestramento, che gli consentirebbe di fare una discreta quantit\u00e0 di soldi, e cerca di farlo uscire dalle antipatie del colonnello Hickock. Questi chiede al sergente Gallardo informazioni su Joe, scoprendo che il suo vero nome \u00e8 sconosciuto (quello attuale gli \u00e8 stato dato in orfanotrofio), ha fatto dentro e fuori dagli istituti per minori e alla fine ha partecipato ad una rissa gi\u00e0 maggiorenne; il giudice gli ha dato un ultimatum: arruolamento o prigione; intanto Patricia, dopo la reazione negativa al trattamento subito durante il salvataggio, si sta innamorando di Joe e lo corteggia, invitandolo ad uscire con lei.\nJoe \u00e8 in punizione e non pu\u00f2 uscire dalla base, ma trova comunque un sistema e va all\u2019appuntamento; qui per\u00f2 vede il sergente Gallardo discutere con Ortega, che Patricia riconosce poich\u00e9 frequenta la buona societ\u00e0 con suo padre e lo ha gi\u00e0 incontrato. Anche Gallardo lo vede e addita Joe come il responsabile della resistenza durante l\u2019attacco, cos\u00ec Ortega gli ordina di sistemarlo. Il giorno dopo, Joe riceve un nuovo incarico: portare un camion al porto; qui gli tendono un\u2019imboscata e il camion viene preso, ma lui si sbarazza dei nemici e sale sul camion, finendo nella villa-fortezza di Ortega dove capisce cosa succede e intuisce che Gallardo fa il doppio gioco; scoperto, riesce a fuggire con l\u2019aiuto di Shinyuki, che sostiene di conoscerlo e promette di rivelargli tutto in seguito.\nAlla base Joe rivela tutto a Jackson e Patricia, ma viene intercettato da Gallardo che lo fa mettere in galera; Ortega non vuole correre rischi, c\u2019\u00e8 una spedizione importante in arrivo e Joe deve morire; manda quindi il Ninja Nero in persona ad occuparsi di lui; l\u2019assassino penetra nella base ed uccide diversi soldati compreso Gallardo, per\u00f2 Joe riesce a sfuggirgli e lo mette in seria difficolt\u00e0. Per scagionarsi, acconsente a seguire Patricia e Jackson alla casa del colonnello Hickock, che sembra convincersi ma chiama la polizia militare per arrestarlo; Joe sfugge ai poliziotti e si nasconde; Patricia \u00e8 furiosa e si sente tradita; Jackson comincia a sospettare che ci sia pi\u00f9 di un traditore nella base.\nJoe torna alla villa di Ortega, dove Shinyuki lo prende alle spalle e lo nasconde in casa sua; l\u00ec il giovane comincia a ricordare della sua infanzia, quando abitava nelle Filippine e tutti cominciarono a morire di malattia; un giorno fu trovato da Shinyuki, allora ancora nascosto nella giungla come soldato giapponese non arresosi; il vecchio soldato gli da il nome Joe (perch\u00e9 \u00e8 l\u2019unico nome americano che conosceva) e lo istruisce nel ninjutsu; ma anni dopo Joe fu colpito lievemente da un\u2019esplosione che gli tolse la memoria; la causa erano i lavori di costruzione di una strada, svolti da una ditta americana, cos\u00ec Joe fin\u00ec oltreoceano. Ora che \u00e8 tornato, Shinyuki termina la sua istruzione e lo avverte che il Ninja Nero ha tradito il codice di condotta e deve morire; i due decidono di attaccare insieme la fortezza di Ortega.\nA casa Hickock, Patricia viene rapita dal Ninja Nero, mentre il colonnello e Ortega discutono animatamente; Hickock era complice fino dall\u2019inizio ma ora vuole tirarsi indietro; Ortega gli rivela che ha sua figlia e lo tiene in pugno.\nIl giorno dopo, Ortega incontra di nuovo i suoi clienti e poco dopo Joe e Shinyuki attaccano il complesso, raggiunti presto dall\u2019esercito americano; il colonnello vuole riprendersi la figlia. Durante la battaglia Shinyuki fa da scudo a Joe e viene colpito a morte, e il colonnello Hickock viene ferito da Ortega che tenta di scappare in elicottero; Joe riesce finalmente ad uccidere il Ninja Nero, libera Patricia con l\u2019aiuto di Jackson e fa saltare l\u2019elicottero con Ortega a bordo.\nIl film.\nMalgrado la scarsa qualit\u00e0 tecnica ed artistica, il film diviene in breve tempo un film culto fra gli appassionati del genere, tanto da vedere ben 4 seguiti (di cui il primo per\u00f2 resta sicuramente il migliore).\nIl film lancia l'allora trentunenne Michael Dudikoff che, malgrado abbia studiato psicologia infantile, si ritrova star di film d'azione. La sua preparazione atletica \u00e8 minima, e la conoscenza del Ninjutsu meno che basilare, ma il coreografo dei combattimenti Mike Stone \u00e8 riuscito lo stesso a creare dei buoni combattimenti.\nL'attore giapponese Tadashi Yamashita, che in questo film interpreta il Ninja nero, ritorner\u00e0 come attore e coreografo dei combattimenti nell'ultimo episodio della saga, \"Guerriero americano 5\".\nIl film, girato fra l'ottobre ed il dicembre del 1984 interamente nelle Filippine, esce in America il 30 agosto 1985."}
{"id": "65785", "revid": "287204", "url": "https://it.wikipedia.org/wiki?curid=65785", "title": "Anostomidae", "text": "Gli Anostomidae sono una famiglia di pesci ossei d'acqua dolce appartenenti all'ordine Characiformes endemica dell'America meridionale.\nDistribuzione e habitat.\nQuesta famiglia \u00e8 endemica delle regioni tropicali e subtropicali dell'America meridionale. Risultano assenti solamente dalla parte del continente a est della Cordigliera delle Ande e dalla parte pi\u00f9 meridionale di Cile e Argentina.\nDescrizione.\nQuesti pesci hanno un aspetto che va da molto affusolato ad alto. La maggior parte sono fusiformi e piuttosto slanciati. La bocca \u00e8 piccola, in posizione superiore o terminale e le mascelle hanno uguale lunghezza. La pinna dorsale \u00e8 breve ed \u00e8 sempre seguita da una pinna adiposa. La pinna caudale \u00e8 forcuta.\nLa colorazione \u00e8 molto varia ma \u00e8 in quasi tutte le specie caratterizzata da fasce, strisce, macchie scure su fondo pi\u00f9 chiaro. In certe specie come \"Leporinus fasciatus\" la livrea pu\u00f2 essere molto vivace.\nSono Characiformes tra i pi\u00f9 grandi, alcune specie possono superare i 60\u00a0cm di lunghezza.\nBiologia.\nMolte specie hanno l'abitudine di nuotare in posizione obliqua, con la testa rivolta in basso.\nAlimentazione.\nSono prevalentemente erbivori o detritivori.\nPesca.\nAlcune specie hanno importanza locale per la pesca.\nAcquariofilia.\nGli \"Anostomus\" sono comuni ospiti degli acquari. I grossi \"Leporinus\" vengono ospitati solo negli acquari pubblici."}
{"id": "65786", "revid": "767487", "url": "https://it.wikipedia.org/wiki?curid=65786", "title": "Guerriero americano 2 - La sfida", "text": "Guerriero americano 2: La sfida (\"American Ninja 2: The Confrontation\") \u00e8 un film del 1987 diretto da Sam Firstenberg.\nTrama.\nJoe Armstrong, il \"guerriero americano\", si reca in un'isola caraibica per una vacanza con l'amico Jackson: ma la vacanza durer\u00e0 ben poco. Perch\u00e9 un pericoloso criminale chiamato \"The Lion\", si scoprir\u00e0 aver rapito uno scienziato locale: lo scopo di questo rapimento \u00e8 la produzione di armi potentissime e la creazione di un esercito di guerrieri ninja mutanti. Joe e Jackson dovranno lottare di nuovo insieme per sventare i suoi piani criminali.\nIl film.\nSequel decisamente scadente di Guerriero americano, il film cerca di sfruttare il successo ottenuto dal primo film e dalla coppia Michael Dudikoff/Steve James, ma senza riuscirvi.\nMike Stone, che aveva coreografato i combattimenti del primo film, stavolta fa solo una piccola parte come attore, ma la sua assenza rende i combattimenti del film molto scadenti rispetto al precedente.\nIl film, girato fra il gennaio ed il marzo del 1987, esce in America nell'aprile del 1987."}
{"id": "65788", "revid": "767487", "url": "https://it.wikipedia.org/wiki?curid=65788", "title": "Guerriero americano 3 - Agguato mortale", "text": "Guerriero americano 3: Agguato mortale (\"American Ninja 3: Blood Hunt\") \u00e8 un film del 1989 diretto da Cedric Sundstrom.\nTrama.\nUn torneo di arti marziali \u00e8 l'occasione per Jackson di conoscere Sean, campione di kickboxing. I due diventano amici, ed insieme si ritroveranno a lottare contro i piani terroristici del malvagio Cobra ed i ninja assassini della perfida Chan Lee.\nIl film.\nTerzo episodio della saga del \"guerriero americano\", che continua con altri due titoli, non ritrova l'ispirazione del primo episodio.\nCambia il regista e torna Mike Stone alla coreografia dei combattimenti, ma anche se David Bradley \u00e8 sicuramente un atleta migliore del Michael Dudikoff dei primi due film, il risultato non migliora in qualit\u00e0.\nNel film, in un piccolo ruolo da lottatore, troviamo John Barrett, grande interprete di film culto di arti marziali.\nIl film, girato in Sudafrica, esce in America il 24 febbraio del 1989."}
{"id": "65791", "revid": "767487", "url": "https://it.wikipedia.org/wiki?curid=65791", "title": "Guerriero americano 4 - Distruzione totale", "text": "Guerriero americano 4: Distruzione totale (\"American Ninja 4: The Annihilation\") \u00e8 un film del 1991 diretto da Cedric Sundstrom.\nTrama.\nIl campione di kickboxing Sean, visto nel terzo episodio della serie, come agente della CIA viene inviato a salvare alcuni soldati delle truppe speciali tenuti prigionieri dal perfido ex soldato Mulgrew. Quest'ultimo sta inoltre preparando un attentato terroristico per colpire la citt\u00e0 di New York.\nInsieme a Sean e alla dottoressa Sarah, arriva in soccorso anche Joe, il \"guerriero americano\" dei primi 2 film della serie: insieme dovranno sventare i piani del perfido Mulgrew.\nIl film.\nQuarto e penultimo episodio della saga del \"guerriero americano\", il film vede il ritorno di Michael Dudikoff nei panni di Joe, ma l'assenza di Steve James in quelli di Jackson. Cos\u00ec i due guerrieri americani sono spalla a spalla per una nuova missione.\nNei panni del cattivo di turno troviamo James Booth, sceneggiatore del secondo episodio, e caratterista di molti \"cattivi\" di film di arti marziali (come per esempio in \"Preghiera di morte\").\nIl film, girato a Lesotho, esce in America l'8 marzo del 1991."}
{"id": "65794", "revid": "767487", "url": "https://it.wikipedia.org/wiki?curid=65794", "title": "Guerriero americano 5", "text": "Guerriero americano 5 (\"American Ninja V\") \u00e8 un film di arti marziali del 1993 diretto da Bobby Jean Leonard.\nQuinto e ultimo episodio della serie, il film non ha un chiaro legame con i precedenti.\nTrama.\nJoe, insieme al suo amico giapponese Tadashi, gestisce una palestra di arti marziali. Il maestro Tetsu gli chiede di allenare il proprio figlio Hiro, che per\u00f2 si disinteressa della disciplina marziale.\nIntanto il perfido Viper, ninja dai poteri occulti, ordisce piani criminali. Ma in questi piani inciampa Joe con il giovane Hiro al suo fianco: i due dovranno affidarsi al potere positivo del ninjutsu per poter sconfiggere Viper.\nProduzione.\nCambiato il regista e gli sceneggiatori, lontane ormai le coreografie di Mike Stone che avevano reso famoso il filone, il film vede il ritorno di Tadashi Yamashita, l'attore giapponese che interpreta il Ninja nero nel primo film della serie. Il personaggio stavolta \u00e8 positivo, e Yamashita cura anche le coreografie del film.\nLa presenza del caratterista Pat Morita richiama un'altra serie di film di arti marziali di cui lui \u00e8 stato protagonista: \"The Karate Kid\".\nIl film \u00e8 girato fra Los Angeles, Roma ed il Venezuela."}
{"id": "65798", "revid": "729019", "url": "https://it.wikipedia.org/wiki?curid=65798", "title": "Alfredo Astiz", "text": "Ex capitano di fregata dell'Armada de la Rep\u00fablica Argentina, la marina militare, fu tra i pi\u00f9 stretti collaboratori dell'ammiraglio Massera. Durante la dittatura, conosciuta come Processo di riorganizzazione nazionale, ebbe il compito di infiltrarsi nelle organizzazioni per i diritti umani come spia; fece parte del \"Grupo de Tareas\" \"3.3.2\" che aveva come base l'ESMA e tra i crimini contro l'umanit\u00e0 che gli vengono attribuiti vi furono anche casi di rilievo internazionale come il sequestro, la tortura e l'assassinio delle monache francesi Alice Domon e L\u00e9onie Duquet, per i quali \u00e8 stato condannato all'ergastolo in Francia, e dell'adolescente argentino-svedese Dagmar Hagelin. Il 26 ottobre 2011 il tribunale di Buenos Aires lo ha condannato all'ergastolo per i crimini commessi. Nel 1998 era gi\u00e0 stato privato del suo grado di capitano di corvetta ed espulso per indegnit\u00e0 dalla Marina argentina. In totale \u00e8 stato condannato a tre ergastoli per omicidio plurimo e crimini contro l'umanit\u00e0, tra cui una condanna al carcere a vita ricevuta dalla magistratura italiana per la sparizione e l'omicidio di tre italo-argentini, tra cui \u00c1ngela Mar\u00eda Aieta.\nBiografia.\nNato da famiglia benestante nel 1951, si arruol\u00f2 in Marina e divenne sottotenente di vascello nel 1974, a soli 23 anni. Il 29 marzo 1976 appoggi\u00f2 il colpo di Stato del generale Jorge Rafael Videla. Fu assegnato alla ESMA, sotto il comando del capitano di fregata Jorge Eduardo Acosta, dove venne organizzato un centro clandestino di detenzione e un \"Grupo de Tareas\" per la realizzazione di operazioni illegali coperte indicato come GT322, della quale fece parte anche Astiz.\nIl \"Grupo de Tareas\" 322 ha realizzato moltissimi sequestri illegali, portando i \"detenuti-desaparecidos\" alla ESMA, dove si stima che furono detenute circa 5.000 persone, delle quali sono sopravvissute meno del 5%. Come \u00e8 stato raccontato dettagliatamente da un altro repressore della ESMA, Adolfo Scilingo, il metodo pi\u00f9 comune per fare sparire definitivamente i detenuti erano i voli della morte, attraverso i quali i detenuti venivano sedati e successivamente buttati a mare vivi tramite aerei militari. La dittatura militare di destra giustific\u00f2 l'orrenda e indiscriminata violenza come necessaria per porre fine alla \"sovversione\" dei gruppi della sinistra radicale, come i Montoneros e l'ERP.\nNel 1981 era all'ambasciata Argentina a Pretoria, come collaboratore del ammiraglio Rubens Chamorro ed informatore per un sudafricano (svizzero), prima di partire per la guerra delle Malvine all'inizio del 1982.\nAstiz venne quasi estradato in Francia nel 1982, quando si arrese alle truppe britanniche nel corso della Guerra delle Falkland. Il Regno Unito lo riconsegn\u00f2 all'Argentina.\nAlcuni casi degni di nota.\nIl gruppo della Chiesa di \"Santa Cruz\".\nAd Alfredo Astiz era stato dato il compito speciale di infiltrarsi nelle organizzazioni di diritti umani e, in particolar modo, nell'associazione delle Madri di Plaza de Mayo. Per svolgere questo compito aveva adottato il nome falso di Gustavo Ni\u00f1o, e fingeva di essere il familiare di un \"desaparecido\". Le madri si riferivano a lui affettuosamente come a \"el rubito\" (\"il biondino\"), appellativo dovuto ai capelli biondi e gli occhi azzurri. Sotto quelle mentite spoglie, Astiz si era attivamente impegnato, e il suo nome (falso) figur\u00f2 addirittura nella petizione in cui si reclamava la libert\u00e0 di alcuni detenuti che le organizzazioni di diritti umani avevano fatto pubblicare nel giornale La Naci\u00f3n il 10 dicembre 1977. Astiz, sempre sotto il falso nome di Gustavo Ni\u00f1o, accompagnava le madri e altri attivisti alle loro riunioni che si svolgevano nella chiesa \"Santa Cruz\" del quartiere \"San Crist\u00f3bal\" a Buenos Aires e giocava con i bambini e le bambine che facevano parte dei boy scout della parrocchia.\nNel dicembre 1977 si decise che quel gruppo di attivisti per i diritti umani sarebbe stato fatto scomparire, decisione dovuta soprattutto all'esposizione di Astiz all'interno del gruppo stesso. Tra l'8 e il 10 dicembre il \"Grupo de Tareas\" 322 ha sequestrato e detenuto clandestinamente l'intero gruppo di \"Santa Cruz\": Azucena Villaflor, Esther Ballestrino, Mar\u00eda Ponce (le tre fondatrici di Madri di Plaza de Mayo), le suore francesi Alice Domon e L\u00e9onie Duquet, e gli attivisti per i diritti umani Angela Auad, Remo Berardo, Horacio Elbert, Jos\u00e9 Fondevilla, Eduardo Horane, Raquel Bulit e Patricia Oviedo. Durante il sequestro, Astiz continu\u00f2 nella sua finzione e segnal\u00f2 con un abbraccio nell'atrio della chiesa le persone che dovevano essere sequestrate. Durante molti anni, Gustavo Ni\u00f1o fu egli stesso considerato \"desaparecido\" e fu incluso in molte liste di detenuti di cui non si conosceva la sorte.\nI dodici membri della Chiesa di \"Santa Cruz\" furono torturati e assassinati in un volo della morte. Nel 2005 alcuni corpi che erano stati sepolti con la dicitura N.N. nel cimitero di General Lavalle furono identificati come 5 dei membri di quel gruppo. I corpi erano stati ritrovati in alcune spiagge vicine verso la fine del 1977 ed erano stati seppelliti in fretta.\nDagmar Hagelin.\nIl 26 gennaio 1977 il \"Grupo de Tareas\" 322 della ESMA ha trattenuto Norma Burgos, moglie di un alto dirigente dell'organizzazione di guerriglia dei Montoneros. Un gruppo, quello in cui si trovava Astiz, rimase nella casa della Burgos per aspettare l'arrivo, previsto per il giorno successivo, di Maria Berger, un'altra alta dirigente dei Montoneros.\nIl 27 gennaio 1977 alle 8:30 del mattino la diciassettenne Dagmar Hagelin, studentessa dalla doppia cittadinanza argentina e svedese, amica di Norma Burgos, pass\u00f2 a casa sua per salutarla.\nPer via del suo fenotipo nordico (occhi azzurri e capelli biondi) il \"Grupo de Tareas\" pens\u00f2 che si trattasse della dirigente montonera che stavano aspettando, e appena questa varc\u00f2 la soglia del giardino le puntarono addosso le armi.\nHagelin, un'allenata atleta, rispose uscendo di nuovo in strada e cercando di scappare. Astiz e un caporale di nome Peralta le furono dietro. Astiz quindi le ordin\u00f2 per due volte di fermarsi, e in seguito le spar\u00f2, colpendola vicino al sopracciglio sinistro, senza causarle una ferita molto grave. Hagelin cadde con il viso rivolto verso il pavimento. Le forze di sicurezza fermarono un taxi Chevrolet, targa C-086838, guidato da Jorge Eles, e introdussero la ragazza nel bagagliaio. Secondo quanto affermarono numerosi passanti che presenziarono la scena, la ragazza era viva e cosciente, dato che aveva tentato di fermare il coperchio del bagagliaio prima che questo venisse chiuso. Hagelin fu vista viva alla ESMA, ma si persero tutte le sue tracce nel marzo del 1977.\nPer tale crimine la Svezia chiese al governo britannico l'estradizione di Astiz dopo che la Royal Navy lo fece prigioniero durante la guerra delle Falkland, ma l'allora \"premier\" Margaret Thatcher si rifiut\u00f2 di concederla appellandosi alla convenzione di Ginevra.\nScandalo internazionale.\nLa sparizione delle suore francesi L\u00e9onie Duquet e Alice Domon e della giovane argentino-svedese Dagmar Hagelin caus\u00f2 un intervento attivo e diretto dei governi di Francia e Svezia reclamando al governo argentino informazioni concrete sulle tre donne scomparse. Nel caso di Dagmar Hagelin vi furono anche appelli da parte del presidente degli Stati Uniti Jimmy Carter e del Papa Giovanni Paolo II.\nNel novembre 1979 l'opinione pubblica mondiale conobbe per la prima volta delle testimonianze dirette dei centri clandestini di dentenzione in Argentina, attraverso le dichiarazioni di tre liberate che erano state detenute all'ESMA, Ana Mart\u00ed, Alicia Milia e Sara Solarz. All'occasione, la stampa svedese afferm\u00f2 che \"Dagmar era stata buttata in mare\", ma nessuna delle tre donne liberate sapeva nulla sulla sorte della giovane. Alicia Milia e Sara Solarz per\u00f2 erano a conoscenza di un'informazione decisiva: Norma Burgos era stata liberata e si trovava a Madrid.\nLe autorit\u00e0 svedesi contattarono quindi Norma Burgos, che testimoni\u00f2 decisivamente il 13 dicembre 1979. Raccont\u00f2 che mentre era all'ESMA, vide e parl\u00f2 con Dagmar Hagelin tre volte: il giorno stesso in cui la giovane fu sequestrata (27 gennaio 1977), due o tre giorni dopo, e verso la fine della prima settimana di febbraio. Le due prime volte, Dagmar era cosciente e si trovava sul lettino dell'infermeria, nel sottosuolo (dove si trovavano anche le stanze di tortura). Aveva una ferita sopra il sopracciglio sinistro, un'emorragia rossa sotto gli occhi, e non poteva controllare gli sfinteri. Le chiese come stava, e la ragazza rispose all'incirca \"Nonostante tutto mi sento bene\". L'ultima volta che la vide fu al terzo piano, alzandosi il cappuccio per pochi secondi (tutti i prigionieri venivano tassativamente incappucciati durante tutta la permanenza come detenuti): Dagmar era in una stanza da sola, in piedi e con una camicia da notte o vestito a fiori. Intorno al 10 febbraio, la Burgos vide che la stanza in cui si trovava Dagmar era vuota e riusc\u00ec a farsi dire da un custode che era stata \"trasferita\" (termine usato per indicare l'eliminazione definitiva, spesso mediante i voli della morte) individualmente. Burgos ha anche dichiarato che \"[...] a differenza di altri casi che venivano riferiti nei dialoghi tra i carcerieri e tra questi e i prigionieri, nessuno ha mai pi\u00f9 menzionato la sorte di Dagmar Ingrid Hagelin.\"\nNorma Burgos era venuta in possesso della camicetta che Dagmar indossava quando fu sequestrata e portata alla ESMA e la consegn\u00f2 al padre della ragazza.\nNella sua testimonianza, la Burgos apport\u00f2 un'altra informazione fondamentale, individuando la persona che spar\u00f2 contro la ragazza e che dirigeva il gruppo che l'ha sequestrata: Alfredo Astiz.\nL'11 aprile 1980, dopo anni spesi in infruttuosi tentativi affinch\u00e9 il governo argentino collaborasse per stabilire i fatti relativi alla sorte dell'adolescente, il governo svedese rese pubblica la testimonianza di Norma Susana Burgos e consegn\u00f2 alla stampa europea una foto di Astiz annunciando \"questo \u00e8 il sequestratore\".\nGuerra delle Falkland.\nIl 2 aprile 1982 l'Argentina occup\u00f2 militarmente le isole Falkland.\nAstiz, in quell'occasione, fu assegnato alle Isole Georgie del Sud, per dirigere un gruppo chiamato \"Los Lagartos\" (\"Le Lucertole\").\nIl 25 aprile le truppe britanniche sbarcarono nelle isole nell'ambito dell'Operazione Paraquet.\nLa riconquista inizi\u00f2 il 21 aprile, dopo che il giorno precedente le isole erano state mappate dal radar di un bombardiere Victor. Elementi del 42\u00ba Commando dei Royal Marines, dello SBS e del SAS sbarcarono dalla nave RFA \"Tidespring\", appoggiate da una fregata type 22, la \"HMS Brilliant\", un cacciatorpediniere della classe County, la \"HMS Antrim\", una fregata type 12M, la \"HMS Plymouth\", il rompighiaccio \"HMS Endurance\" e dal cacciatorpediniere type 42 \"HMS Glasgow\". Inoltre in area operava il sommergibile della classe Churchill HMS Conqueror. Quando il sommergibile \"ARA Santa Fe\", venne rilevato, venne immediatamente attaccato con cariche di profondit\u00e0 e missili AS.12 dagli elicotteri delle navi in zona, tra cui due Westland Wasp decollati dalla HMS Endurance.\nPer i gravi danni riportati dal primo attacco con cariche di profondit\u00e0, il sommergibile non pot\u00e9 immergersi, e venne poi colpito in torretta da un missile anticarro AS.12; di conseguenza venne fatto arenare dall'equipaggio sulla punta King Edward dell'isola Georgia del Sud.\nLa scarsa guarnigione argentina di Grytviken, sia pure con l'aggiunta dell'equipaggio del Santa Fe, non poteva resistere all'assalto diretto dei commando britannici, appoggiati dai cannoni delle navi in area, e si arrese dopo 15 minuti quando si venne a trovare sotto il fuoco delle truppe che avevano preso terra alle 17:00. Per contro la guarnigione presente a Leith Harbour, comandata dall'allora capitano di corvetta Astiz, si arrese il giorno seguente. In seguito alla resa, venne mandato il seguente messaggio in Gran Bretagna: \"Compiacetevi di informare Sua Maest\u00e0 che la White Ensign\" (la bandiera della marina da guerra britannica) \"sventola a fianco della Union Jack nella Georgia del Sud. Dio salvi la Regina.\" Il primo ministro Thatcher nel dare la notizia alla stampa, disse: \"Semplicemente gioite alla notizia!\"\"\nLa resa delle truppe argentine venne firmata sulla HMS \"Plymouth\" dallo stesso Astiz davanti ai capitani della Royal Navy David Pentreath e Nick Barker\nAstiz rimase detenuto come prigioniero di guerra. Svezia e Francia richiesero l'estradizione di Astiz alle autorit\u00e0 britanniche dopo aver saputo della cattura, ma la richiesta venne rifiutata. Il Regno Unito, governato allora da Margaret Thatcher, invoc\u00f2 la Convenzione di Ginevra al fine di negare l'estradizione e lo restitu\u00ec all'Argentina alla fine della guerra.\nFine della dittatura.\nUna volta finita la dittatura, Alfredo Astiz continu\u00f2 a rappresentare uno dei simboli delle aberrazioni commesse durante la guerra sporca in Argentina, e viene spesso aggredito in vari modi nelle poche occasioni in cui compare in luoghi pubblici. Il suo volto \u00e8 molto noto e riconoscibile: nel 1997 fu picchiato da un sopravvissuto che gli ruppe il naso e la protesi dentale a pugni. Astiz fu espulso dalla marina e privato del grado nel 1998.\nLa giornalista argentina Gabriela Cerruti realizz\u00f2 uno storico \"reportage\", nel quale disse, tra le altre cose:\nCondanna.\nNel 2003 il presidente argentino N\u00e9stor Kirchner annull\u00f2 l'immunit\u00e0 garantita ai crimini commessi dai \"guerrieri sporchi\" nella transizione al governo democratico. Astiz viene quindi processato in Argentina, senza effettuare l'estradizione in Francia.\nLa prima sentenza venne emessa il 26 ottobre 2011: Alfredo Astiz \u00e8 condannato all'ergastolo assieme ad altri 11 funzionari di polizia, mentre altri 4 funzionari vengono condannati a pene comprese tra i 18 e i 25 anni di carcere. La giustizia argentina ha pronunciato, il 29 novembre 2017, una seconda condanna all'ergastolo: Astiz \u00e8 stato riconosciuto colpevole per i fatti verificatisi all'ESMA.\nNel 2008 era stato invece condannato definitivamente ad un altro ergastolo dalla Corte di cassazione italiana, per la sparizione e l'omicidio di tre italo-argentini, tra cui \u00c1ngela Mar\u00eda Aieta."}
{"id": "65801", "revid": "1305772", "url": "https://it.wikipedia.org/wiki?curid=65801", "title": "Fenice (disambigua)", "text": ""}
{"id": "65818", "revid": "11684", "url": "https://it.wikipedia.org/wiki?curid=65818", "title": "La realizzazione del software", "text": ""}
{"id": "65832", "revid": "1226", "url": "https://it.wikipedia.org/wiki?curid=65832", "title": "Storia Informatica", "text": ""}
{"id": "65835", "revid": "77358", "url": "https://it.wikipedia.org/wiki?curid=65835", "title": "Storia del Personal Computer", "text": ""}
{"id": "65838", "revid": "24019", "url": "https://it.wikipedia.org/wiki?curid=65838", "title": "Cronologia dell'Informatica", "text": ""}
{"id": "65839", "revid": "261173", "url": "https://it.wikipedia.org/wiki?curid=65839", "title": "Sacco di Roma (387 a.C.)", "text": "Il sacco di Roma del 18 luglio del 390 a.C. (secondo la cronologia varroniana, 387 a.C. secondo quella polibiana) da parte dei Galli Senoni, guidati da Brenno e partiti dalla loro capitale Senigallia, \u00e8 uno degli episodi pi\u00f9 traumatici della storia di Roma, tanto da essere riportato negli annali con il nome di \"Clades Gallica\", ossia 'sconfitta gallica'. Ne danno testimonianza Polibio, Livio, Diodoro Siculo, Plutarco, e Strabone.\nContesto storico.\nIl tentativo romano di fermare i Galli a sole undici miglia da Roma, presso la confluenza del Tevere con il fiume Allia (oggi noto col nome di \"Fosso della Bettina\"), un corso d'acqua situato a 18 chilometri lungo la via Salaria, si risolse in una grave sconfitta delle truppe romane. Il giorno dell'amara sconfitta, il \"dies Alliensis\" (18 luglio), divenne sinonimo di sciagura e fu registrato nei calendari imperiali come \"dies nefastus\" ('giorno infausto').\nI superstiti, incalzati dai Galli, si ritirarono in ordine sparso entro le mura di Roma, dimenticando di chiuderne le porte, come riportato dallo storico Livio. I Galli misero a ferro e fuoco l'intera citt\u00e0, ivi incluso l'archivio di stato, cosicch\u00e9 tutti gli avvenimenti antecedenti la battaglia risultano in gran parte leggendari e di difficile ricostruzione storica. In questo contesto di caos e distruzione, nel racconto di Tito Livio, si inserisce la figura leggendaria di Lucio Albinio, che, semplice plebeo, aiut\u00f2 le vergini Vestali a mettersi in salvo, fuggendo nella citt\u00e0 di Cere.\nL'irruzione dei Galli in Senato vide i senatori, seduti in modo composto sui propri scranni, tutti barbaramente massacrati. Narra Tito Livio (\"Ab Urbe condita\", libro V, 41) l'episodio del senatore Marco Papirio: un gallo gli tir\u00f2 la barba per vedere se fosse vivo e l'altero vegliardo lo colp\u00ec con lo scettro eburneo; il soldato gallo reag\u00ec, dando cos\u00ec il via al massacro. Solo il Campidoglio resistette e venne posto sotto assedio. Livio narra che i Galli decisero di dividere il proprio esercito, lasciandone una parte ad assediare i romani, e inviando l'altra a razziare le campagne nei dintorni di Roma. Intanto la notizia del sacco di Roma e delle razzie in corso nelle campagne circostanti giunse ad Ardea, dove gli ardeatini decisero di affidare il comando dei propri soldati a Marco Furio Camillo, il quale riusc\u00ec a tendere un'imboscata al contingente gallico, uscito da Roma, e ad infliggergli - sempre secondo il racconto di Tito Livio - una sonora sconfitta. Allo stesso modo, anche i soldati romani che si erano ritirati a Veio riuscirono a battere in due scontri campali alcuni contingenti etruschi che, approfittando della situazione in cui versava Roma, ne stavano razziando le campagne pi\u00f9 settentrionali.\nMentre l'assedio dei Galli continuava, senza che le reciproche posizioni mutassero, a Veio si decise di inviare un messaggero a Roma, Ponzio Comino, affinch\u00e9 portasse al Senato la proposta di nominare Furio Camillo dittatore. Ponzio riusc\u00ec a rompere l'assedio e il Senato pot\u00e9 nominare Camillo dittatore per la seconda volta. Subito dopo la leggenda narra che le oche sacre del tempio capitolino di Giunone avvisarono Marco Manlio, console del 392 a.C., del tentativo d'ingresso da parte dei Galli assedianti, facendo cos\u00ec fallire il loro piano. Intanto, mentre il dittatore preparava le necessarie operazioni belliche, Roma, ormai allo stremo per la fame, trov\u00f2 un accordo con i Galli, che erano stati colpiti da un'improvvisa epidemia.\nDopo diverse trattative, il tribuno Quinto Sulpicio Longo e il capo dei Galli, Brenno, giunsero ad un accordo, in base al quale i Galli sarebbero ripartiti senza arrecare ulteriori distruzioni in cambio di un riscatto pari a 1.000 libre d'oro puro. In questo contesto si sarebbero verificati i famosi episodi della bilancia truccata da parte dei Galli per ottenere pi\u00f9 oro, con Brenno che fa pesare anche la sua spada in segno di spregio, urlando: \"Vae victis\"! (\"Guai ai vinti!\"). Nel racconto di Livio, Marco Furio Camillo si oppose alla concessione del riscatto, in quanto stabilito illegalmente in sua assenza, e si prepar\u00f2 a dare battaglia ai Galli. \nI Galli, sorpresi dall'evolversi degli avvenimenti, furono sconfitti in due battaglie campali (la seconda lungo la via Gabinia), a seguito delle quali vennero completamente massacrati. Per questa vittoria il dittatore Furio Camillo ottenne il trionfo a Roma. Secondo invece una interpretazione moderna di Emilio Gabba in contrasto con le fonti classiche, i Galli si ritirarono per fronteggiare gli attacchi dei Veneti, a nord dei loro territori originari, portando via il bottino di guerra..\nConseguenze.\nReazioni immediate.\nSi racconta che i Galli sulla strada del ritorno, furono attaccati in Sabina dagli Etruschi di \"Caere\" (alleati dei Romani), i quali riuscirono a privarli del bottino che avevano depredato a Roma. I Ceretani diedero, inoltre, ospitalit\u00e0 a coloro che si erano rifugiati presso di loro, tra cui il fuoco perenne e le vestali ad esso preposte.\nRoma, colpita duramente da questa invasione, vedeva il suo prestigio momentaneamente compromesso e i Latini, precedentemente soggiogati, tornarono a destare forti preoccupazioni nei romani. Nei mesi successivi al saccheggio, la plebe chiese di trasferire la citt\u00e0 nell'antica Veio che, anche se distrutta pochi anni prima dalla stessa Roma (nel 396 a.C.), appariva pi\u00f9 sicura. La scelta di non modificare la collocazione dell'Urbe si deve allo stesso Marco Furio Camillo.\nRoma ne usciva con un'economia a pezzi e con le riserve auree depauperate. La plebe poteva ora imporre leggi a proprio vantaggio nei confronti dell'oligarchia senatoria. La cerchia delle mura serviane venne nuovamente potenziata dopo dodici anni di nuovi lavori (nel 378 a.C.), costruzione che secondo la tradizione letteraria antica si deve al penultimo re etrusco, Servio Tullio.\nImpatto sulla storia.\nIn seguito a questi eventi i Romani potrebbero aver adottato un nuovo tipo di elmo (chiamato elmo di Montefortino, dal nome di una necropoli vicino ad Ancona, che venne utilizzato fino al I secolo a.C. dall'esercito romano,), uno scudo protetto da bordi in ferro ed un giavellotto (\"pilum\") tale, da conficcarsi e piegarsi negli scudi avversari, rendendoli inutilizzabili per il prosieguo della battaglia. Plutarco racconta, infatti, che 13 anni dopo la battaglia del fiume Allia, in un successivo scontro con i Galli (databile al 377-374 a.C.), i Romani riuscirono a battere le armate celtiche, e ne fermarono una nuova invasione:"}
{"id": "65842", "revid": "1226", "url": "https://it.wikipedia.org/wiki?curid=65842", "title": "Home Computer", "text": ""}
{"id": "65845", "revid": "217", "url": "https://it.wikipedia.org/wiki?curid=65845", "title": "Drennan Whyte", "text": ""}
{"id": "65848", "revid": "481349", "url": "https://it.wikipedia.org/wiki?curid=65848", "title": "Campo di concentramento di Buchenwald", "text": "Il campo di concentramento di Buchenwald, istituito nel luglio 1937, fu uno fra pi\u00f9 grandi campi della Germania nazista. Prende il nome dall'omonima localit\u00e0, sulla collina dellEttersberg, a circa otto chilometri da Weimar, nella regione della Turingia, nella Germania orientale. Fu costruito su una collina ricoperta di una fitta estensione di alberi di faggio (\"Buchenwald\" significa letteralmente \"bosco di faggi\"). \nTra il 1937 e il 1945 il KL di Buchenwald divenne uno dei pi\u00f9 importanti campi di concentramento e sterminio, nonostante i suoi piccoli inizi. Il 16 luglio 1937, infatti, \u00abun commando di circa 300 deportati, provenienti dal disciolto campo di concentramento di Lichtenburg, presso Lipsia, eresse, con attrezzi primitivi ed insufficienti, le prime baracche del campo di Buchenwald, ricavando il legname dalla foresta di Ettersberg, foresta che fu a suo tempo prediletta da Johann Wolfgang von Goethe\u00bb (le SS lasciarono in piedi l'\"albero di Goethe\", sotto il quale il grande poeta amava stare per scrivere le sue opere, all'interno di Buchenwald). Dopo la sua espansione fu internato in questo campo un totale di circa persone provenienti da trenta nazionalit\u00e0 diverse. Fu tra i lager dove si attu\u00f2 principalmente lo sterminio tramite il lavoro. Il numero complessivo delle vittime fu di , secondo alcune fonti, di secondo altre, fra le quali ebrei.\nLa fama negativa di Buchenwald \u00e8 inoltre legata a numerosi particolari che si diffusero molto prima della fine della guerra, tra i quali gli esperimenti medici sui prigionieri, la presenza tra gli internati della principessa italiana Mafalda di Savoia, i fatti legati a Ilse Koch, detta \"la strega di Buchenwald\", facendone uno dei luoghi pi\u00f9 inquietanti e spaventosi della Germania nazista.\nStoria.\nIl campo, prima denominato Ettersberg, poi Buchenwald, fu istituito in un primo momento come luogo di detenzione preventiva e punizione per oppositori politici del regime nazista, criminali comuni e testimoni di Geova, tre categorie di prigionieri tedeschi. Il primo ad arrivare nel nuovo campo fu un gruppo di 149 persone che giunse a luglio del 1937. Alla fine di quello stesso anno, per\u00f2, il campo poteva gi\u00e0 contare su una popolazione di prigionieri.\nFu eretto in un luogo isolato, al di fuori da sguardi indiscreti. Furono costruite cinquanta baracche, circondate da filo spinato elettrificato, vigilate da SS armate di mitragliatrici e dominate dall'enorme ciminiera dei forni del crematorio, situato a poca distanza dall'ingresso principale. Oggi la strada che attraversa il bosco di faggi e che porta al museo di Buchenwald \u00e8 chiamata \"Blutstrasse \"(\"via del sangue\"), in memoria delle decine di migliaia di prigionieri che qui caddero.\nIl campo, ossia il cosiddetto \"campo grande\", comprendeva inizialmente tre parti: la zona per le SS, una per i detenuti, un'altra \u00abadibita a zona industriale\u00bb. L'ampliamento del campo port\u00f2 alla costruzione di un ospedale, nel 1938, e a ulteriori diciassette blocchi, nel 1942, \u00abin una zona adibita a quarantena\u00bb e denominata \"piccolo campo\". La popolazione concentrazionaria comprese nel tempo non solo uomini, ma anche donne e bambini.\nIl campo dal 1938 al 1945.\nAgli oppositori politici, ai criminali recidivi, ai cosiddetti \"asociali\" e ai testimoni di Geova si aggiunsero, a partire dal 23 settembre 1938, prima ebrei deportati dall'Austria e, immediatamente dopo la notte dei cristalli (\"Kristallnacht\"), altri , che \u00abfurono sottoposti a un terrore brutale\u00bb e costretti a lavorare fino a 15 ore al giorno. Prigionieri del campo furono ben presto anche gli omosessuali e gli zingari, dopo la dichiarazione di Himmler del dicembre 1938, nella quale veniva trattata la situazione del popolo roman\u00ec di Germania \u00absotto l'aspetto della loro purezza razziale\u00bb. A poco a poco, con l'inizio della seconda guerra mondiale, vi furono deportati degli stranieri in numero sempre pi\u00f9 crescente. Il campo crebbe in brevissimo tempo e dai prigionieri del 1943 si pass\u00f2 ai all'inizio del 1944. Al momento della liberazione il 95% degli internati non era tedesco.\nDopo il 1943, a Buchenwald e nei suoi complessivi 135 distaccamenti esterni vennero brutalmente sfruttati, per l'industria bellica, non solo i detenuti maschi del campo, ma dal 1944 anche alcune donne. I prigionieri erano confinati nella zona nord del campo, nota come campo principale, mentre gli alloggi delle SS di guardia e gli edifici amministrativi erano situati nella parte sud. La prigione, conosciuta anche col nome di \"bunker\", era situata nell'edificio di entrata della zona principale.\nPur non essendo stato concepito come luogo di sterminio organizzato, vi ebbero luogo uccisioni in massa di prigionieri di guerra e molti internati morirono in seguito a esperimenti medici e abusi delle SS. Le impiccagioni e le fucilazioni si susseguivano e venivano eseguite senza alcun processo anche per futili infrazioni alle rigide regole di vita nel campo.\nEssere inviati prigionieri nei campi nazisti equivaleva tassativamente a essere sfruttati come manodopera schiava prima di veder eseguita una condanna a morte non pronunciata; anche Buchenwald faceva parte integrante del progetto di sterminio di massa tramite il lavoro-denutrizione organizzato dal regime nazista. Non vi risultano grandi camere a gas in pianta stabile, se non qualche locale adibito occasionalmente a tale uso di gasazione; questo perch\u00e9 in questi lager si sterminava principalmente con il lavoro. I prigionieri divenuti larve umane, inservibili ma che ancora non erano morti di sfinimento e consunzione nonostante il massacrante lavoro e la malnutrizione, venivano selezionati e spediti per essere uccisi nei centri di eutanasia del Terzo Reich, se non soppressi direttamente nel campo con iniezioni letali, colpi di pallottola alla nuca, impiccagioni e altri sadici metodi.\nLe prime vittime vennero inviate fino al 1940 a Weimar per essere cremate. Nel 1941 si costru\u00ec il grande crematorio stabile a Buchenwald.\nQuesto crematorio era dotato di sei bocche di forno ad alto potere d'incenerimento, divise in due grandi forni di tre muffole ciascuno, installati della ditta J.A. Topf und S\u00f6hne di Erfurt.\nI muri del vasto sotterraneo del crematorio erano dotati in alto di ben 48 ganci da macellaio ancora visibili; qui avvenivano esecuzioni per strangolamento e impiccagione con numerose vittime, ammassate poi sul montacarichi che le portava da qui al piano dei forni. Cosa avvenne in atrocit\u00e0 in questo sotterraneo non \u00e8 documentato che da pochi testimoni sopravvissuti.\nSempre nel crematorio troviamo un fornito ambulatorio medico, una sala settoria e una specie di finto misuratore dell'altezza dei detenuti, che nascondeva una SS pronta a sparare un colpo alla nuca alla vittima di turno. In questo ambulatorio (come nel blocco 61) venivano praticate ai detenuti, selezionati come inutili dai medici SS, iniezioni letali al cuore o in vena contenenti benzina o fenolo.\nA gennaio del 1945, con l'avanzata dell'Armata Rossa, il lager divenne l'ultima stazione dei trasporti per l'evacuazione dei campi di Auschwitz e Gross-Rosen. Le marce della morte che condussero a Buchenwald portarono migliaia di prigionieri, tanto che la popolazione degli internati cont\u00f2 in quel periodo ben persone, una parte delle quali visse in \u00abcondizioni terribili\u00bb in una tendopoli.\nPoco prima della liberazione, ad aprile 1945, le SS cercarono di sgomberare frettolosamente il campo. Si calcola che, mandati a marciare verso mete incerte fino allo sfinimento, circa - morirono nella \"evacuazione\".\nCirca prigionieri riuscirono per\u00f2 a non \"mettersi in marcia\" e a rimanere nel campo, grazie al rallentamento dell'evacuazione organizzato da alcuni resistenti. L'11 aprile 1945, quando il campo venne liberato, le forze di liberazione contarono nel campo di Buchenwald internati, ebrei e circa bambini.\nIl lavoro dei prigionieri.\n\u00abBuchenwald \u00e8 stato uno dei campi affidati all'autogestione da parte dei \"triangoli verdi\", cio\u00e8 i delinquenti comuni\u00bb, e fu il campo dove maggiormente fu sperimentato l'annientamento per mezzo del lavoro. All'interno del campo furono trattenuti un grosso numero di prigionieri di guerra russi. Oltre che nella costruzione del campo, i deportati furono utilizzati in ben 130 campi e sottocampi esterni. Alcuni detenuti vennero utilizzati come manodopera per gli stabilimenti della BMW, in particolare quelli di Eisenach e Abteroda.\nI \"beneficiari\" del lavoro forzato dei denutriti \"uomini a strisce blu\" non opponevano mai resistenza, n\u00e9 vincoli morali alle pratiche terroristiche delle SS e dei Kapo, rendendosi complici e, talvolta, anche diretti responsabili.\nUna caratteristica del campo, che dimostr\u00f2 il sarcasmo umiliante e l'immoralit\u00e0 dei nazisti, fu quella dei \"cavalli cantanti\". I \"cavalli\", perch\u00e9 come animali venivano trattati, furono i prigionieri, costretti e minacciati, mentre trainavano carri con carichi pesantissimi, a cantare.\nPeriodicamente venivano selezionati i prigionieri che erano ancora in grado di lavorare; lo staff delle SS inviava quindi coloro che risultavano troppo deboli o incapaci di continuare a lavorare a Bernung o Sonnenstein. In questi luoghi i prigionieri venivano uccisi con il gas. All'interno del campo i prigionieri troppo debilitati venivano uccisi per mezzo di iniezioni di fenolo, somministrate dai medici delle SS. Il personale medico includeva 70 medici e ben 280 infermieri.\n\u00abLa presenza fra i deportati di numerosi dirigenti politici, in special modo del partito comunista, favor\u00ec i contatti fra i vari gruppi nazionali esprimendosi in una solidariet\u00e0 grazie alla quale fu possibile aiutare i pi\u00f9 deboli e perfino salvare da sicura morte, nascondendoli con ingegnosi accorgimenti, alcuni che gli aguzzini avevano condannato per motivi spesso futili\u00bb.\nLe efferatezze sui prigionieri.\nDalle testimonianze certificate dei sopravvissuti, il \"quadro\" che ne esce sui crimini perpetrati giornalmente a Buchenwald \u00e8 sconvolgente, con un vasto campionario di comportamenti riprovevoli da parte di aguzzini nazisti e medici criminali: lavoro massacrante fino a quindici ore al giorno, gravi sevizie e violenze compiute sui prigionieri, atti di sadismo, condizioni igieniche e sanitarie tali da favorire epidemie, esecuzioni sommarie per futili motivi, cibo scarso al limite della fame ed esperimenti su cavie umane.\nUn testimone oculare (Ren\u00e9 S\u00e9glat, matricola 41.101 di Buchenwald, classificato \"terrorista comunista\" identificato dal triangolo rosso) ha raccontato particolari su come si svolgeva la vita nel campo: \u00abGli occupanti di tutte e 61 le baracche, o blocchi, dovevano alzarsi verso le quattro e trenta del mattino. Uscivamo a torso nudo e spesso dovevamo spezzare il ghiaccio per poterci lavare. Sani o malati, tutti dovevano ubbidire. Poi c'era la distribuzione del pane: una razione giornaliera di 200 - 300 grammi di pane insipido, con un sottile strato di margarina e qualcosa che somigliava vagamente alla marmellata. Alle 5.30 tutti venivano convocati per l'appello. Che esperienza terribile era portare fuori sulle spalle quelli che erano morti durante la notte! L'odore acre dei cadaveri bruciati ci ricordava i nostri compagni. Eravamo sopraffatti da sentimenti di ripugnanza, disperazione e odio, perch\u00e9 sapevamo che avremmo potuto facilmente fare la stessa fine. Il mio lavoro nel \"BAU II Kommando\" consisteva nello scavare fosse senza alcuno scopo. Appena avevamo terminato di scavare la fossa, profonda un paio di metri, dovevamo riempirla daccapo altrettanto scrupolosamente. Il lavoro iniziava alle 6.00 di mattina; a mezzogiorno c'era un intervallo di mezz'ora, dopo di che andavamo avanti fino alle 19.00. Spesso sembrava che l'appello serale non finisse mai. Ogni volta che sul fronte russo i tedeschi avevano sub\u00ecto pesanti perdite, l'appello poteva durare anche fino a mezzanotte\u00bb.\nUn aspetto particolare, che dimostr\u00f2 di quanto poco potesse valere la vita a Buchenwald, fu quello degli esperimenti medici sui prigionieri. Trattati come cavie, centinaia di internati furono sottoposti a esperimenti molto pericolosi. Di alcuni di questi esperimenti, i medici conoscevano gi\u00e0 il risultato: morte certa. L'intento \u00abscientifico\u00bb era quello di verificare reazioni, resistenza e tempi prima del decesso. \u00ab[...] in altri casi, gli obbiettivi non [erano] riconducibili ad altro che alla perversione degli operatori medici\u00bb.\nGli esperimenti medici.\nI medici di Buchenwald condussero una serie di pericolosi esperimenti sugli internati, usandoli come cavie. Per alcuni esperimenti si hanno dati certi, grazie a documenti e diari che hanno trattato in maniera particolareggiata questi esperimenti; per altri i dati sono scarsi e gli studiosi dell'olocausto cercano di ricostruirne l'entit\u00e0 e la portata, cercando di stabilire anche l'effettivo numero di vittime. Si sa di certo, per esempio, che a Buchenwald furono condotti esperimenti sulla febbre gialla e l'influenza. Si conosce \u00abcon certezza che gli infettati furono 485 prigionieri, di cui 90 olandesi\u00bb, ma non si conosce invece quante furono le vittime di questo procedimento.\nTra dicembre 1943 e ottobre 1944 un altro tipo di esperimento crudele occup\u00f2 i medici di Buchenwald, riguardante la reazione ad alcuni veleni sull'uomo. Il veleno veniva messo nei cibi dei prigionieri, senza che questi ne fossero a conoscenza. A quel punto la maggioranza dei prigionieri moriva \u00abquasi subito, coloro che sopravvivevano venivano invece uccisi per consentire le autopsie\u00bb. In questo tipo di esperimento, vennero anche sparati sui prigionieri proiettili avvelenati, allo scopo di testarne l'efficacia. In questo tipo di esperimento si distinse il capo dell'ufficio di igiene del servizio medico delle SS, Joachim Mrugowsky, che alla fine della guerra fu processato e poi impiccato nel 1948.\nIl dott. Hans Eisele fu invece responsabile a Buchenwald di tutti gli esperimenti di vivisezione compiuti sui prigionieri. Un altro \"studio\" di Eisele riguard\u00f2 \u00abil meccanismo del vomito\u00bb. Per provocarlo somministrava iniezioni di apomorfine agli internati. Si calcola che almeno 300 prigionieri ebrei olandesi siano stati uccisi da questo tipo di esperimento. Aiutante di Eisele in questi \"studi\", fu il dottor Neumann.\nIl dottor Ellenback condusse invece esperimenti sui gruppi sanguigni. Molto attivo in questa pratica criminale fu il dottor Bruno Weber, che \u00aboperava trasfusioni tra persone di gruppi sanguigni differenti\u00bb, con il solo scopo di studiarne il decorso mortale.\nEsperimenti di vaccinazione antipetecchiale a Buchenwald.\nQuesto tipo di esperimento fu condotto su esseri umani in due localit\u00e0, nel lager di Buchenwald e nel lager di Natzweiler-Struthof. Quello che sappiamo sugli esperimenti di Buchenwald lo si deve al diario del centro-ricerche del dott. Erwin Ding-Schuler, il quale lavorava nel campo, alle deposizioni di vari scienziati europei internati nel lager e costretti a prendere parte a tali esperimenti, alle deposizioni del dott. Eugen Kogon, che riusc\u00ec a salvare il diario e che al processo di Norimberga fu interrogato come testimone. Il dott. Kogon era scrivano del reparto antipetecchiale e virologico nel lager, reparto che era diretto da Ding Schuler e che dipendeva dall'Istituto d'Igiene di Berlino, a capo del quale c'era l\"SS-Oberfuhrer\" Murgowsky. Lo scopo era quello di arrivare alla formulazione e alla produzione di un vaccino da distribuire alle truppe SS che in Oriente erano minacciate dal tifo petecchiale. La scelta del lager non era stata casuale. Infatti, all'interno di Buchenwald erano stati internati degli scienziati da cui ci si aspettava la massima collaborazione (alcuni degli internati cui ci si riferisce sono Ludwig Fleck, Balachowsky, e van Lingen). Prima di provare una nuova formulazione, i medici delle SS provarono sui deportati i vari vaccini gi\u00e0 esistenti per verificarne/confutarne l'effettiva efficacia. Gli esperimenti furono condotti nel blocco/baracca 46 del lager di Buchenwald. Almeno 200 furono i morti per questo tipo di esperimento.\n\"Ricerche\" sulla cura ormonale dell'omosessualit\u00e0.\nGli esperimenti vennero condotti a partire dal luglio 1944 nel campo di concentramento di Buchenwald dal medico SS danese Carl Peter Vaernet e consistevano nell'impianto di massicce dosi di testosterone su deportati omosessuali, alla ricerca di una \"cura\" che avrebbe dovuto rendere eterosessuali i soggetti trattati. Il risultato fu che essi persero la vita per un esperimento fallimentare.\nBuchenwald e i disabili: L'inizio dell'Aktion 14F13.\nBuchenwald ha inoltre un triste primato: fu il primo campo interessato all'operazione \"Aktion 14F13\", ovvero alla eliminazione fisica di tutti i disabili, operazione che si svolse sotto il controllo e le istruzioni di Heinrich Himmler.\nA Buchenwald, Waldemar Hoven, che si era gi\u00e0 distinto per esperimenti sul tifo petecchiale, su altri tipi di vaccini e su esperimenti condotti sulla gangrena gassosa, ebbe un ruolo di primo piano nell'attuare il progetto \"Aktion 14F13\", l'eutanasia dei prigionieri mentalmente disabili, in cui \u00e8 stato calcolato che internati vennero eliminati. D'altronde nel processo ai dottori, Hoven ammise:\u00ab [...] In alcuni casi supervisionai le uccisioni dei prigionieri disabili con un'iniezione di fenolo, dietro richiesta dei prigionieri, all'interno dell'ospedale con l'assistenza di altri prigionieri. Il dottor Ding una volta disse che non seguivo la corretta procedura e pratic\u00f2 lui stesso tre iniezioni uccidendo tre prigionieri che morirono in pochi minuti [...] \u00bb.\nLe controversie sullo zoo.\nUn articolo apparso sul New York Times nel 1988 riportava una testimonianza raccapricciante circa la presenza di uno zoo all'interno del campo dove orsi e aquile sarebbero stati alimentati con la carne umana dei prigionieri. Tale circostanza non \u00e8 confermata da nessun'altra fonte per cui, nonostante abbia scatenato all'epoca un ampio dibattito, pu\u00f2 ritenersi storicamente falsa. Tuttavia lo studio dei documenti storici ha confermato con certezza che, sin dal 1938, nel campo di Buchenwald fu effettivamente installata un'esposizione zoologica di orsi, scimmie e altri animali esotici. Lo scopo era quello di svago per gli ufficiali delle SS e i loro familiari, ma \u00e8 dimostrato che la collocazione dello zoo era tale che le gabbie erano ben visibili anche dal recinto di detenzione degli internati. I ruderi sono tuttora visibili e fanno parte del percorso di visite guidate. Un particolare inquietante, oggetto di molte controversie, \u00e8 un Ordine del comandante del campo ritrovato dagli storici (ordine 56 del settembre 1938) in cui si raccomanda che gli animali ricevano trattamento e cure scrupolose. Questo aspetto, sebbene denoti positivamente la modernit\u00e0 animalista del nazismo, diventa inquietante e grottesco se letto congiuntamente al parallelo trattamento disumano riservato agli internati.\n\"La strega di Buchenwald\".\nIl campo di Buchenwald \u00e8 stato reso famoso anche da Ilse Koch, che nel 1936 spos\u00f2 Karl Koch, comandante del campo. \nPer la sua ferocia, immoralit\u00e0 e sadismo, fu denominata dagli internati \"la cagna di Buchenwald\" (\"Buchenw\u00e4lder H\u00fcndin\"), \"la strega di Buchenwald\" (\"Die Hexe von Buchenwald\"), \"donnaccia di Buchenwald\" (\"Buchenw\u00e4lder Schlampe\"), \"la iena di Buchenwald\" (\"Hy\u00e4nen von Buchenwald\")\".\" Ilse Koch aveva un desiderio feticista per i tatuaggi dei prigionieri, che avrebbe fatto rimuovere dalle vittime, per conservarli. Nel blocco 50, dove i medici nazisti facevano esperimenti medici di ogni genere, si ritiene che la pelle dei prigionieri che avevano tatuaggi, dopo l'uccisione, sia stata conciata, e che sia stata utilizzata per fare copertine di libri e paralumi per Ilse Koch. Questa pratica, messa in dubbio dai negazionisti dell'Olocausto, fu portata come prova d'accusa nei processi a Ilse Kock. \u00abSi sa che alcuni oggetti erano fatti di pelle umana perch\u00e9 c'erano tatuaggi, e perch\u00e9 fu eseguita un'analisi microscopica forense degli oggetti\u00bb che dimostr\u00f2 che anche il materiale usato per i paralumi fosse proprio pelle umana.\nProcessata dal tribunale militare di Dachau, fu condannata all'ergastolo nel 1947, pena poi commutata in quattro anni \"perch\u00e9 non erano state fornite prove evidenti\". Fu rilasciata nel 1949 dal generale Lucius Clay, comandante statunitense della zona tedesca, ma per le proteste suscitate dalla sua ingiustificata liberazione fu nuovamente arrestata e processata dalla corte tedesca. Il giudizio fu ancora una condanna all'ergastolo. Il 1\u00ba settembre 1967, la Koch fu trovata esanime nella sua cella della prigione di Aichach in Baviera; si era suicidata, impiccandosi.\nResistenza dei prigionieri nel campo.\nGi\u00e0 dal 1938 inizi\u00f2 a svilupparsi la resistenza clandestina degli internati nel campo, anche grazie ai detenuti politici che si erano infiltrati in quasi tutta l'amministrazione del lager. L'11 aprile del 1945 fuggirono quasi tutte le SS e i prigionieri riuscirono a togliere il controllo del campo alle guardie rimaste. Quando gli Alleati giunsero a Buchenwald, il campo era sotto il totale controllo della Resistenza.\nLa liberazione del campo.\nL'11 aprile 1945 i militari della US 89th Infantry Division (l'89\u00aa divisione fanteria della terza armata degli Stati Uniti) raggiunsero la zona. Le SS fuggirono e i prigionieri stessi liberarono il campo, organizzando un sistema di autogestione interna. Nel pomeriggio i soldati del generale George Smith Patton spezzarono i fili spinati ed entrarono nel campo. Il deportato Stefan Jerzy Zweig, allora bambino, ha lasciato una cronaca di quelle ultime ore nel suo romanzo \"Le lacrime non bastano\".\nLa storia dei 904 bambini di Buchenwald e il blocco 66.\nQuando l'11 aprile 1945 le truppe di liberazione statunitensi giunsero a Buchenwald, fra i sopravvissuti trovarono 904 giovanissimi prigionieri. La sopravvivenza di questi bambini (\u00abpolacchi, ungheresi, cechi, slovacchi, romeni, lituani, alcuni russi e ucraini, qualche zingaro, un solo greco\u00bb) fu eccezionale, perch\u00e9 secondo i parametri e criteri nazisti applicati a ogni lager, quelle \"vite inutili\", o meglio dannose, perch\u00e9 \"solo\" da sfamare visto che non potevano \"contribuire\" in nessun modo \"al lavoro\", dovevano essere eliminate. Il caso, unico nelle sue dimensioni in tutta la storia dei campi di concentramento nazisti, aveva una ragione, che l'apertura ai ricercatori del grande archivio nazista di Bad Arolsen, in Germania, ha contribuito a chiarire.\nI bambini (la maggior parte adolescenti tra i 13 e i 17 anni, ma anche bambini fra i 6 e i 12 anni e due di 4 anni) si trovavano nel blocco 66, nel blocco 8 e alcune decine nel blocco 49. Questi erano diventati zone \"off limits\" per le stesse SS, che non si azzardavano minimamente a ispezionare questi blocchi; girava la voce, infatti, che questi blocchi fossero infestati dal tifo. A rendere possibile questo \"miracolo\", in un campo di concentramento dove perirono pi\u00f9 di persone, furono alcuni coraggiosi detenuti giovani comunisti, che si erano battuti affinch\u00e9 questi bambini non fossero trasferiti ad altri campi di sterminio e fossero risparmiati dalle forme pi\u00f9 brutali di lavoro coatto.\nA Buchenwald ci fu un movimento di resistenza attiva, un vero e proprio network di prigionieri politici 'anziani' in grado di agire in quella sorta di 'zona grigia' fra i comandanti e i detenuti, capace di dare protezione a quei bambini. Non solo hanno dato loro rifugio, ma hanno impartito loro alcuni rudimentali principi scolastici, come se si trovassero davvero in classe.\nColoro che si operarono per salvare i bambini furono in primo luogo i capi della baracca 8 (Franz Leitner, comunista austriaco di Vienna, e Wilhelm Hammann, comunista tedesco di Hesse) e i capi della baracca 66 (Antonin Kalina, un comunista di Praga, e il suo vice Gustav Schiller, un comunista ebreo polacco originario di Leopoli).\nDopo la liberazione, i cappellani dell'esercito americano Rabbi Herschel Schacter e Rabbi Robert Marcus contattarono gli uffici della OSE (Oeuvre de Secours aux Enfants), organizzazione di soccorso dei bambini ebrei a Ginevra: 427 di quei bambini (la maggior parte dei quali erano rimasti orfani) furono ospitati in Francia, 280 in Svizzera e 250 in Inghilterra.\nAlcuni di quei bambini sarebbero divenuti famosi nel dopoguerra, dal premio Nobel Elie Wiesel (allora un adolescente) a Yisrael Meir Lau (8 anni), che sar\u00e0 rabbino capo di Tel Aviv, e ancora Thomas Geve e Gert Schramm, il pi\u00f9 giovane prigioniero di colore del campo.\nLa conferma arriva da Buchenwald.\nLa consapevolezza dell'enormit\u00e0 delle uccisioni e delle condizioni disumane in cui vennero tenuti i deportati venne alla luce con l'ingresso nei campi, abbandonati dai nazisti in fuga, delle truppe russe e alleate sul finire della guerra.\nUna descrizione radiofonica del lager di Buchenwald venne fatta dal giornalista Edward R. Murrow, entrato nel campo assieme alle truppe statunitensi il 12 aprile 1945, che concluse il suo reportage con queste parole:\nIl numero del 7 maggio 1945 della rivista \"Life\" pubblic\u00f2 un servizio di sei pagine intitolato \"Atrocities - Capture of the German concentration camps pile up evidences of barbarism that reaches the low point of human degradation\", con sei pagine di fotografie, scattate da quattro fotografi nei campi di Belsen, Buchenwald, Gardelegen e Nordhausen. A commento del valore di testimonianza delle immagini, nel testo \u00e8 scritto:\nEsistono numerose fotografie, filmati e resoconti che documentano la vita nel campo di Buchenwald nei giorni e nelle settimane successive alla liberazione. Tra le testimonianze pi\u00f9 importanti si annoverano anche i disegni realizzati da Corrado Cagli, giunto al campo tra le truppe alleate. \nGli abitanti di Weimar nel campo di Buchenwald.\nAlcuni giorni dopo la liberazione del campo da parte degli Alleati, il 16 aprile 1945, un'ordinanza del comandante statunitense costrinse mille cittadini di Weimar a visitare il campo per la visione di \"reperti\" riguardanti un orrore ancora visibile dopo la liberazione. Fu organizzata una sorta di \"mostra degli orrori\" dei crimini perpetuati dai nazisti. Lo scopo era quello di mostrare ai cittadini ci\u00f2 che fecero i loro connazionali nazisti e di far loro capire di quali crimini anch'essi si erano resi implicitamente complici, poich\u00e9 molti avevano asserito di non sapere che cosa era successo a pochi chilometri dal luogo in cui vivevano.\nI cittadini di Weimar, per la maggior parte persone anziane, sfilarono in una sorta di processione a due a due attraverso un corridoio formato da due file di militari che condussero i visitatori in un percorso \"macabro\" e preordinato dei diversi blocchi. La visione comprendeva: camion stracolmi di cadaveri, mucchi di cadaveri in terra, fosse comuni con centinaia di morti, i luoghi fatiscenti dove i prigionieri vivevano, un \"campionario\" di internati scheletrici con visi emaciati e occhi infossati, che si trascinavano a stento.\nSu dei tavoli all'aperto, inoltre, erano stati posti in mostra diversi pezzi che dimostravano la crudelt\u00e0 degli \"artigiani nazisti\" di Buchenwald: paralumi fatti di pelle con tatuaggi degli uccisi, teste umane miniaturizzate di alcuni prigionieri esposte come trofei, posacenere fatti da vertebre umane.\nGli statunitensi produssero anche filmati su questa visita forzata dove sono ben visibili le reazioni dei cittadini di Weimar: sgomento, pianto e incredulit\u00e0 in un ambiente fetido mostrato da riprese in cui molti visitatori portavano, proprio per il fetore degli ambienti, un fazzoletto sul naso per gran parte dei percorso guidato.\nNumero di vittime.\nIl numero totale delle vittime \u00e8 stato stimato in circa . Tra questi vi furono sovietici, polacchi, ungheresi, francesi e altre persone da 26 paesi europei. Gli ebrei uccisi furono in complesso . Vi furono inoltre anche vittime tedesche (prigionieri politici, religiosi, omosessuali, e altri). Del numero totale di vittime, \u00e8 stato possibile assegnare un nome solo a circa .\nLo staff medico del campo.\nLo staff medico includeva 70 dottori e ben 280 infermieri. Fra i medici criminali c'erano:\nLista dei sottocampi.\nBuchenwald contava un numero considerevole di sottocampi o distaccamenti esterni al campo principale. Il numero \u00e8 stimato in circa 130 unit\u00e0.\nIl numero delle internate donne, all'inizio dell'apertura del campo quasi inesistente, man mano che si aggiunsero nuovi sottocampi, come quello di Gross Werther, divent\u00f2 considerevole. Si trattava di gruppi di donne provenienti dal campo di concentramento di Ravensbr\u00fcck costituiti, in prevalenza, da prigioniere ebree polacche e ungheresi.\nTutti i criminali processati.\nI responsabili del Campo di concentramento di Buchenwald processati nelle foto segnaletiche dell'aprile 1947\nDopo il 1945.\nDopo la concessione del territorio alla DDR, Buchenwald fu riaperto tra il 1945 e il 1950 dal governo sovietico e amministrato dall'NKVD come \u201ccampo speciale\u201d per oppositori dello stalinismo ed ex-nazisti. Tra il 1945 e il 1950 vi sono stati conteggiati 7.100 morti. La maggior parte del campo fu demolito nel 1950, furono lasciati intatti il cancello principale, il forno crematorio, l'ospedale interno, e due torri di guardia.\nBuchenwald nella memoria.\nIl complesso monumentale nazionale: Buchenwald Memorial.\nIl complesso monumentale voluto dalla DDR.\nI governi della DDR (Deutsche Demokratische Republik), ovvero la Germania comunista, avevano presto dimenticato che dal 1945 al 1950 avevano essi stessi riattivato prontamente il campo, liberato dai nazisti, per compiere attivit\u00e0 molto simili a quelle delle SS nei confronti degli avversari politici del nuovo corso della Germania dell'Est, tanto da sentire la necessit\u00e0 di celebrarne la dolorosa esistenza passata.\nPerci\u00f2, su decisione del governo della DDR, nel 1954 fu dato avv\u00eco ai lavori per la costruzione di una zona monumentale attigua al campo con \u00abil principale obiettivo di celebrare i membri comunisti tedeschi della resistenza\u00bb. Essi si protrassero fino al 1958. Su lato meridionale del colle dell'Ettersberg, quindi, al posto di una vecchia torre di guardia, venne eretto un imponente monumento nazionale. Nel comprensorio adiacente, inoltre, vennero ricomprese tre fosse comuni, in cui in passato erano stati sepolti circa 300 detenuti morti.\nLa concezione didattica della struttura conduce il visitatore attraverso un percorso a ritroso, dalla morte alla vita. Infatti, la visita consigliata parte dal forno crematorio, passa davanti alle fosse comuni, e porta infine verso un campanile, simbolo di libert\u00e0 e luce. Lungo la strada che attraversa la zona delle fosse comuni, \u00e8 stato realizzato un muro con incisi i nomi di 18 nazioni, tutte quelle maggiormente rappresentative della popolazione degli internati nel lager nel corso degli anni. Infine il gruppo monumentale vero e proprio, con un campanile cui si giunge attraverso una scala di mattoni chiari. Davanti al campanile si trova la scultura di Fritz Cremer dedicata agli internati del lager, raffigurante la resistenza nel campo. All'interno del campanile, sotto una lastra di bronzo, \u00e8 custodita terra di altri lager. Nella loggia, infine, \u00e8 sistemata una campana di bronzo, usata nelle cerimonie.\nQuesto luogo veniva utilizzato dalle autorit\u00e0 della DDR per l'organizzazione di manifestazioni nazionali, per lo pi\u00f9 referenziali verso il regime.\nLa nuova concezione del complesso monumentale dal 1990.\nIl fatto conclamato che a Buchenwald oltre che i prigionieri comunisti, fossero rinchiusi altri gruppi di prigionieri come ebrei, sinti e rom, delinquenti abituali, omosessuali e testimoni di Geova, internati anche nei sottocampi, fu completamente ignorato nella concezione del memoriale ideato dalla DDR. Inoltre, l'esistenza e la storia del campo di Buchenwald \"sovietico\", ripristinato dopo la guerra, non trovava nessun riscontro nella \"storia\" del memoriale. \u00abIn questo contesto, il Memorial di Buchenwald doveva essere completamente ridisegnato e ristrutturato dopo la scomparsa della DDR. Gi\u00e0 nel novembre 1989, il personale del Memoriale Nazionale svilupp\u00f2 un nuovo concetto\u00bb per la ristrutturazione del memoriale, il concetto era che il memoriale doveva commemorare sia le vittime del \"campo nazista\" sia quelle del \"campo \"sovietico\"\", dando una rilevanza primaria a quello dell'epoca nazista. La persecuzione dei sinti doveva essere \u00abnettamente separata\u00bb, inoltre \u00abl'esposizione permanente, fortemente influenzata dalla parzialit\u00e0 della storiografia della DDR, doveva essere concepita e progettata sulla base dell'attuale stato della ricerca\u00bb. La commissione preposta al \"rinnovamento\" del memoriale raccomand\u00f2 di spiegare \u00abil contesto politico e la storia del Memoriale Nazionale di Buchenwald dal 1950 al 1990, la sua concezione della DDR, il suo sfruttamento a fini di propaganda di Stato e la sua strumentalizzazione politica in un contesto pi\u00f9 ampio\u00bb.\nTarghe.\nDal 1998 una lapide all'ingresso est della stazione di Weimar commemora: \u00abl'arrivo delle vittime del pogrom anti-ebraico\u00bb.\nLa stazione fu teatro del comportamento crudele delle SS manifestato verso gli ebrei che arrivavano a Weimar per essere internati a Buchenwald. Un primo trasporto di ebrei proveniva \u00abda Breslau, Dresda, Francoforte, Bielefeld e Aquisgrana, e da tutta la Turingia [...] SS e ausiliari guidarono [gli ebrei] attraverso il passaggio del tunnel [della stazione], sottoponendoli ad atti indiscriminati di violenza lungo il percorso. Gli abusi ebbero luogo davanti agli occhi del pubblico\u00bb. Nel 1939, nella stazione di Weimar giunsero anche moltissimi ebrei provenienti dalla Polonia che subirono gli stessi trattamenti violenti e tracotanti."}
{"id": "65852", "revid": "124522003", "url": "https://it.wikipedia.org/wiki?curid=65852", "title": "Primo principio della termodinamica", "text": "Il primo principio della termodinamica, anche detto, per estensione, legge di conservazione dell'energia, \u00e8 un assunto fondamentale della teoria della termodinamica.\nIl primo principio della termodinamica rappresenta una formulazione del principio di conservazione dell'energia e afferma che:\nUn universo termodinamico, costituito dal sistema e dal suo ambiente, \u00e8 un sistema isolato. L'energia non si crea n\u00e9 si distrugge, ma si trasforma, passando da una forma a un'altra: l'energia pu\u00f2 cio\u00e8 essere trasferita attraverso scambi di calore e di lavoro.\nNella forma pi\u00f9 generale e semplice, il primo principio si pu\u00f2 descrivere dicendo che esiste una funzione delle coordinate termodinamiche di un sistema, chiamata energia interna \"U\", le cui variazioni generano gli scambi energetici del sistema con l'ambiente che lo circonda. Tale processo caratterizza le trasformazioni termodinamiche tra due stati di equilibrio del sistema, per cui l'energia interna \u00e8 funzione di stato. Durante una trasformazione, si fornisce energia al sistema sia tramite un lavoro meccanico che con uno scambio di calore. Questa energia resta immagazzinata sotto forma di energia interna e pu\u00f2 essere successivamente riutilizzata.\nDescrizione.\nDati due stati \"A\" e \"B\", la variazione di energia interna formula_1 \u00e8 pari alla differenza fra il calore assorbito \"formula_2\" e il lavoro compiuto \"formula_3\" dal sistema durante la trasformazione:\nCalore e lavoro sono propriet\u00e0 delle trasformazioni e non degli stati. In particolari trasformazioni pu\u00f2 risultare preponderante lo scambio di calore, mentre in altre trasformazioni quello di lavoro. Se gli stati di partenza e di arrivo sono gli stessi, nelle diverse trasformazioni, lo scambio totale \"formula_5\" \u00e8 lo stesso.\nIl primo principio mette in evidenza l'esistenza di un meccanismo di scambio di energia, che non \u00e8 esprimibile come lavoro meccanico macroscopico: a questo si d\u00e0 il nome di calore.\nL'equivalenza tra lavoro e calore fu dimostrata da Joule attraverso una serie di esperimenti (in particolare il \"mulinello di Joule\") verso la met\u00e0 dell'Ottocento. Schematicamente le varie esperienze avevano lo scopo di realizzare un aumento della temperatura di una certa quantit\u00e0 d'acqua con procedimenti diversi. In uno di questi si trasferisce energia meccanica al sistema mediante la caduta di un peso. Il peso \u00e8 accoppiato meccanicamente ad un albero alto verticale tramite una corda che lo avvolge nella sua parte superiore mentre nella parte inferiore sono infisse delle pale, disposte a raggiera, con i loro piani paralleli all'asse di rotazione dell'albero. Le pale sono immerse in un liquido contenuto in un recipiente adiabatico. Risultato dell'esperienza \u00e8 l'aumento della temperatura del liquido, ovvero della sua energia interna \"U\".\nSi dimostra cos\u00ec che l'energia potenziale del peso, in caduta frenata dal liquido che si oppone alla sua variazione di quiete, mediante la rotazione delle pale, si trasferisce in buona parte al liquido frenante aumentandone la temperatura, e sviluppando un lavoro termico.\nIl primo principio della termodinamica risulta equivalente all'impossibilit\u00e0 del moto perpetuo di prima specie.\nIn una trasformazione quasi statica e reversibile risulta utile considerare trasformazioni termodinamiche nelle quali le variabili di stato cambiano di quantit\u00e0 infinitesime. In tal caso, il primo principio si esprime nella forma:\ndove la variazione infinitesima di energia interna \"formula_7\" \u00e8 un differenziale esatto, in quanto il suo integrale esprime una variazione finita di una funzione di stato, mentre il calore scambiato con l'esterno \"formula_8\" e il lavoro svolto dal sistema \"formula_9\" sono differenziali non esatti.\nSistema generico.\nUn sistema generico pu\u00f2 scambiare energia \"formula_10\" con l'ambiente in diversi modi:\nPremesso ci\u00f2 possiamo dire che per un volume interessato da pi\u00f9 contributi per ogni tipologia di scambio energetico, il bilancio di energia si pu\u00f2 scrivere per sistemi reagenti in questa forma:\nI primi tre termini rappresentano in effetti la variazione di energia interna U:\nPer un sistema non reagente e chiuso le variazioni della quantit\u00e0 di sostanza e della metalpia sono nulle per cui il bilancio si riduce alla forma normale e pi\u00f9 comunemente impiegata:\nUn sistema isolato \u00e8 chiuso e non ha scambi di calore n\u00e9 di lavoro termodinamico. Il primo principio si riduce alla forma:\nTornando al caso generale, esprimiamo ora il bilancio in forma differenziale:\ndove formula_22 \u00e8 un differenziale esatto associato a funzioni di stato mentre, formula_23 non lo \u00e8 essendo associato a grandezze che non sono funzioni di stato ma dipendenti dal particolare percorso compiuto nel corso della trasformazione. Solitamente calore e lavoro si esprimono insieme in coordinate generalizzate:\ndove il calore \"trasmesso\" si pu\u00f2 intendere come quella forma di lavoro la cui coordinata generalizzata (detta anche fattore di capacit\u00e0) \u00e8 l'entropia e la cui forza generalizzata (detta anche fattore di intensit\u00e0) corrisponde alla temperatura; nel caso sia esclusivamente di volume (come ad esempio per un pistone in un cilindro) la coordinata generalizzata (detta anche fattore di capacit\u00e0) \u00e8 il volume e la forza (detta anche fattore di intensit\u00e0) corrisponde alla pressione, quindi il lavoro ammette un differenziale esatto e il primo principio si riduce a:\ndove con formula_26 si \u00e8 indicato il calore dissipato dal sistema dalla trasformazione irreversibile. Per un sistema discreto si esplicita infine:\nEntalpia.\nIl primo principio si esprime spesso in termini di entalpia:\nIl termine tra parentesi (cambiato di segno) rappresenta il lavoro utile formula_29 scambiato dal sistema, il principio diventa:\nragion per cui in una trasformazione isocora e in una trasformazione isobara rispettivamente il primo principio si riduce a:"}
{"id": "65853", "revid": "2519", "url": "https://it.wikipedia.org/wiki?curid=65853", "title": "Erich M\u00fcsham", "text": ""}
{"id": "65854", "revid": "123357967", "url": "https://it.wikipedia.org/wiki?curid=65854", "title": "Principio zero della termodinamica", "text": "Il principio zero della termodinamica postula che: \"se i corpi A e B sono entrambi in equilibrio termico con un terzo corpo C, allora lo sono anche fra loro\".\nQuesto principio, in sostanza, dichiara che due sistemi in equilibrio termico sono detti avere la stessa temperatura\nDescrizione.\nTale principio pu\u00f2 essere espresso in termini matematici nel seguente modo:\ndove con \"Ret\" si indica la relazione di equilibrio termico e con \"T\" la temperatura dei corpi \"A\", \"B\" e \"C\".\nSebbene sembri evidente, tale principio consente di definire la temperatura come grandezza in grado di indicare se due corpi sono in equilibrio termico, senza la necessit\u00e0 di rifarsi alla definizione di equilibrio termico, che prevederebbe la messa in contatto termico diretto dei due corpi e la verifica che non ci sia alcun passaggio di energia (tramite l'interazione calore) tra loro. Infatti la relazione d'equilibrio termico sussiste quando le temperature dei corpi considerati sono in relazione d'uguaglianza tra loro. \u00c8 importante sottolineare l'equivalenza logica tra la relazione d'equilibrio termico e l'uguaglianza delle temperature, imposta dal principio stesso. Per cui si potrebbe scrivere in modo pi\u00f9 completo: \nammesso che tali corpi siano in contatto termico fra loro.\nQuesto principio viene utilizzato per effettuare una misura della temperatura, se viene intesa come propriet\u00e0 che determina se un corpo \u00e8 in equilibrio termico con altri corpi oppure no. Due corpi in equilibrio termico fra loro sono alla stessa temperatura. Sebbene sia concettualmente un'assunzione basilare, la sua funzione \u00e8 stata riconosciuta dopo la formulazione e la popolarizzazione del primo e secondo principio della termodinamica, ed \u00e8 stato pertanto deciso di attribuirgli il nome di \"principio zero\".\nPer comprendere il significato di contatto termico, si immagini di avere due corpi posti in un contenitore isolato, in modo che essi possano interagire fra loro ma non con il resto del mondo. Se i corpi si trovano a temperature diverse, si scambiano energia tra loro, finch\u00e9 non viene raggiunto l'equilibrio. L'energia scambiata tra gli oggetti a causa della differenza di temperatura \u00e8 detta calore. Si assume che i due oggetti sono in contatto termico se tra essi pu\u00f2 essere scambiato calore. L'equilibrio termico \u00e8 la situazione nella quale due corpi in contatto termico tra di loro cessano di avere scambio di calore. In base al secondo principio della termodinamica, il calore fluisce dal corpo pi\u00f9 caldo a quello a temperatura pi\u00f9 bassa, ossia due corpi tendono all'equilibrio termico all'interno di un sistema isolato."}
{"id": "65857", "revid": "466539", "url": "https://it.wikipedia.org/wiki?curid=65857", "title": "Frontone", "text": "Il frontone \u00e8 un elemento architettonico di forma triangolare posto a coronamento della facciata di un edificio e che racchiude il timpano. Ebbe massima diffusione nell'architettura del tempio greco (dal VI secolo a.C.).\nCaratteristiche.\nIl frontone poteva essere al suo interno (timpano) privo di ornamento o presentare una decorazione scultorea con motivi ispirati alla mitologia al suo interno, davanti al timpano, in cui poteva essere raffigurata al centro, in altorilievo, la statua della divinit\u00e0 cui il tempio era dedicato (come ad esempio il Partenone di Atene). Il perimetro della trabeazione era delimitato dalla trabeazione (in basso) e dagli spioventi del tetto. Tale cornice \u00e8 detta \"geison\".\nCon il termine di frontone o timpano nell'architettura moderna si continua a indicare generalmente la sommit\u00e0 di una facciata coperta da tetto a doppio spiovente o il coronamento di una porta, finestra, nicchia o edicola."}
{"id": "65858", "revid": "1498232", "url": "https://it.wikipedia.org/wiki?curid=65858", "title": "Vittime della camorra", "text": "Questa pagina \u00e8 una lista delle vittime della camorra, dall'Ottocento fino ai tempi odierni."}
{"id": "65864", "revid": "125264391", "url": "https://it.wikipedia.org/wiki?curid=65864", "title": "Ordine architettonico", "text": "L'ordine architettonico \u00e8 uno degli stili architettonici sviluppatisi a partire dall'architettura classica, e successivamente codificati dalla cultura architettonica, ognuno distinto da proporzioni e profili e dettagli caratteristici, generalmente riconoscibili dal tipo di colonna, o per meglio dire dall'insieme coordinato di elementi architettonici teso a costituire un completo sistema trilitico, i cui elementi caratterizzanti sono principalmente la colonna con il rispettivo capitello e la sovrastante trabeazione. I tre stili principali sono dorico, ionico e corinzio.\nStoria.\nLa prima codificazione degli ordini architettonici che ci \u00e8 pervenuta \u00e8 contenuta nel trattato in dieci libri \"De architectura\" di Vitruvio che dedic\u00f2 buona parte del secondo, terzo e quarto libro alla descrizione dei tre ordini di origine greca (dorico, ionico, corinzio). Tali ordini sono stati infatti sviluppati nell'architettura greca: il dorico e lo ionico a partire dalle sue origini, al momento delle prime realizzazioni in pietra, diffondendosi gi\u00e0 dal VI secolo a.C., con una prevalenza del dorico nella Grecia continentale e nelle colonie della Magna Grecia e dello ionico e eolico (raro, per esempio il tempio di Neandria e il tempio di Larissa) nelle citt\u00e0 greche dell'Asia Minore, odierna Turchia.\nIl primo esempio di capitello corinzio risale invece al IV secolo a.C. nel tempio di Apollo a Bassae. Secondo Marco Vitruvio Pollione l'inventore fu l'architetto Callimaco, che passeggiando vide un cesto depositato come offerta votiva su una tomba di una giovane e coperto da una lastra quadrangolare, intorno al quale era cresciuta una pianta di acanto, dal quale prese ispirazione per lo schema decorativo del nuovo capitello. A questi tre ordini Vitruvio aggiunse, con una descrizione sommaria, l'ordine tuscanico che riteneva autoctono dell'Italia, ma che in realt\u00e0 rappresenta una variante locale italica del dorico.\nA partire dalla fine del XV secolo, la diffusione del trattato vitruviano port\u00f2 a varie riflessioni e speculazioni sugli ordini architettonici. Dal XVI secolo in poi, i teorici dell'architettura e per primo Sebastiano Serlio, riconobbero cinque ordini nell'architettura classica, aggiungendo quindi l'ordine composito che Vitruvio non cita in quanto fu una creazione romana dell'epoca di Augusto mescolando gli stili ionico e corinzio insieme.\nParticolarmente importante per aver definito con estrema chiarezza il concetto di ordine architettonico e per la sua grande diffusione, fu il trattato di Vignola intitolato appunto \"Regola delli cinque ordini d'architettura\" pubblicato nel 1562.\nLa speculazione sugli ordini continu\u00f2 fino al XIX secolo con tentativi vari di canonizzazione di tipi, utilizzazioni, dimensioni, proporzioni e sintassi compositiva, ma anche con ricerche stravaganti tra cui proposte di ulteriori ordini.\nCaratteristiche.\nL'ordine architettonico si basa su rapporti proporzionali: si tratta un sistema di regole (canoni) che stabilisce i rapporti proporzionali tra ogni singola parte del tempio greco con ogni altra singola parte di esso.\nQuesti rapporti proporzionali sono fondati sul modulo (dal latino calloni \u00e8 dato dal diametro della colonna preso all'imoscapo (punto pi\u00f9 basso della colonna).\nGli ordini architettonici, liberi (con colonne o pilastri) o addossati ad una parete (con semicolonne o lesene), sono costituiti da elementi di sostegno verticali (p.e. colonna) e da un elemento orizzontale (trabeazione).\nA sua volta la colonna si compone di diversi elementi: (capitello, fusto, base), e cos\u00ec anche la trabeazione (cornice, fregio, architrave).\nA seconda principalmente del tipo di capitello, gli ordini si distinguono in: dorico, ionico e corinzio, in Grecia, con l'aggiunta del tuscanico e del composito a Roma.\nI cinque ordini.\nQueste sono sinteticamente le caratteristiche dei diversi ordini (per la descrizione in particolare dei capitelli, v. la voce Capitello):\nOrdine dorico\nOrdine tuscanico\nOrdine ionico\nOrdine corinzio\nOrdine composito\nQuindi non solo il capitello, ma anche gli altri elementi dell'ordine sono differenti sulla base di questa medesima suddivisione: tuttavia va rilevato che nell'architettura romana \u00e8 tutt'altro che raro trovare mescolati elementi di ordini diversi, un uso iniziato in epoca ellenistica.\nDa notare che nel periodo in cui fu elaborato il capitello composito, venne creato anche un nuovo tipo di base, costituito da due tori separati da due scozie (modanatura concava con profilo curvilineo a tre quarti di cerchio), che viene chiamato \"base composita\", e che costituisce il tipo pi\u00f9 diffuso nell'architettura romana di et\u00e0 imperiale (insieme alla base \"attica\", con una sola scozia tra i due tori). Questo nuovo tipo di base viene tuttavia utilizzato sia con l'ordine corinzio che con l'ordine composito.\nInoltre, a partire gi\u00e0 dall'et\u00e0 romana repubblicana si era sviluppato anche un diverso tipo di cornice, nella quale la parte sporgente superiore era sorretta da mensole (cornice con mensole). Anche questa nuova forma diventa canonica dall'epoca augustea e viene utilizzata sia con l'ordine corinzio che con quello composito.\nL'utilizzo degli ordini architettonici nella storia dell'architettura.\nIl sistema degli ordini architettonici \u00e8 la formalizzazione dal punto di vista decorativo del sistema costruttivo su cui si basa l'architettura greca, il sistema trilitico (ossia, letteralmente, \"a tre pietre\": due sostegni verticali ed un elemento orizzontale che copre lo spazio tra i due). L'essenza stessa dell'architettura greca si basa sull'equilibrio e l'armonia delle proporzioni delle parti, sia fra loro che con il tutto, che saranno formalizzate negli schemi dei diversi ordini architettonici di epoca classica, trovando sempre nuove realizzazioni in particolare negli edifici templari.\nIn epoca romana l'architettura, a partire soprattutto dal II secolo a.C. acquista altre caratteristiche, con un maggiore interesse all'articolazione degli spazi interni, resa possibile dalla duttile tecnica costruttiva del cementizio. In questo caso gli ordini architettonici ereditati dalla tradizione greca ed ellenistica, costituiscono soprattutto un rivestimento decorativo, che spesso ha poco a che fare con la reale struttura portante dell'edificio. In questo contesto dunque acquista maggiore importanza la decorazione degli elementi architettonici piuttosto che il loro sistema proporzionale. Si capisce dunque come sia possibile sia l'invenzione di forme nuove, sia la mescolanza di elementi di ordini diversi.\nL'abbandono del sistema trilitico, gi\u00e0 svuotato del suo significato strutturale, avviene lentamente. Nel III secolo, in grandi monumenti di committenza imperiale, invece che un architrave le colonne sorreggono degli archi (tra i primi esempi i portici della piazza del Foro severiano a Leptis Magna, in Libia).\nSar\u00e0 questo il sistema prevalentemente adottato per le colonne che dividono in navate le chiese della prima epoca medioevale a Roma e altrove, che spesso utilizzano per fusti, basi e capitelli, pezzi di reimpiego, mescolando tra loro, spesso per necessit\u00e0 ed economia, elementi di diversa origine, tipologie e misure. In questo quadro gli elementi degli ordini architettonici classici non vengono pi\u00f9 utilizzati per una partizione delle superfici e degli spazi, ma come decorazione con valore simbolico, che si riferisce alla grandezza del passato.\nIn epoca rinascimentale, l'esigenza di un inquadramento razionalmente comprensibile dello spazio e delle superfici, fa rinascere l'interesse per gli ordini architettonici: gli elementi visibili degli edifici di Roma in rovina vengono disegnati e studiati dagli architetti (tra i primi Filippo Brunelleschi), che ne ripropongono le forme nelle loro realizzazioni, badando nuovamente alle proporzioni.\nDa questo momento le tradizionali forme dell'architettura classica continueranno ad essere utilizzate, passando per l'esuberanza decorativa dello stile barocco, la ripresa formale del neoclassico, le mescolanze eclettiche con forme artistiche di altra provenienza storica e geografica nell'eclettismo degli inizi del XX secolo."}
{"id": "65865", "revid": "125798168", "url": "https://it.wikipedia.org/wiki?curid=65865", "title": "Donald Rumsfeld", "text": "Vita familiare.\nProveniente da una famiglia di origine tedesca (il nonno era nato a Brema), Donald Rumsfeld \u00e8 sempre stato attivo sia in politica nel partito Repubblicano fin dall'amministrazione Nixon sia nell'industria. Fu sposato con Joyce dal 1954, con cui ha avuto tre figli e sei nipoti. Borsista, studi\u00f2 Scienze politiche presso l'Universit\u00e0 di Princeton prima d'arruolarsi nell'United States Navy, dove divenne pilota e quindi istruttore aeronavale.\nMor\u00ec il 29 giugno 2021, dieci giorni prima del suo 89\u00ba compleanno, a seguito di un mieloma multiplo nella sua casa a Taos, nel Nuovo Messico.\nCarriera politica.\nDonald Rumsfeld giunse a Washington nel 1957 come assistente amministrativo di un membro del Congresso. Nel 1962, all'et\u00e0 di trent'anni, fu eletto alla Camera dei Rappresentanti per l'Illinois e rieletto nel 1964, 1966 e 1968.\nSoprannominato all'epoca \"il John Fitzgerald Kennedy repubblicano\", durante gli anni sessanta e settanta Rumsfeld era uno dei giovani astri nascenti del Partito Repubblicano, rivaleggiando con George H. W. Bush.\nNel 1969 si dimise dal Congresso per assumere incarichi nell'amministrazione di Richard Nixon, tra cui quello di membro del gabinetto presidenziale dal 1969 al 1970 e dal 1971 al 1972. Nel 1973 lasci\u00f2 Washington per assumere l'incarico di ambasciatore statunitense alla NATO. Dal 1974 torn\u00f2 a Washington per far parte dello staff del presidente Gerald Ford, durante il cui mandato rivest\u00ec in particolare il ruolo di capo di gabinetto presidenziale (con Dick Cheney suo vice).\nSegretario della Difesa (1975-1977).\nL'anno successivo, Ford lo nomin\u00f2 nuovo segretario alla Difesa al posto di James R. Schlesinger. Fu cos\u00ec il pi\u00f9 giovane a ricoprire tale carica nella storia degli Stati Uniti, che si trovavano in piena crisi militare dopo l'esperienza del Vietnam.\nLa ferma gestione del Pentagono gli guadagn\u00f2 il rispetto dei militari. Convinse Ford ad abbandonare il termine \"distensione\" in favore di una pi\u00f9 elevata spesa militare, ritenendo che i negoziati con l'Unione Sovietica per la riduzione degli armamenti avrebbero comportato instabilit\u00e0, poich\u00e9 l'URSS era superiore nelle armi convenzionali. Si oppose alla ratifica degli accordi SALT.\nAnni ottanta e novanta.\nDopo la sconfitta di Ford nelle elezioni presidenziali del 1976, Rumsfeld pass\u00f2 al settore privato e dal 1977 al 1985 ebbe incarichi dirigenziali di alto livello nella G.D. Searle &amp; Company, arrivando ad esserne presidente. La G.D. Searle &amp; Company \u00e8 una multinazionale farmaceutica nota per la pillola contraccettiva Enovid e per il dolcificante brevettato con il nome di aspartame.\nNello stesso periodo, tuttavia, Rumsfeld non abbandon\u00f2 la carriera nell'amministrazione statunitense. Tra gli altri incarichi ricoperti, dal 1983 al 1984 fu inviato speciale del presidente Ronald Reagan nel Vicino Oriente. Fu in questa veste che incontr\u00f2 Saddam Hussein, all'epoca sostenuto dagli Stati Uniti nella guerra contro l'Iran. Risale a quest'epoca il famoso video in cui Rumsfeld stringe la mano a Saddam.\nDal 1985 al 1990 Rumsfeld continu\u00f2 a portare avanti in parallelo carriera pubblica e affari privati. Dal 1990 al 1993 diresse la General Instrument Corporation. Nel 1997 egli ha fondato, con altri esponenti della destra ultraconservatrice statunitense, il progetto per un nuovo secolo americano, istituto di ricerca il cui ruolo \u00e8 stato determinante nella decisione di dichiarare guerra all'Iraq.\nSegretario della Difesa (2001-2006).\nNel 2001 Rumsfeld fu nominato segretario alla Difesa dal neopresidente degli Stati Uniti George W. Bush.\nAttentati dell'11 settembre.\nSubito dopo gli attentati dell'11 settembre 2001, Rumsfeld ordin\u00f2 ai suoi collaboratori di cercare le prove di un possibile coinvolgimento iracheno. Gli attacchi fecero del segretario della Difesa la mente della riorganizzazione delle forze armate e dell'offensiva generale contro il terrorismo.\nAfghanistan e Iraq.\nTeorico della guerra preventiva cara all'ala neocon del Partito Repubblicano, Rumsfeld \u00e8 stato lo stratega dell'invasione dell'Afghanistan (operazione Enduring Freedom) nell'ottobre 2001, contro i talebani che avevano rifiutato di consegnare Osama bin Laden, e dell'invasione dell'Iraq (seconda guerra del Golfo) nel marzo 2003, dietro la falsa accusa di possesso di armi di distruzione di massa da parte del regime di Saddam Hussein.\nIn sole tre settimane i militari statunitensi entrarono a Baghdad e rovesciarono il regime di Saddam, ma nel dopoguerra palesarono l'incapacit\u00e0 di garantire la sicurezza contro attacchi terroristici. Nonostante queste difficolt\u00e0 e gli scandali del maltrattamento dei prigionieri iracheni da parte di soldati statunitensi nella prigione di Abu Ghraib, nel secondo mandato di Bush, iniziato nel 2005, Rumsfeld fu confermato.\nDimissioni.\nDonald Rumsfeld si dimise da segretario della Difesa il giorno 8 novembre 2006, a causa delle critiche del Congresso e all'indomani della pesante sconfitta dei Repubblicani nelle cosiddette elezioni di medio termine fu sostituito dall'ex direttore della CIA Robert Gates.\nControversie.\nSecondo un rapporto del Senato statunitense, Rumsfeld ha approvato un programma di \"tecniche di interrogatorio aggressive\" nel 2002, rendendosi responsabile di torture e gravi violazioni dei diritti umani commessi nella prigione di Abu Ghraib, nel campo di prigionia di Guant\u00e1namo e in altri centri di detenzione segreti all'estero, dove il governo statunitense aveva recluso migliaia di sospetti fermati nel'ambito della guerra al terrorismo.\nIl 14 novembre del 2006 una ventina di associazioni per la difesa dei diritti umani rappresentati dall'avvocato tedesco Wolfgang Kaleck citarono Rumsfeld ed altri funzionari degli Stati Uniti presso la corte federale di giustizia per crimini di guerra."}
{"id": "65866", "revid": "125890296", "url": "https://it.wikipedia.org/wiki?curid=65866", "title": "San Nicola di Bari", "text": "Viene considerato un santo miroblita.\nLa sua figura ha dato origine alla tradizione di Babbo Natale, personaggio noto anche al di fuori del mondo cristiano. Le sue reliquie sono conservate, secondo la tradizione, a Bari e Venezia.\nBiografia.\nNacque a P\u00e0tara, una citt\u00e0 greca della Licia. Non si hanno dati sulla sua infanzia. Quelli che si leggono spesso nelle sue vite, come il nome dei genitori Epifanio e Nonna, oppure il suo tenersi in piedi in preghiera da neonato, si riferiscono alla Vita di un monaco Nicola vissuto tra il 500 e il 564 nella stessa regione e che fu vescovo di Pinara.\nIn seguito lasci\u00f2 la sua citt\u00e0 natale e si trasfer\u00ec a Myra (oggi Demre), una citt\u00e0 situata in Licia, una provincia dell'Impero bizantino, che si trova nell'attuale Turchia; l\u00ec venne ordinato sacerdote. Alla morte del vescovo metropolita di Myra, venne acclamato dal popolo come nuovo vescovo. Imprigionato ed esiliato nel 305 durante la persecuzione di Diocleziano, fu poi liberato da Costantino nel 313 e riprese l'attivit\u00e0 apostolica.\nNon \u00e8 certo che sia stato uno dei 318 partecipanti al Concilio di Nicea del 325: secondo la tradizione, comunque, durante il concilio avrebbe condannato duramente l'Arianesimo, difendendo l'ortodossia, e in un momento d'impeto avrebbe preso a schiaffi Ario. Gli scritti di Andrea di Creta e di Giovanni Damasceno confermerebbero la sua fede radicata nei principi dell'ortodossia cattolica. Ottenne dei rifornimenti durante una carestia a Myra e la riduzione delle imposte dall'Imperatore.\nMor\u00ec a Myra il 6 dicembre del 343.\nDopo la morte di San Nicola, le reliquie rimasero fino al 1087 nella Cattedrale di Myra.\nPoi, quando Myra venne assediata dai musulmani, le citt\u00e0 di Venezia e Bari entrarono in competizione per impossessarsi delle reliquie del Santo e portarle in Occidente. Sessantadue marinai di Bari organizzarono una spedizione marittima, riuscirono a sottrarre le ossa di San Nicola, arrivando con queste nella loro citt\u00e0 il 9 maggio del 1087. Qui furono affidate temporaneamente a un monastero benedettino e successivamente trasferite nella cripta di una nuova chiesa dedicata al santo, la Basilica di San Nicola, che in quel momento (1\u00ba ottobre 1089) non era ancora ultimata; fu il papa Urbano II in persona a presiedere la solenne cerimonia. Da quel momento san Nicola fu conosciuto anche come san Nicola di Bari.\nIn realt\u00e0, i marinai baresi avevano tralasciato, volutamente o per errore, le ossa pi\u00f9 piccole, che furono prese in una successiva spedizione da marinai veneziani e sono oggi custodite nella chiesa di san Nicol\u00f2 al Lido.\nCulto e leggende.\nIl culto si diffuse dapprima in Asia Minore (nel VI secolo a Costantinopoli gli furono dedicate 25 chiese), con pellegrinaggi alla sua tomba, posta fuori dell'abitato di Myra. Numerosi scritti in greco e in latino ne fecero progressivamente diffondere la venerazione verso il mondo bizantino-slavo e in Occidente, a partire da Roma e dal Meridione d'Italia, allora soggetto a Bisanzio.\nSan Nicola \u00e8 cos\u00ec diventato gi\u00e0 nel Medioevo uno dei santi pi\u00f9 popolari del cristianesimo e protagonista di molte leggende riguardanti miracoli a favore di poveri e defraudati.Si narra che Nicola, venuto a conoscenza di un ricco uomo decaduto che voleva avviare le sue tre figlie alla prostituzione perch\u00e9 non poteva farle maritare decorosamente, abbia preso una buona quantit\u00e0 di denaro, lo abbia avvolto in un panno e, di notte, l'abbia gettato nella casa dell'uomo in tre notti consecutive, in modo che le tre figlie avessero la dote per il matrimonio.Un'altra leggenda narra che Nicola, gi\u00e0 vescovo, resuscit\u00f2 tre bambini che un macellaio malvagio aveva ucciso e messo sotto sale per venderne la carne.\nPer questi episodi san Nicola \u00e8 ritenuto un santo benefattore e protettore, specialmente dei bambini.\nLa Chiesa cattolica lo ricorda il 6 dicembre come memoria facoltativa nel calendario romano generale. Localmente il santo \u00e8 ricordato anche l'8 maggio.\nIl culto in Italia.\nIn Italia il culto di san Nicola \u00e8 radicato nelle regioni meridionali e in quelle settentrionali. Per questo motivo, anche se nella Chiesa cattolica la sua memoria liturgica \u00e8 facoltativa, in Italia \u00e8 stata resa obbligatoria a partire dal 2017.\nIl culto del santo nel Mezzogiorno: a Bari, oltre che il 6 dicembre, il santo \u00e8 festeggiato dal 7 al 9 maggio, nella ricorrenza della traslazione delle ossa da Myra, quando un lungo corteo storico ripercorre gli eventi del 1087 e la statua del santo \u00e8 condotta in processione su una barca e poi lasciata in piazza per il culto pubblico. In questa occasione, la citt\u00e0 \u00e8 raggiunta da numerosi pellegrini, provenienti tanto dalle altre regioni italiane (Abruzzo e Calabria, soprattutto) quanto dalla Russia e dagli altri Paesi ortodossi.\nAd Albaneto di Leonessa (RI) vi \u00e8 nel giorno della festa di San Nicola (6 dicembre) la distribuzione del pane benedetto.\nA Cansano (AQ) san Nicola si festeggia due volte l'anno, il 26 giugno e il 6 dicembre, e, anche qui, per l'occasione, si distribuisce il cosiddetto \"pane\".\nA Capitignano (AQ), la festivit\u00e0 religiosa si mescola al culto pagano dei morti. Il 6 dicembre decine di bambini bussano alle porte delle abitazioni per chiedere \"il pane di San Nicola\", nel dialetto locale \"le cacchiette de Santu Nicola\", pronunciando la frase \"Sia benedetta l'anima dei morti\". La famiglia che ha spalancato loro la porta della propria casa, risponde con l'espressione \"Dio lo faccia\", mettendosi in tal modo in contatto sovrannaturale con i propri defunti.\nA Cardinale (CZ) si festeggia il 6 dicembre e l'ultima domenica di maggio. \u00c8 dedicata a San Nicola la Chiesa Matrice.\nAd Anoia Inf. (RC) si festeggia il 6 dicembre, e patrono della Cittadina la statua scolpita in legno nel 1802 dallo scultore Fortunato Morani n. 1773.\nA Castelpoto (Bn), si conserva un'imponente scultura lignea policromata di san Nicola datata 1687: \u00e8 costruita con legno di pero e fu benedetta dal cardinale Orsini, futuro papa Benedetto XIII, all'epoca arcivescovo di Benevento. Il simulacro \u00e8 molto pesante, non viene mai portato in processione se non per qualche ricorrenza speciale, e proviene dall'antica chiesa del paese distrutta col terremoto del 1688. Nel 1992 il simulacro di san Nicola fu restaurato e ne riemersero gli antichi colori originali che tuttora si possono ammirare. La devozione a san Nicola a Castelpoto \u00e8 attestata intorno alla fine del X secolo. Infatti, il culto del santo nel Sannio era gi\u00e0 diffuso prima della traslazione delle sue reliquie a Bari. Per questo la chiesa madre di Castelpoto porta ancora il nome di san Nicola da Myra. Papa Innocenzo XII nel 1698 e poi papa Clemente XI nel 1717 diedero l'indulgenza plenaria ai fedeli che visitano la chiesa di Castelpoto nel giorno di san Nicola. Nel 1837, Castelpoto fu liberato dal colera per intercessione di san Nicola e papa Gregorio XVI ne rinnov\u00f2 l'indulgenza nel 1839. Nel 2017 la basilica di Bari ha donato a Castelpoto la reliquia di una piccola porzione della manna di san Nicola come riconoscenza per l'antico culto verso il santo patrono. Al termine della messa solenne, si benedicono i bambini e vengono distribuite le pagnotte di san Nicola.\nA Forino (AV), la statua di San Nicola \u00e8 custodita nella chiesa della frazione Castello. Ogni anno l'ultimo gioved\u00ec di luglio (o il primo gioved\u00ec di agosto quando l'ultimo gioved\u00ec di luglio coincide con la festa di Sant'Anna della frazione Celzi) la statua viene portata nella chiesa dedicata a Santo Stefano a Forino. Il santo viene accolto in paese con fal\u00f2 che lo accompagnano lungo il percorso. Due domeniche dopo viene fatta la processione per le vie del paese per poi ritornare a Castello l'ultima domenica del settembre. Il 6 dicembre da Castello, come da tradizione, una carrozza trainata da un cavallo porta Babbo Natale per le vie del paese a distribuire caramelle ai bambini.\nA Gallo di Comiziano (NA) la festa del 6 dicembre \u00e8 preceduta dai fal\u00f2, attorno ai quali si balla e s'intonano canti della tradizione.\nAnche a Gesualdo (AV) san Nicola viene festeggiato il 6 dicembre, con la recita dell'atto di affidamento della cittadina al santo.\nA Lettomanoppello (PE) i festeggiamenti sono ad ottobre, in ricordo del salvataggio del paese dalle incursioni saracene quando gli abitanti, che imploravano la protezione del santo circondandone la statua esposta al culto sul sagrato della chiesa, apparvero agli invasori come un numeroso esercito e li misero cos\u00ec in fuga.\nA Maglie (LE) \u00e8 venerato come patrono dall'8 al 10 maggio. Il 9 maggio la statua del Santo viene prima esposta nella Chiesa Madre e poi portata in processione per le strade della citt\u00e0. Famose in tutta Italia (e recentemente anche in altri paesi, grazie ai flussi turistici del Salento) le caratteristiche luminarie che vengono erette in suo onore, gli spettacoli pirotecnici e le sfilate bandistiche. Numerosi, inoltre, sono gli eventi e gli spettacoli organizzati in occasione dei festeggiamenti del Santo patrono.\nA Molfetta (BA), la vigilia del 6 dicembre, si svolge \"la Festa di San Nicola che viene dal mare\". Una folla di bambini festanti accoglie il Santo di Myra, che approda al porto a bordo di una motovedetta e prosegue in corteo tra le vie cittadine. Inoltre la mattina del 6 dicembre, i bambini riceveranno i doni e dolciumi lasciati da San Nicola durante la notte, oppure cenere e carbone per i bambini che non sono stati meritevoli.\nSan Nicola di Myra \u00e8 venerato come patrono anche nell'eparchia di Lungro, di rito bizantino: nel paese di Lungro i tre giorni antecedenti il 6 dicembre sono contraddistinti dall'accensione dei fal\u00f2, dalla distribuzione del pane benedetto e dalla processione della statua del santo. La tradizionale distribuzione del pane \u00e8 presente anche a Cerzeto (CS), dove la festa patronale \u00e8 il 9 maggio, ricorrenza della traslazione, mentre il 6 dicembre si tiene una fiera. La tradizione di Cardinale (CZ) vuole che durante lo spostamento di una statua del santo, i buoi che ne trainavano il carro furono impediti dal proseguire oltre: l'evento fu interpretato come la predilezione di san Nicola per quel paese.\nA Stefanaconi viene venerato nella chiesa matrice eretta in suo onore dopo il terremoto del 1905: egli infatti \u00e8 il patrono del paese, la statua viene portata in processione il 6 dicembre nei giorni prima la festa \u00e8 preceduta dalla novena.\nA Tortoreto (TE) si festeggia il 6 dicembre con diverse iniziative inoltre e a lui dedicatala la chiesa del Borgo antico.\nA Vastogirardi (IS) i festeggiamenti vengono celebrati il 6 dicembre e il 3 luglio, il giorno dopo la rappresentazione \"Il volo dell'angelo\".\nA Vico del Gargano (FG), nella chiesa di San Nicola situata nel centro storico, viene venerato il 6 dicembre. Si celebrano Sante messe sin da mattino e nel tardo pomeriggio durante la celebrazione solenne i novizi confratelli dell'Arciconfratenita del Santissimo Sacramento, che risiede nella chiesa, fanno la loro professione di fede giurando di seguire lo Statuto della confraternita sotto la protezione di San Nicola e della Madonna del Buon Consiglio. Dopo la Santa Messa nella piazza antistante la chiesa si svolge la \"Sagra d\u2019autunno\", si accende un grande fuoco su cui si arrostiscono castagne e intorno al quale si riuniscono i componenti della confraternita e tutti i fedeli per intonare i canti natalizi tradizionali. Comincia cos\u00ec il periodo natalizio a Vico del Gargano.\nA Messina \u00e8 il patrono del borgo marinaro di Ganzirri, a cui \u00e8 dedicata la chiesa locale. La devozione deriva dai miracoli compiuti dal santo durante le invocazioni dei marinai in difficolt\u00e0 in mare. I festeggiamenti durano diversi giorni e comprendono sia attivit\u00e0 di preghiera che attivit\u00e0 ludiche ricreative. Degna di nota \u00e8 la processione del santo che viene effettuata su una imbarcazione nelle acque del lago grande.\nLa tradizione di San Nicola che porta regali ai bambini in Italia \u00e8 festeggiata anche a Molfetta, Trieste e Bolzano, in Venezia Giulia e in Alto Adige, nel Bellunese e nella Sinistra Piave, sotto il nome di San Nicol\u00f2.\nIn alcune di queste localit\u00e0, specie quelle vicino alle Alpi, \u00e8 diffusa la tradizione tedesca del Krampus: un diavolo che esce dai boschi ai primi di dicembre. Secondo una tradizione, il Krampus si lascia \"addomesticare\" da San Nicol\u00f2, mentre in altre il Krampus accompagna il santo nelle sue visite ai bambini e minaccia di metterli nel sacco e portarli via se non si comportano bene.\nIl culto nel resto del mondo.\nSan Nicola \u00e8 anche considerato santo patrono della Lorena, della citt\u00e0 di Amsterdam e della Russia (in Siberia, tra le trib\u00f9 dei Nenci convertite al cristianesimo l'antico Dio dei padri \u00e8 stato sostituito dalla figura di San Nicola, da loro chiamato Mikkulai, oggetto di profonda venerazione).\nNelle localit\u00e0 dell'Arco Alpino (Svizzera, Austria, Alto Adige, Trentino, Slovenia) San Nicol\u00f2 \u00e8 solitamente accompagnato da un personaggio chiamato \"Krampus\" (\"Knecht Ruprecht\" nelle localit\u00e0 pi\u00f9 settentrionali) una sorta di diavolo a cui si attribuisce il ruolo di punitore di bambini. San Nicola \u00e8 molto popolare anche in altri paesi Europei (Paesi Bassi, Francia, Belgio, Austria, Svizzera, Germania, Estonia, Repubblica Ceca e Slovacchia).\nNei Paesi Bassi, in Belgio e in Lussemburgo, \"Sinterklaas\" (\"Kleeschen\" in lussemburghese) viene festeggiato nella notte tra il 5 e il 6 dicembre, data in cui distribuisce i doni.\nIl culto di san Nicola fu portato a Nuova Amsterdam (New York) dai coloni olandesi (\u00e8 infatti il protettore della citt\u00e0 di Amsterdam), sotto il nome di \"Sinterklaas\", dando successivamente origine al mito nordamericano di Santa Claus, che in Italia \u00e8 quindi diventato Babbo Natale.\n\"Sinterklaas\" appare come personaggio in numerose storie a fumetti Disney di produzione olandese.\nPatronati.\nIl santo oggi \u00e8 patrono di marinai, pescatori, farmacisti, profumieri, bottai, arcieri, bambini, ragazze da marito, scolari, avvocati, prostitute, nonch\u00e9 dei prigionieri e delle vittime di errori giudiziari.\n\u00c8 patrono inoltre dei mercanti e commercianti ed alcuni gli attribuiscono anche il patronato sui ministranti.\nLocalit\u00e0 sotto il patronato di San Nicola.\nSan Nicola \u00e8 patrono di numerose localit\u00e0 in Europa, tra le quali:\nSan Nicola probabilmente \u00e8 il santo che vanta il maggior numero di patronati in Italia; \u00e8 il protettore di numerose localit\u00e0 italiane, tra le quali i seguenti 274 comuni:\nReliquie.\nLe reliquie di San Nicola si trovavano originariamente a Myra, nella cattedrale della citt\u00e0. Furono trasportate a Bari e a Venezia nell'undicesimo secolo, a seguito di due distinte trafugazioni. La citt\u00e0 era infatti caduta in mano musulmana e da questo scatur\u00ec la volont\u00e0 di portarle \"in salvo\".\nL'ultima ricognizione canonica delle spoglie risale al 5 maggio 1953.\nTraslazione barese.\nLa prima traslazione fu eseguita da 66 marinai baresi, tra i quali i sacerdoti Lupo e Grimoldo, partita con tre navi di propriet\u00e0 degli armatori Dottula, che raggiunse Myra recuperando le reliquie di Nicola, che giunsero a Bari il 9 maggio 1087.\nSecondo la leggenda, le reliquie furono depositate l\u00e0 dove i buoi che trainavano il carico dalla barca si fermarono. Alcune colonne del tempio, poi, seguirono la nave dei marinai baresi fino a Bari. Si trattava in realt\u00e0 della chiesa dei benedettini (oggi chiesa di San Michele Arcangelo) sotto la custodia dell'abate Elia, che in seguito sarebbe diventato vescovo di Bari. L'abate promosse tuttavia l'edificazione di una nuova chiesa dedicata al santo, che fu consacrata due anni dopo da Papa Urbano II in occasione della definitiva collocazione delle reliquie sotto l'altare della cripta. Da allora san Nicola divenne compatrono di Bari assieme a San Sabino e le date del 6 dicembre (giorno della morte del santo) e 8 maggio (giorno dell'arrivo delle reliquie) furono dichiarate festive per la citt\u00e0. Il santo era anche presente, fino al XIX secolo, sullo stemma della citt\u00e0 tramite un cimiero.\nTraslazione veneziana.\nUn'accurata cronaca dell'epoca, basata su testimonianze oculari (la \"Translatio sancti Nicolai\") afferma che una seconda traslazione delle reliquie fu effettuata pochi anni dopo quella barese. I veneziani nel 1099-1100, durante la prima crociata, approdarono infatti a Myra dove fu loro indicato il sepolcro vuoto dal quale i baresi avrebbero prelevato le ossa. Tuttavia qualcuno ramment\u00f2 di aver visto celebrare le cerimonie pi\u00f9 importanti, non sull'altare maggiore, ma in un ambiente secondario. Fu in tale ambiente che i veneziani rinvennero una gran quantit\u00e0 di minuti frammenti ossei, che vennero trasportati nell'abbazia di San Nicol\u00f2 del Lido.\nSan Nicol\u00f2 venne quindi proclamato protettore della flotta della Serenissima e la chiesa divenne un importante luogo di culto. San Nicol\u00f2 era infatti venerato come protettore dei marinai: non a caso la chiesa era collocata sul Porto del Lido, dove finiva la laguna e cominciava il mare aperto. A San Nicol\u00f2 del Lido terminava l'annuale rito dello sposalizio del Mare.\nRicognizioni sulle reliquie di Bari e Venezia.\nA seguito di due ricognizioni effettuate nel 1954 a Bari e nel 1992 a Venezia, il prof. Luigi Martino, docente di anatomia umana e normale all'Universit\u00e0 di Bari, ha sostenuto che le reliquie sono divise fra le due citt\u00e0: Bari possiederebbe i frammenti ossei di maggiori dimensioni, mentre Venezia i frammenti pi\u00f9 minuti (circa la met\u00e0 dello scheletro), e che questi ultimi sono \"complementari con le ossa conservate a Bari\". \u00c8 stato ipotizzato che i baresi, nella fretta di asportare le reliquie, si siano impossessati solo dei frammenti ossei pi\u00f9 grandi, lasciando sul posto quelli pi\u00f9 minuti. Sono questi ultimi che oggigiorno si troverebbero a Venezia.\nAltre localit\u00e0.\nVico del Gargano.\nNella cittadina garganica, in provincia di Foggia, nella Chiesa di San Nicola di Myra, sede dell'Arciconfraternita del Santissimo Sacramento di Vico del Gargano, \u00e8 conservata una teca con la Manna di San Nicola, l\u2019acqua che si forma nella tomba del Santo e che si formava gi\u00e0 nella Basilica di Mira. Questa reliquia \u00e8 attestata nella chiesetta da tempi antichissimi e nel 1675, durante la Santa Visita del Cardinale Vincenzo Maria Orsini (Papa Benedetto XIII), la chiesa di San Nicola aveva un unico altare non consacrato, un\u2019immagine del Santo \u00ab\"Iconem pulvere deturpatam\"\u00bb e una teca contenente la Manna di San Nicola.\nRimini.\nNel gennaio 2003 la Chiesa cattolica di Rimini, d'intesa con il Pontificio Consiglio per la promozione dell'unit\u00e0 dei cristiani, faceva dono di un frammento dell'\u00f2mero sinistro di San Nicola alla Diocesi Greco-Ortodossa di Dimitriade (la greca Volos), che ne aveva inoltrato richiesta.\nSecondo la tradizione, l'\u00f2mero di San Nicola giunse a Rimini in modo piuttosto rocambolesco nella seconda met\u00e0 del XII secolo. Protagonista della vicenda sarebbe stato un vescovo tedesco, che aveva trafugato la reliquia a Bari. Nel 1177, papa Alessandro III si ferm\u00f2 a Rimini provenendo da Venezia; il pontefice volle sottoporre la reliquia alla prova del fuoco per accertarsi della sua originalit\u00e0: \"le fiamme non la bruciarono, anzi, emanarono un profumo intenso\". San Nicola fu proclamato co-patrono di Rimini nel 1633.\nIl primo indizio sull'autenticit\u00e0 della tradizione \u00e8 l'assenza, fra le reliquie baresi, proprio dell'\u00f2mero sinistro. La prova definitiva che si tratta della parte mancante a quanto dello scheletro \u00e8 venerato Bari, \u00e8 giunta dalla ricognizione anatomica e studio antropometrico (di Luigi Martino) e dalla ricognizione antropologica (di Fiorenzo Facchini), effettuate in occasione della donazione del 2003.\nLa reliquia riminese \u00e8 custodita nella nuova Chiesa di San Nicol\u00f2 al Porto (inaugurata nel 1955), all'interno della \"Sala Celestina\" dai Padri Celestini, cui appartenne l'edificio dal XIV al XVIII secolo. La chiesa medievale fu praticamente rasa al suolo durante la Seconda guerra mondiale; sopravvissero solo il campanile e la \"Sala Celestina\"; in entrambi, ma soprattutto nella seconda, sono visibili affreschi della scuola riminese del Trecento.\nLorena (Francia).\nDopo l'arrivo in Lorena nel 1087 di una reliquia del santo, la mano destra alzata in segno di benedizione (falange della mano destra), riportata da Bari dal signore Aubert di Varang\u00e9ville, il villaggio di Port, un possesso del signor di Varang\u00e9ville, diventa Saint-Nicolas-de-Port e dispone a partire dal 1093 di una prima chiesa dedicata al santo patrono della Lorena, San Nicola dei Lorenesi.\n\u00abIntorno al 1230, il cavaliere di Lorena Cunon de R\u00e9chicourt, al seguito dell'imperatore Federico II di Svevia, \u00e8 fatto prigioniero durante la sesta crociata. Avrebbe pregato il 5 dicembre 1240 San Nicola prima di addormentarsi nella sua cella. La mattina, si sarebbe svegliato ancora attaccato, sui gradini della chiesa di Saint-Nicolas-de-Port, le catene gli caddero da s\u00e9 durante l'ufficio che ha poi seguito.\u00bb\nDa allora, ogni anno il sabato prima della festa di San Nicola, si celebra una processione in memoria del famoso \"miracolo\".\nNel 1429, prima di lasciare il suo paese per salvare la Francia, Giovanna d'Arco and\u00f2 a visitare la tomba del santo a Saint-Nicolas-de-Port.\nAlla fine del XV secolo per ringraziare san Nicola per avere salvato il Ducato di Lorena contro il duca di Borgogna Carlo il Temerario (morto durante la battaglia di Nancy il 5 gennaio 1477), il duca di Lorena Renato II ricostruisce la chiesa della citt\u00e0 di Saint-Nicolas-de-Port. Una volta iniziati i lavori, nel 1481 essa diventer\u00e0 una maestosa basilica di stile gotico fiammeggiante quasi grande come Notre-Dame di Parigi. Nel 1622 il duca Enrico II di Lorena ottiene dal Papa Gregorio XV (153-1623) l'erezione di una chiesa per i suoi sudditi che vivono a Roma. Questa chiesa barocca si trova vicino a Piazza Navona; \u00e8 naturalmente dedicata al santo patrono della nazione lorenese e si chiama Chiesa di San Nicola dei Lorenesi.\nIconografia.\nIl suo emblema \u00e8 il bastone pastorale (simbolo del vescovato) e tre sacchetti di monete (o anche tre palle d'oro) queste in relazione alla leggenda della dote concessa alle tre fanciulle. Nello stemma di Collescipoli (Terni) \u00e8 rappresentato a cavallo con un fanciullo alle sue spalle. Negli affreschi dell'Abbazia di Novalesa (XI secolo), tra i primi conosciuti in occidente, porta il pastorale e indossa una casula blu e una raffinata stola a motivi geometrici. Tradizionalmente viene quindi rappresentato vestito da vescovo con mitra e pastorale. L'attuale rappresentazione in abito rosso bordato di bianco origina dal poema \"A Visit from St. Nicholas\" del 1821 di Clement C. Moore, che lo descrisse come un signore allegro e paffutello, contribuendo alla diffusione della figura mitica, folkloristica, di Babbo Natale.\nNella Chiesa ortodossa russa san Nicola \u00e8 spesso la terza icona insieme a Cristo e a Maria col Bambino nell'iconostasi delle chiese.\nA Pollutri, in provincia di Chieti, abbiamo la possibilit\u00e0 di osservare dal vivo, la pi\u00f9 antica e la pi\u00f9 veneranda statua lignea di San Nicola del XIII secolo che vanti l'Abruzzo."}
{"id": "65872", "revid": "287204", "url": "https://it.wikipedia.org/wiki?curid=65872", "title": "Sine Requie", "text": "Sine Requie \u00e8 un gioco di ruolo horror italiano, scritto da Matteo Cortini e Leonardo Moretti e pubblicato nel 2003 nella sua prima edizione da Rose &amp; Poison. La seconda edizione \u00e8 stata prodotta da Asterion Press prende il nome di Sine Requie Anno XIII.\nVincitore del Best of show a Lucca Comics and Games edizione 2003 come Miglior Gioco Italiano, presenta la particolarit\u00e0 di utilizzare i tarocchi al posto dei dadi per la risoluzione delle azioni.\nUna seconda edizione cartonata intitolata \"Sine Requie Anno XIII\" \u00e8 stata pubblicata nel 2007 ad opera di Asterion Press e si \u00e8 aggiudicata il Best of show come Migliore Gioco di Ruolo e il GMM Award, sempre come Miglior Gioco di Ruolo, nel 2008.\nIl primo modulo per Anno XIII, ovvero \"Sanctum Imperium Anno XIII\" si \u00e8 aggiudicato il Side Award a Lucca Comics and Games 2008 come \"Miglior profilo artistico\"\nDurante l'edizione 2013 di Lucca Comics and Games si \u00e8 svolta una mostra celebrativa per il decimo anniversario del gioco seguita da un'edizione limitata del manuale base.\nParticolare innovativa \u00e8 l'utilizzo degli arcani come alternativa ai dadi, che tramite l'apposita tabella di lettura, permettono al cartomante(cos\u00ec si chiama il master in Sine Requie) un'ampia libert\u00e0 decisionale ed espressiva.\nAmbientazione.\nIl gioco \u00e8 ambientato in un 1957 alternativo, nel quale durante il D-Day il 6 giugno 1944, ogni persona morta, per qualche inspiegabile ragione, torna in vita. Questa data viene ricordata come \"Il Giorno del Giudizio\".\nStatunitensi e inglesi interruppero lo sbarco in Normandia e si ritirarono oltre la Manica dopo che le truppe arrivate sulla spiaggia oltre alla resistenza tedesca trovarono quella dei non morti. Molti stati non ebbero la forza di fronteggiare la violenza di quell'orrore e caddero, davanti all'insensata fame di quelli che una volta erano esseri viventi. Solo pochi sopravvissuti resistettero in quelle desolate lande note anche con il nome di Terre Perdute. L\u00ec sparuti gruppi di donne e uomini arditi o sull'orlo della follia vivono alla giornata, in un territorio dove anche solo trovare dell'acqua o dei viveri pu\u00f2 costare la vita, dove il suolo \u00e8 graffiato dagli striscianti passi di orde di non Morti e di altre mostruose creature, poich\u00e9 il mondo \u00e8 permeato anche da culti, riti e magie arcane, trasformatisi da credenze popolari in tenebrose realt\u00e0.\nAlcuni Stati, guidati da leader pronti a tutto e da folli ideologie, ebbero la forza di resistere, creando regimi totalitari dove i cittadini vivono in una condizione molto lontana da quella che si pu\u00f2 definire un'esistenza felice.\nTerre Perdute.\nLa reale estensione o il senso della definizione di terre perdute \u00e8 ignoto o labile; non si sa niente della situazione fuori dall'Europa escluso Egitto e Russia e all'interno delle stesse terre perdute ci sono realt\u00e0/casi molto differenti alcune delle quali non sono neanche lontanamente definibili nello stereotipo dell'anarchia zombie classica con sopravvissuti e predoni. Terre Perdute \u00e8 pi\u00f9 che altro un modo in cui i due stati superstiti europei chiamano le terre che non fanno parte n\u00e9 di loro ne delle due potenze \"mostruose\" a loro note e che vedono erroneamente e riduttivamente come il dominio di morti disorganizzati e bande di disperati (ci\u00f2 serve anche a sottolineare politicamente la distanza fra \"l'illuminati\" domini del papa/F\u00fchrer o chi per lui,\"l'impuri\" domini avversi e le \"barbare\" terre perdute). \nIV Reich.\nIl Terzo Reich, arrogatosi la vittoria dal secondo conflitto mondiale, prese il nome di IV Reich. Nei suoi territori la vita \u00e8 regolata da leggi ferree quanto crudeli e la libert\u00e0 personale \u00e8 soltanto un sogno. Le citt\u00e0 cinte da mura sono nello stesso stato di dieci anni prima e niente sembra essere cambiato; la vita scorre quasi ignara dell'orrore che striscia fuori dai confini cittadini. Membri della nuova Gestapo pattugliano le strade per mantenere l'ordine pubblico, instaurando un regime di terrore e sofferenza, plotoni di feroci SS deportano sempre pi\u00f9 cittadini verso i Campi di Rieducazione, da dove nessuno fa mai ritorno, mentre nel nome di una nuova religione, sorta dalle ceneri di quella cristiana, le chiese vengono profanate e convertite in attesa del ritorno del nuovo F\u00fchrer-Messia che guider\u00e0 nuovamente il Reich alla conquista globale.\nSanctum Imperium.\nIn Italia, caduto il regime fascista, il Vaticano impose una rigida teocrazia governata da papa Leone XIV. Questo nuovo stato ha riportato la vita dei cittadini italiani al periodo medioevale: molti ritrovati della tecnica moderna sono stati aboliti o vengono utilizzati solo da pochi privilegiati. I territori italiani appaiono come luoghi anacronistici, dove accanto a vecchie automobili sfilano processioni e roghi inquisitori, dove Templari in lucenti armature si affiancano ai Cacciatori di Morti, reduci della seconda guerra mondiale, nella difesa della popolazione. Nello Stato Papale, un fervido fanatismo religioso guida la lotta verso tutte le eresie e verso ogni uomo o ideale che contrasti con la dottrina promulgata dalla Santa Sede.\nSoviet.\nLa civilt\u00e0 Russa sopravvisse all'orrore, costruendo gigantesche citt\u00e0-alveare di metallo, immensi labirinti di torri e corridoi che si estendono dalle profondit\u00e0 della terra fino al cielo, mentre dalle infaticabili fabbriche nacquero le prime biomacchine, mostruosa avanguardia di una nuova umanit\u00e0.\nQuesto \u00e8 il regno di Z.A.R., dittatore inumano di una tecnocrazia che ha decretato la fine di concetti quali la famiglia, la religione, la pace e il riposo. Neppure la luce del sole \u00e8 pi\u00f9 concessa ai cittadini schiavi del Calcolatore, i giorni hanno perso il loro valore e modificato la loro durata per sottostare ai ritmi ferrei e precisi di fabbriche sconfinate e inconcepibili.\nRegno di Osiride.\nIn Egitto i Faraoni sono risorti dalla tomba con poteri incommensurabili, ed ora governano in una societ\u00e0 ricostruita sulla base dei loro antichi regni. Ramses III guida il nuovo Egitto alla testa dei suoi servitori vivi e morti, mentre i faraoni ribelli di Ombos, allevatori di uomini, tramano per scalzare il sovrano dal suo trono.\nStati Uniti.\nFino al 2013, anno di uscita dell'espansione \"U.S.A.\", l'ambientazione rivelava poco o nulla degli Stati Uniti, lasciando un certo alone di mistero sulla sorte del continente americano. Le incerte notizie parlavano dell'esplosione di ordigni nucleari poco dopo il Giorno del Giudizio. Secondo le leggende, in America sarebbe sopravvissuta una societ\u00e0 idilliaca, libera dall'orrore dei Morti, e alcune navi avrebbero attraccato sulle coste europee, pronte a trasportare i superstiti verso ovest, verso il \"Grande Sogno Americano\". Con l'uscita dell'espansione si \u00e8 svelato il mistero. New York e Washington D.C. sono state distrutte da bombe atomiche durante quello che viene chiamato il \"Giorno dei Tre Soli\". L'attacco, con conseguente fallout radioattivo, portato a termine per evitare il propagarsi dei Morti ebbe l'ovvio risultato di peggiorare la situazione, facendo emergere orde di morti famelici. Da quel momento nel continente manca un vero e proprio centro di potere unico. Una parte degli ex-Stati uniti sono il territorio del Presidente Clark, una vera e propria utopia di citt\u00e0 fortificate dove il mondo ricorda il classico stereotipo dell\u2019America anni Cinquanta. Tutto ci\u00f2, stando alla propaganda ufficiale, \u00e8 permesso grazie al Butoprofene Acilato, una sostanza che sembrerebbe in grado di eliminare i Morti, ma in realt\u00e0 \u00e8 una droga che nasconde la vera realt\u00e0 agli abitanti. Una realt\u00e0 ormai distrutta dai Morti, dove essi sono asserviti ai voleri del Presidente Clark. Nel sud invece esiste la Confederazione, nelle mani del Klu Klux Klan una regione dove il razzismo bianco ha preso il sopravvento, e tutto assomiglia ad una parodia della cultura redneck degli Stati Uniti. Infine vi \u00e8 la libera citt\u00e0 di New Orleans, dove la mafia italiana e la comunit\u00e0 nera Cajun si sono coalizzati in una strana forma di autogoverno. Il resto degli Stati Uniti \u00e8 considerato una Terra Perduta dove orde di morti affamati si contendono la carne dei viventi con bande di vagabondi figli delle radiazioni delle due bombe. Vi \u00e8 anche un accenno a Providence, una citt\u00e0 dove i misteri sul Risveglio si infittiscono, con alcuni richiami di lovecraftiana memoria.\nVideogiochi.\nNel 2012 la societ\u00e0 italiana Dreampainters annunci\u00f2 un videogioco ufficiale intitolato Mater Obscura: A Sine Requie Tale. Tale lavoro non \u00e8 mai stato ultimato.\nNel 2017 la societ\u00e0 italiana We Were UV ha lanciato un kickstarter per raccogliere fondi per lo sviluppo di un videogioco ufficiale intitolato \"Sine Requie Snake Eyes\" basato sul modulo ufficiale gli Occhi del Serpente. Previsto per novembre 2018, la campagna non ha raggiunto l'obiettivo minimo. Attualmente, nonostante una demo rilasciata su Steam, \u00e8 in development hell.\nCreature.\nPoich\u00e9 il risveglio \u00e8 avvenuto prima della nascita del famoso zombie romeriano, gli zombie di \"Sine Requie\" vengono chiamati semplicemente \"morti\", portando molti fan del gioco a disprezzare chi li chiama appunto \"zombie\".\nLa maggior parte dei Morti rientra in nove categorie, apparentemente correlate al modo in cui si muore o all'integrit\u00e0 del cadavere.\nCategorie di Homo Mortuus.\nOltre ai morti umanoidi di questo tipo, ne esistono altri quali ad esempio chimere, animali, mummie egizie.\nEsistono inoltre alcuni non morti pi\u00f9 particolari, creati con appositi rituali.\nPubblicazioni.\nPrima edizione.\n\"Sine Requie\", prima edizione a cura di Rose &amp; Poison.\nSeconda edizione.\n\"Sine Requie, Anno XIII\", prima edizione, a cura di Asterion Press\nTerza edizione.\n\"Sine Requie, Anno XIII\", seconda edizione, a cura di Serpentarium"}
{"id": "65877", "revid": "1226", "url": "https://it.wikipedia.org/wiki?curid=65877", "title": "Digital Art", "text": ""}
{"id": "65878", "revid": "899609", "url": "https://it.wikipedia.org/wiki?curid=65878", "title": "Diritto militare", "text": "Il diritto militare \u00e8 l'insieme delle norme, delle relazioni giuridiche e delle istituzioni che attengono alla organizzazione militare, come organizzazione complessiva del potere dello Stato in funzione della sua indipendenza politica, della sua integrit\u00e0 territoriale e della sua capacit\u00e0 di agire come soggetto internazionale sovrano.\nComplementare al \"Diritto militare\" \u00e8 il \"Diritto disciplinare\" che \u00e8 il complesso delle norme di rango costituzionale, ordinario, regolamentare e consuetudinario che regolamenta la realt\u00e0 militare di uno Stato.\nNel mondo.\nItalia.\nLe fonte principale \u00e8 costituita dal d.lgs 15 marzo 2010, n. 66 che ha raggruppato tutte le norme in tema, ed il regolamento di disciplina militare, insieme al suo regolamento D.P.R. 15 marzo 2010 n. 90, mentre per gli aspetti procedurali riguardanti i reati militari il codice penale militare di pace, codice penale militare di guerra; infine vi sono i regolamenti dei vari Corpi armati dello Stato.\nIl diritto militare si applica solo al personale militare che \u00e8 composto dal personale delle forze armate italiane ma eccezionalmente si pu\u00f2 applicare anche ai civili nel caso in cui compiano reati previsti dai codici militare: esempio classico \u00e8 il reato di forzata consegna che pu\u00f2 essere commesso anche da non militari."}
{"id": "65881", "revid": "26891", "url": "https://it.wikipedia.org/wiki?curid=65881", "title": "Disastro dell'Hindenburg", "text": ""}
{"id": "65884", "revid": "37401", "url": "https://it.wikipedia.org/wiki?curid=65884", "title": "Iconostasi", "text": "Licon\u00f2stasi (: o ; dal greco \"eikonostasion\", \"eikonostasis\", \"posto delle immagini\", da \"eikon\", immagine, e \"stasi\" \"posizione\"; cio\u00e8 \"posizione delle immagini\"), anche chiamato tramezzo in Occidente, \u00e8 una parete divisoria decorata con icone che separa la navata delle chiese di rito orientale (ortodosse e cattoliche) dal Bema (santuario) dove viene celebrata l'Eucaristia.\nOrigine.\nLa funzione dell'iconostasi \u00e8 quella di delimitare lo spazio pi\u00f9 sacro, detto presbiterio, a cui hanno accesso solo i religiosi (presbiteri e diaconi) e dove si celebra la messa, dallo spazio riservato ai fedeli laici che assistono alla messa. \nL'iconostasi, celando alla vista dei fedeli l'altare su cui il celebrante officiava il sacrificio eucaristico, aveva la funzione di preservare lo spazio sacro del \"mysterium fidei\" dallo sguardo dei fedeli, a imitazione del drappo che nel Tempio di Salomone nascondeva il \"sancta sanctorum\", il luogo dove si custodiva l'arca dell'Alleanza.\nNelle chiese paleocristiane di rito latino la separazione, nel corso dei secoli, si trasform\u00f2 in una bassa barriera in marmo (\"recinto presbiteriale\") detta anche \"balaustra\", ancora visibile in molte chiese, in prossimit\u00e0 della quale i fedeli ricevevano la comunione. Nelle chiese di rito orientale, prevalse invece una separazione costituita da una barriera pi\u00f9 alta in forma di transenna o portico (\"pergula\"), i cui intercolumni venivano in genere addobbati con drappi ed in seguito con raffigurazioni pittoriche, le icone, appunto, da cui il nome di iconostasi: l\u00e0 dove stanno le icone.\nL'iconostasi nelle Chiese di rito orientale.\nNella Chiese di rito orientale (ortodosse e cattoliche), ed in particolare nell'ambito slavo, la struttura a \"pergula\" dette vita, soprattutto a partire dall'XI secolo alla vera e propria iconostasi che fu codificata in modo ben preciso.\nNell'iconostasi si trovano tre porte:\nSu ogni iconostasi devono essere presenti almeno le icone di Cristo e di Maria, rispettivamente a destra e a sinistra della porta santa. Ulteriori icone sono presenti e variano a seconda della chiesa.\nNell'ambito della Chiesa ortodossa russa l'iconostasi prevede, in genere, cinque ordini di icone.\nNon mancano iconostasi di dimensioni pi\u00f9 ridotte e di disegno meno complesso nelle chiese minori.\nL'iconostasi in occidente.\nStrutture di separazione del santuario dalla navata furono elementi presenti nell'architettura dei luoghi di culto occidentali per tutto l'alto medioevo.\nTuttavia le strutture realizzate nell'architettura occidentale ed in particolare italiana, pur avendo la stessa funzione di separare l'area presbiteriale (o coro) dalla navata, differiscono da quelle contemporaneamente codificate nella chiesa orientale, anche perch\u00e9 non hanno mai la funzione di supporto per icone e sono pertanto assimilabili piuttosto alla tipologia della \"pergula\" delle chiese paleocristiane, con \"tramezzi\" in muratura rivestiti di marmi ed in alcuni casi di legno intagliato. \nLa confusione a volte generata tra questi elementi e le iconostasi \u00e8 pertanto da considerarsi sempre fuorviante\nIn Italia.\nIn Italia troviamo esempi di iconostasi soprattutto nelle chiese paleocristiane (Lazio, Ravenna) e nelle aree di presenza o d'influenza bizantina, come Veneto e Italia meridionale.\nTra quelle conservate, si ricordano sia chiese molto importanti, sia piccole chiese, come ad esempio le chiese rupestri di Puglia e Basilicata.\nQueste sono alcune delle pi\u00f9 note iconostasi, di vari periodi storici, in Italia:\nChiese della comunit\u00e0 di rito orientale in Italia.\nTra le iconostasi di chiese di rito orientale, quelle presenti in Italia sono particolarmente significative per il loro valore storico-artistico e per la testimonianza sull'evoluzione di questo elemento architettonico in epoca post-bizantina in rapporto con il contesto artistico e culturale occidentale. Tra esse vi sono le iconostasi delle chiese di San Giorgio a Venezia, di San Nicola a Trieste, della Santissima Annunziata e della Santissima Trinit\u00e0 a Livorno, di Sant'Anna ad Ancona, di Santa Maria degli Angeli a Barletta, dei Santi Pietro e Paolo a Napoli, di San Nicola a Lecce. Non ultima l'iconostasi in marmo bianco donata dallo Zar Nicola II per l'arredo della chiesa \"superiore\" della Chiesa ortodossa russa di Firenze dedicata alla Nativit\u00e0 di Cristo, consacrata nel 1903. \nUn caso degno di nota, perch\u00e9 di costruzione moderna su un impianto iconografico antico e in un contesto molto lontano da quello della tradizione orientale, \u00e8 l'iconostasi della cappella nella sede dell'associazione Russia cristiana, a Seriate (Bergamo). Ancora interessante tra le realizzazioni moderne \u00e8 l'iconostasi della chiesa ortodossa rumena di sant'Anastasio (Lucca) (2007). Realt\u00e0 viva e notevole \u00e8 quella della comunit\u00e0 italo-albanese cattolica di rito orientale, che conserva numerosissime iconostasi antiche (dal XV-XVI secolo, tempo delle migrazioni albanesi in Italia) e anche pi\u00f9 moderne nei territori di Lungro (Cosenza), Piana degli Albanesi (Palermo), cos\u00ec come a Grottaferrata (Roma)."}
{"id": "65892", "revid": "122795082", "url": "https://it.wikipedia.org/wiki?curid=65892", "title": "Radio Kabul", "text": "Radio Kabul \u00e8 l'emittente radiofonica ufficiale dell'Afghanistan. Il nome \"Radio Kabul\" \u00e8 stato dato a diverse incarnazioni della radio di stato afghana fin da quando i primi trasmettitori vennero installati a Kabul negli anni Venti.\nNel 1925 una trasmittente sovietica da 200 watt operante in AM a 833 kHz venne fatta installare nel Palazzo Reale di Kabul dal Re Am\u0101null\u0101h Kh\u0101n. Questa trasmittente venne distrutta nel 1929 durante una sollevazione contro il re. La trasmittente venne rimpiazzata nel 1931 dal nuovo re Mohammed Nadir Shah e venne aggiornata nel 1940, quando un nuovo trasmettitore da 20 kilowatt operante a 600 kHz venne installato al suo posto. Questa viene generalmente considerata la nascita ufficiale di Radio Kabul. I programmi venivano trasmessi in pashto, dari, ind\u00f9, inglese e francese.\nLungo tutta la storia moderna dell'Afghanistan la radio \u00e8 stata controllata e ribattezzata dal partito in quel momento al potere. Quando re Mohammed Zahir Shah cerc\u00f2 di rafforzare il suo obiettivo di un'unit\u00e0 panafghana, il nome della stazione venne cambiato (1953) in \"Afghan Broadcasting System\" e ancora nel 1960 in \"Radio Afghanistan\". Durante i periodi di relativa pace degli anni Sessanta e Settanta Radio Kabul ospit\u00f2 un'intera generazione di artisti afghani tradizionali e moderni come Ustad Mohammad Hussain Sarahang, Ustad Farida Mahwash e Ustad Mohammad Hashem Cheshti. Questi maestri musicisti erano riveriti non solo in Afghanistan ma anche in Pakistan, in India e nell'intero Medio Oriente.\nNel 1979, quando il re venne rovesciato con un colpo di Stato, il cambio di governo venne annunciato dal nuovo leader tramite questa stazione. Dopo l'installazione di un governo fantoccio da parte dei sovietici nel 1979, Radio Kabul era controllata da questi e veniva usata per trasmettere la propaganda filosovietica.\nDurante la guerra civile che segu\u00ec al ritiro dell'Unione Sovietica nel 1990, la stazione radio venne danneggiata diverse volte durante i combattimenti, cambiando di mano quando le differenti fazioni ottenevano il controllo della citt\u00e0. Nel 1996, quando i Talebani presero il controllo di Kabul, il nome della stazione venne cambiato in \"Shariat Ghagh\", che significa \"Voce della Sharia\". Con il consolidarsi del potere dei Talebani in tutta la nazione, la stazione radio venne usata per incitare i sostenitori dei Talebani e per trasmettere i nuovi editti dei mullah.\nI Talebani bandirono la musica dalla nuova stazione e ordinarono la distruzione degli archivi della radio, che contenevano insostituibili nastri della musica e dei programmi politici di Radio Kabul degli ultimi quarant'anni. I nastri si pensavano persi per sempre, ma nel 2002 la BBC riport\u00f2 che, miracolosamente, gli archivi erano sopravvissuti non solo ai Talebani, ma anche alla completa distruzione del palazzo che ospitava Radio Kabul da parte delle bombe statunitensi durante l'invasione statunitense dell'Afghanistan del novembre 2001. \nDopo la cacciata dei Talebani Radio Kabul ha ripreso i suoi programmi musicali e politici.\nNell'agosto del 2021, con la ripresa dell'Afghanistan, da parte dei Talebani, \u00e8 di nuovo vietata la musica e voci femminili, su Radio Kabul\nCuriosit\u00e0.\n\"Radio Kabul\" \u00e8 il titolo di una canzone del 1987 dei CCCP Fedeli alla linea."}
{"id": "65893", "revid": "122267516", "url": "https://it.wikipedia.org/wiki?curid=65893", "title": "Momento di un vettore", "text": "In algebra lineare, il momento di un vettore \u00e8 uno pseudovettore definito come prodotto vettoriale della posizione del vettore, relativa a un punto detto \"polo\", per il vettore stesso. Il termine viene talvolta adoperato con un'accezione \"scalare\": \u00e8 il caso ad esempio delle grandezze come il momento statico e il momento di inerzia.\nA causa della natura vettoriale di molte grandezze osservabili in fisica e nelle scienze applicate, il concetto viene in questi ambiti adoperato di frequente: si definiscono ad esempio le grandezze momento angolare, momento meccanico, momento elettrico e momento magnetico. Un momento pu\u00f2 presentare notevoli propriet\u00e0 di conservazione e non dipende dalla scelta del sistema di riferimento, ossia \u00e8 invariante rispetto a cambiamento di base.\nDefinizione.\nDato un vettore formula_1 applicato nel punto formula_2, e dato un punto formula_3 detto \"polo\", si definisce momento di formula_1 rispetto a formula_3 il vettore\ndove formula_7 \u00e8 il vettore che unisce il polo e il punto di applicazione del vettore formula_1. Il modulo del momento \u00e8 dato, per definizione di prodotto vettoriale, da:\ndove formula_10 \u00e8 l'angolo formato dai due vettori, definito da\nLa sua direzione \u00e8 quella ortogonale al piano formato dai due vettori formula_12 e formula_1, e il suo verso \u00e8 determinato dalla regola della mano destra.\nSegue dalle propriet\u00e0 del prodotto vettoriale che, indicando con formula_14 il vettore\nche misura la distanza tra il punto formula_3 e la retta su cui giace cio\u00e8 il vettore formula_1, valgono le propriet\u00e0\nossia il valore del momento \u00e8 determinato dalla sola componente ortogonale del raggio vettore formula_12; il valore formula_20 di tale componente \u00e8 detto \"braccio\" di formula_1 rispetto al polo formula_3.\nDa notare che se\ncio\u00e8 se formula_12 e formula_1 sono paralleli, il momento \u00e8 nullo; viceversa, se\ncio\u00e8 se formula_12 e formula_1 sono ortogonali, il momento \u00e8 massimo.\nInoltre, spostando il vettore formula_1 o il polo formula_3 parallelamente alla retta su cui giace formula_1 il momento resta eguale, perch\u00e9 non cambia formula_32. Scegliendo un nuovo polo formula_33, d'altra parte, il momento in generale viene modificato, e la differenza tra il valore originario e il nuovo valore formula_34 \u00e8 pari a\ndove formula_36 \u00e8 il vettore che punta dal vecchio polo a quello nuovo.\nUtilizzo dei momenti in meccanica.\nIn meccanica, e pi\u00f9 specificamente nella dinamica dei sistemi, si utilizzano soprattutto due grandezze distinte che rientrano nella definizione di \"momento\":\nTalvolta il vettore quantit\u00e0 di moto viene denominato con un anglismo \"momento lineare\", ricalcando la distinzione che viene fatta in inglese tra \"momento angolare\" e \"momento lineare\". Va osservato, tuttavia, che il cosiddetto momento lineare non rappresenta il momento di alcun vettore.\nAllo stesso modo, le quantit\u00e0 \"scalari\" momento di inerzia e momento statico, nonostante il nome, non rappresentano il momento di alcun vettore.\nMomento della quantit\u00e0 di moto.\nRispetto al polo formula_3, viene definito \"momento angolare\" il momento della quantit\u00e0 di moto:\nMomento della forza.\nRispetto al polo formula_3, viene definito \"momento meccanico\" il momento della forza:\nL'analisi dei momenti delle forze applicate \u00e8 importante per determinare la condizione di equilibrio statico dei corpi estesi, nonch\u00e9 per lo studio dei moti rotazionali. Esiste infatti un'importante legge di conservazione che stabilisce che, se il momento della forza risultante su un sistema \u00e8 nullo, il momento angolare di tale sistema si conserva. Questo deriva dal teorema del momento angolare, per cui:\ndove formula_42 \u00e8 il vettore momento angolare, e formula_43 il momento della risultante. Assicurando che il polo rispetto a cui si calcola il momento sia fermo o si muova parallelamente al centro di massa del sistema, la suddetta formula si riduce a:\nTeorema di Varignon.\nIl momento, rispetto ad un polo formula_45, di un sistema di vettori applicati tutti nello stesso punto formula_46 \u00e8 uguale al momento del vettore risultante, applicato in formula_46, rispetto allo stesso polo formula_45."}
{"id": "65896", "revid": "1118", "url": "https://it.wikipedia.org/wiki?curid=65896", "title": "Aquinco", "text": ""}
{"id": "65900", "revid": "46291", "url": "https://it.wikipedia.org/wiki?curid=65900", "title": "Colocasia esculenta", "text": "Colocasia esculenta \u00e8 una pianta della famiglia delle Aracee, comunemente conosciuta con il nome di origine polinesiana taro.\nHa dei tuberi simili alla patata ed \u00e8 comunemente\ncoltivata per ricavare, dai suoi rizomi, farina e amido.\nDescrizione.\nIl taro \u00e8 caratterizzato da foglie grandi e con venature marcate, che possono arrivare a di lunghezza e 40 di larghezza, da un colore verde pallido e da robusti gambi; anche le foglie sono commestibili e sono note col nome di \"callaloo\" nelle regioni caraibiche.\nPresenta radici rizomatose.\nDistribuzione e habitat.\nLa sua coltivazione \u00e8 diffusa in zone tropicali di tutti i continenti e rappresenta una base alimentare di particolare importanza per popolazioni sudamericane, africane o asiatiche e del Pacifico. \nDegne di nota, in rapporto alle dimensioni delle superfici coltivabili, sono inoltre le produzioni delle isole del Pacifico, come le Hawaii e le Figi, dove il taro ha costituito una pianta essenziale per la dieta degli indigeni per secoli.\nUsi.\nIl taro rappresenta l'ingrediente base nell'alimentazione di molte popolazioni dell'Oceania, dell'Africa (cocoyam) e delle isole Hawaii (po\u00ef). Si pu\u00f2 bollire o grigliare a fette oppure friggerlo ad anelli nell'olio di palma, o ancora cotto al forno, come nel takihi niueano.\nPu\u00f2 essere usata in alcune bevande per conferire un caratteristico colore viola.\nPropriet\u00e0.\nIl taro ha propriet\u00e0 nutrizionali equivalenti alla patata comune, ma ha quantit\u00e0 pi\u00f9 elevate di calcio (quindi \u00e8 indicata in diete per chi presenta carenze di calcio), un quantitativo doppio di ferro, ma molta meno vitamina C.\nLa sua radice \u00e8 tossica se mangiata cruda (causa forte bruciore alla mucosa faringea); \u00e8 necessario quindi bollirla prima di consumarla. Fra l'altro si deve stare attenti anche a non toccarsi gli occhi dopo averne maneggiato la polpa, perch\u00e9 pu\u00f2 causare forti irritazioni.\nSecondo recenti ricerche i rizomi del taro sono un'importante fonte di amidi rispetto a tutti gli altri vegetali, anche per la dimensione stessa dei granuli di amido, 10 volte inferiori a quelli della patata, che rendono migliore la cottura e la digeribilit\u00e0.\nIl taro \u00e8 povero di proteine vegetali (attorno all'1%): le popolazioni rurali del Sud-Est asiatico che sono costrette a farne un uso quasi esclusivo presentano un addome rigonfio, sintomo tipico di questa carenza e di un eccesso di carboidrati. \nIl taro offre altres\u00ec un buon apporto di vitamine del gruppo B e di potassio."}
{"id": "65902", "revid": "287204", "url": "https://it.wikipedia.org/wiki?curid=65902", "title": "AVUS", "text": "LAVUS (Automobil Verkehrs und \u00dcbungs-Stra\u00dfe in italiano \"Strada per il traffico (V) e per le prove (U) delle Automobili\") \u00e8 la prima autostrada progettata e contemporaneamente la prima aperta al traffico in Europa (mentre per altri il primato viene assegnato all'Autostrada dei Laghi, inaugurata nel 1924), oggi parte dell'autostrada tedesca A 115. Dal 1921 fino al 1998 era anche, con chiusura temporanea del percorso per il traffico, un circuito automobilistico.\nA livello mondiale viene preceduta solo dalla \"Long Island Motor Parkway\" nello stato di New York, progettata nel 1906 e aperta al traffico tra il 1908 e il 1911 (precedente sia per quanto riguarda la progettazione sia per l'apertura al traffico), e dalla \"Bronx River Parkway\" sempre nello stato newyorchese, progettata nel 1906 e aperta al traffico tra il 1922 e il 1925 (precedente solo per quanto riguarda la progettazione).\nStoria.\nNel 1909, la societ\u00e0 AVUS comincia gli studi di una strada rapida per automobili, di 10\u00a0km di lunghezza a due carreggiate separate da due corsie ciascuna, che sar\u00e0 costruita attraverso il Grunewald, una grande foresta non distante da Berlino, dal 1\u00ba ottobre 1920 inclusa nel territorio cittadino. Dopo diverse vicissitudini dovute alla prima guerra mondiale, l'AVUS viene terminata e inaugurata con la prima corsa automobilistica il 24 settembre, aperta al traffico privato il 1\u00ba ottobre 1921; il pedaggio era alto: 10 marchi per un unico viaggio, 1000 marchi per la tessera trimestrale. Nato con la doppia finalit\u00e0 di autostrada e di percorso di test per l'industria, \u00e8 un circuito automobilistico che in origine era semplicemente formato da due rettilinei di poco meno di 10\u00a0km uniti da due curve di ritorno, di cui una fu resa fortemente sopraelevata nel 1936 (la \"Curva Nord\").\nDopo il 1940 non poteva pi\u00f9 essere utilizzata la lunghezza intera, essendo stata integrata la AVUS nella rete autostradale; le corse si svolgevano quindi su poco meno della met\u00e0 del percorso originale, utilizzando come nuova curva sud la vecchia \"Curva Moto\" nei pressi del H\u00fcttenweg. Tale configurazione \u00e8 stata in uso fino al 1988, mentre nel 1989 il tracciato \u00e8 stato ridotto a 4,8\u00a0km e nel 1992 ulteriormente ridotto a 2,6\u00a0km; per motivi di sicurezza, negli anni 1990 sono state aggiunte due chicane nella zona che precede la \"Curva Nord\", ormai non pi\u00f9 sopraelevata dal 1967.\nIl primo Gran Premio di Germania si tenne sul circuito dell'AVUS l'11 luglio 1926, sotto una forte pioggia, e fu vinto da Rudolf Caracciola su Mercedes-Benz; la corsa fu funestata da vari incidenti con morti e feriti: il pi\u00f9 grave coinvolse il pilota Adolf Rosenberger, la cui automobile piomb\u00f2 sulla struttura in legno dei segnalatori di gara, uccidendo tre dei cinque occupanti. Il Gran Premio si disput\u00f2 una seconda volta sul circuito tedesco nel 1959, per la prima volta dopo la nascita della Formula 1, e in quell'occasione il podio fu monopolizzato dalla Ferrari, con la vittoria di Tony Brooks e i piazzamenti d'onore di Dan Gurney e Phil Hill. Dal 1998 l'AVUS \u00e8 utilizzata solo come autostrada, dato che la sua chiusura al traffico per i weekend di gara (nell'ultimo periodo, solo per un fine settimana all'anno) aveva iniziato a sollevare problemi sia di viabilit\u00e0 sia che di rumori molesti nei quartieri vicini."}
{"id": "65903", "revid": "320578", "url": "https://it.wikipedia.org/wiki?curid=65903", "title": "Froilan Gonz\u00e1lez", "text": ""}
{"id": "65904", "revid": "1529788", "url": "https://it.wikipedia.org/wiki?curid=65904", "title": "San Luca (disambigua)", "text": ""}
{"id": "65906", "revid": "767487", "url": "https://it.wikipedia.org/wiki?curid=65906", "title": "\u00d3scar G\u00e1lvez", "text": "Ha partecipato a una singola gara del Campionato mondiale di Formula 1, il Gran Premio d'Argentina 1953, giungendo quinto. Ci\u00f2 nonostante \u00e8 uno dei piloti argentini pi\u00f9 conosciuti in patria per le sue numerosissime affermazioni nelle competizioni continentali. Riusc\u00ec, infatti, a diventare campione nazionale per cinque volte: 1947, 1948, 1953, 1954 e 1961.\nLa sua carriera era iniziata gi\u00e0 prima dello scoppio della seconda guerra mondiale e continu\u00f2 fino agli anni sessanta. La sua notoriet\u00e0 era tale che nel 1989 gli venne intitolato il Circuito di Buenos Aires.\nCarriera.\nNato in un sobborgo di Buenos Aires, \u00d3scar G\u00e1lvez era il figlio di un proprietario di una piccola officina. L'argentino cominci\u00f2 a lavorare nell'officina del padre fin dall'et\u00e0 scolastica, ma, grazie ai soldi guadagnati, riusc\u00ec a comprarsi una Ford Modello T nel 1934 con cui inizi\u00f2 la sua carriera di pilota. Nel 1937 vide un annuncio giornalistico di una gara tra Buenos Aires e Santa Fe e, insieme ai suoi fratelli, costru\u00ec le vetture per prendervi parte. Con queste stesse auto gareggi\u00f2 pure negli anni successivi, in particolare nella Turismo de Carretera. Proprio in quegli anni cominci\u00f2 a svilupparsi la sua rivalit\u00e0 con Juan Manuel Fangio e, sebbene riusc\u00ec a vincere il suo primo titolo nazionale solo nel 1947, G\u00e1lvez era molto amato dai tifosi. Nel 1940 fu poi protagonista di uno spettacolare incidente quando cadde da una rupe con la sua vettura, uscendone praticamente illeso.\nNel 1947 pass\u00f2 alla guida delle monoposto e si dimostr\u00f2 particolarmente competitivo. Non riusc\u00ec, per\u00f2, a proseguire la propria carriera in Europa a causa del mancato sostengo del presidente Per\u00f3n. Prese comunque parte al Gran Premio d'Argentina 1953 che concluse al quinto posto, ottenendo due punti validi per il campionato piloti di Formula 1.\nRitiratosi dalle competizioni negli anni sessanta, nel 1989 gli venne dedicato l'Autodromo di Buenos Aires. Pochi mesi dopo mor\u00ec di cancro e venne sepolto presso il Cimitero della Chacarita a Buenos Aires."}
{"id": "65907", "revid": "599013", "url": "https://it.wikipedia.org/wiki?curid=65907", "title": "Oscar G\u00e1lvez", "text": ""}
{"id": "65909", "revid": "647919", "url": "https://it.wikipedia.org/wiki?curid=65909", "title": "Dabney Duck", "text": ""}
{"id": "65916", "revid": "712828", "url": "https://it.wikipedia.org/wiki?curid=65916", "title": "Frank Capra", "text": "\u00c8 stato uno dei registi pi\u00f9 importanti dell'epoca d'oro di Hollywood, fra gli anni trenta e gli anni quaranta, autore di alcuni film memorabili, commedie e apologhi morali, caratterizzati da tanto ottimismo, capaci di divertire e insieme commuovere il pubblico.\nEsempio perfetto del \"self made man\", umile emigrante diventato celebrit\u00e0 internazionale, \u00abun'ispirazione per chi crede nel sogno americano\u00bb (John Ford), \u00e8 stato il massimo cantore dell\"'american way of life\", ma anche un \"mythmaker\", perch\u00e9 con il suo cinema non ha solo interpretato e rappresentato lo spirito dei tempi, ma ha anche contribuito in maniera determinante a produrre e plasmare una mitologia sociale, un immaginario collettivo popolare: in questo senso, l'artista del Novecento a lui pi\u00f9 vicino \u00e8 Walt Disney.\nFra le sue inimitabili commedie, si ricordano in particolare l\"on the road\" \"Accadde una notte\" (1934), la \"trilogia sociale\" \"\u00c8 arrivata la felicit\u00e0\" (1936), \"Mr. Smith va a Washington\" (1939), \"Arriva John Doe\" (1941), \"L'eterna illusione\" (1938) e \"La vita \u00e8 meravigliosa\" (1946), \u00abfavola natalizia per eccellenza\u00bb.\nBiografia.\nGli inizi.\nCapra nacque a Bisacquino, in provincia di Palermo, il 18 maggio del 1897, ultimogenito dei sette figli di Salvatore Capra, un fruttivendolo, e di Rosaria \"Serah\" Nicolosi. All'et\u00e0 di cinque anni emigr\u00f2 con la famiglia negli Stati Uniti, stabilendosi nell\"'East Side\" della citt\u00e0 di Los Angeles (in California), al secolo una specie di ghetto italiano a detta dello stesso Capra, mentre oggi facente parte della locale Chinatown. \nA causa delle precarie condizioni economiche in cui versava la famiglia, il futuro regista fu costretto a lavorare come \"strillone\" (ragazzini che, appostati agli angoli delle strade, vendevano i giornali ai passanti) per le strade del proprio quartiere sin dall'et\u00e0 di dieci anni; una volta diplomatosi per\u00f2, anzich\u00e9 andare a lavorare come avrebbero voluto i genitori, scelse di continuare gli studi, riuscendo a entrare alla facolt\u00e0 d'ingegneria chimica presso il \"Throop Institute\" (il futuro \"California Institute of Technology\"), mantenendosi frattanto con numerosi lavoretti presso lo stesso istituto (come svolgere il servizio di lavanderia del \"campus\", servire ai tavoli della mensa e pulire le attrezzature scientifiche), conseguendo infine la laurea nella primavera del 1918.. \nQuasi subito dopo, venne coscritto nelle file dell'esercito statunitense, nel quale ricopr\u00ec il grado di secondo tenente dopo aver superato l'addestramento del \"Reserve Officers' Training Corps (ROTC)\", ma ne venne poi congedato per motivi di salute (aveva infatti contratto l'influenza spagnola) nel 1920; nel corso di quello stesso anno per\u00f2 ebbe modo di conseguire la cittadinanza statunitense, assumendo di conseguenza il nuovo nome legale di \"Frank Russell Capra\". Al suo rientro a casa, pur avendo un titolo di studio superiore, risultava l'unico della sua famiglia a non riuscire a trovarsi un lavoro stabile; suo padre era deceduto per un incidente sul lavoro soltanto l'anno precedente al proprio congedo ed, essendogli stato poi diagnosticata un'appendicite, si ritrov\u00f2 inoltre, per sua somma frustrazione, costretto a letto sia per la malattia (all'epoca imperante in diversi Paesi del mondo) sia per il periodo di degenza obbligatoria per via dell'operazione.\nRipresosi poi del tutto, decise di trasferirsi a San Francisco in cerca di offerte di lavoro migliori, ma riusc\u00ec a rimediare soltanto lavori precari e malpagati (come il bracciante a cottimo, la comparsa, il giocatore di poker itinerante, il venditore porta a porta di libri, ecc.), trovandosi costretto per di pi\u00f9 a dormire presso svariate pensioni e alberghetti cittadini d'infimo ordine, non potendosi permettere un alloggio tutto suo. \n1922-1926: l'apprendistato di un mestiere.\nL'incontro col cinema fu alquanto fortuito tutto sommato. Nel 1922, dopo aver compiuto limitate esperienze di aiuto-regia non accreditate presso diverse piccole produzioni locali, si propose come regista a Walter Montague, produttore dei \"Fireside Studios\", dirigendo il cortometraggio \"Fultah Fisher's Boarding House\".\nNegli anni successivi, Capra ricopr\u00ec il ruolo di tuttofare del set (\"jack-of-all-trades\"), svolgendo gli incarichi pi\u00f9 disparati (impiegato in un laboratorio di sviluppo e stampa, montatore, trovarobe, ecc.), fino a diventare battutista, e sceneggiatore poi, per la serie comica di \"Simpatiche canaglie\" (\"Our Gangs\"), prodotta da Hal Roach.\nCominci\u00f2 la propria formazione come regista sotto Mack Sennett, alla Keystone, quindi lavor\u00f2 alla First National con il comico Harry Langdon, per il quale diresse \"La grande sparata\" (1926), la sua prima regia di un lungometraggio, e \"Le sue ultime mutandine\" (1927). Si tratt\u00f2 di un sodalizio professionale proficuo, ma di breve durata, a causa di divergenze artistiche e ambizioni personali: Capra voleva che il personaggio interpretato da Langdon restasse, come in questi primi film, un eterno ragazzo (prototipo di quella che sar\u00e0 poi la \"maschera\" ricorrente dei film maggiori del regista, il Mr. Deeds o Smith di turno); Langdon puntava invece a evolvere verso una comicit\u00e0 anarchica sul genere di W.C. Fields e, convinto di poter competere allo stesso livello dei gi\u00e0 affermati Chaplin e Keaton, pensava di poter fare a meno di Capra e dirigersi da solo. In realt\u00e0, per lui l'apice della carriera era gi\u00e0 stato raggiunto e lo attendevano solo insuccessi e declino.\n1927-1928: l'arrivo alla Columbia e i b-movie.\nDopo aver girato un ultimo film per la First National, \"Per l'amore di Mike\" (1927), Capra approd\u00f2 alla Columbia e fu un incontro perfetto, destinato a lasciare il segno nella storia del cinema. Entrambe le parti ne ricavarono la massima soddisfazione: la Columbia, in cerca di affermazione su un mercato dominato dalle \"Big Five\" (MGM, Warner Bros., Paramount, 20th Century Fox, RKO), concesse a Capra, in cerca di una legittimazione professionale, un'autonomia impossibile da ottenere in una delle major, e ne ottenne una serie di film che costavano poco, con l'unica eccezione dell'esotico \"Orizzonte perduto\" (1937), dal budget superiore ai 2 milioni di dollari, resero molto e furono fra i maggiori successi cinematografici degli anni trenta; Capra pot\u00e9 raggiungere la piena maturit\u00e0 registica e poi conquistare la fama e la consacrazione definitiva, rappresentata dai tre Premi Oscar al miglior regista nel giro di cinque anni (1935, 1937, 1939).\nPrima di arrivare a quel punto, per\u00f2, Capra percorse il suo \"cursus honorum\" hollywoodiano, una tappa alla volta. Dopo le comiche seriali, fu la volta dei b-movie (in senso produttivo, non qualitativo). Fra il 1927 e il 1928 gir\u00f2 addirittura sette film (da \"That Certain Thing\" a \"Il potere della stampa\"), a ritmo serratissimo (sei settimane per ogni film: due per scriverlo, due per girarlo e due per montarlo), acquisendo in questo modo l'abitudine all'assoluto rispetto dei tempi e budget a disposizione: \u00abLavorare con poco, e il rapporto con la gente, mi hanno fatto crescere. Se hai tutto, \u00e8 facile. Ma se hai poco, \u00e8 una lezione di vita. Nessuno dei miei film ha superato il budget previsto. Perch\u00e9 ero abituato al poco\u00bb.\nGir\u00f2 una trilogia d'avventura incentrata sul progresso tecnologico, \"Femmine del mare\" (1928), \"Diavoli volanti\" (1929) e \"Dirigibile\" (1931), tre variazioni sullo stesso tema (un'amicizia maschile messa in crisi dall'elemento femminile, un evento catastrofico legato di volta in volta a un mezzo della modernit\u00e0), con la stessa coppia di personaggi e interpreti (il giovane Ralph Graves e il maturo Jack Holt).\nIl primo esperimento con il sonoro fu l'ibrido \"La nuova generazione\" (1929), saga familiare ambientata nel Lower East Side di New York, con alcune parti mute, altre con sonoro in presa diretta o post-sonorizzate, mentre il primo film sonoro a tutti gli effetti fu la modesta detective story \"L'affare Donovan\" (1929).\nLa maturit\u00e0.\nBarbara Stanwyck e l'ingresso nel grande cinema.\nLa fase di transizione verso la maturit\u00e0 \u00e8 rappresentata dai film interpretati da Barbara Stanwyck, la prima vera star del cinema di Capra: \"Femmine di lusso\" (1930), \"La donna del miracolo\" (1931), \"Proibito\" (1932), presentato con successo alla prima edizione della Mostra del cinema di Venezia, nonch\u00e9 l'esotico \"L'amaro t\u00e8 del generale Yen\" (1933), un insuccesso commerciale ma anche uno dei titoli pi\u00f9 sentiti dal regista. Gli ultimi due sono stilisticamente piuttosto diversi dal Capra successivo e pi\u00f9 conosciuto, in quanto risentono della competizione della Stanwyck con Marlene Dietrich e dell'imitazione dello stile di Josef von Sternberg (in particolare di \"Venere bionda\" e \"Shanghai Express\"). A questo periodo appartiene anche \"La donna di platino\" (1931), commedia che impose come attrice brillante la bomba sexy Jean Harlow.\nGli anni trenta e la consacrazione.\nDopo aver realizzato gli apprezzati \"La follia della metropoli\" (1932) e \"Signora per un giorno\" (1933), il secondo dei quali gli valse la prima candidatura all'Oscar come migliore regista, il 1934 segn\u00f2 la svolta decisiva della sua carriera: \"Accadde una notte\", uno dei prototipi della screwball comedy, si rivel\u00f2 uno straordinario, inaspettato successo, fu il primo film a conquistare i cinque Oscar maggiori (miglior film, miglior regia, miglior sceneggiatura, miglior attore protagonista e miglior attrice protagonista) e lo trasform\u00f2 in uno dei registi pi\u00f9 importanti di Hollywood.\nFu l'inizio di un periodo d'oro per Capra, che nei suoi film riusc\u00ec a rappresentare come nessun altro quel complicato decennio caratterizzato dalla Grande crisi, ma anche dal New Deal di Franklin D. Roosevelt, vissuto dalla gente con disperazione ma anche speranza, fra conflitti e solidariet\u00e0, e riesce a raggiungere il cuore del pubblico. I cinque film girati tra il 1936 e il 1941, da \"\u00c8 arrivata la felicit\u00e0\" a \"Arriva John Doe\", ottennero complessivamente trentuno candidature e sei premi Oscar e furono regolarmente dei successi commerciali: \"Mr. Smith va a Washington\" (1939), per esempio, fu il secondo incasso dell'anno negli Stati Uniti.\nLa posizione di rilievo raggiunta nell'ambiente cinematografico americano \u00e8 testimoniata anche dal riconoscimento ottenuto all'interno delle associazioni di categoria: ricopr\u00ec la carica di presidente della Motion Picture Academy dal 1935 al 1939, mentre dal 1939 al 1941 quella della Screen Directors Guild. In questa seconda veste guid\u00f2 le rivendicazioni dei registi, per il riconoscimento del loro ruolo centrale nel processo produttivo. In una lettera aperta al \"New York Times\", scrisse che \u00abil 90 per cento [dei registi] non ha voce in capitolo n\u00e9 sul soggetto, n\u00e9 sul montaggio\u00bb e che solo una mezza dozzina ha una vera autonomia. La minaccia di sciopero da parte dei registi ottenne solo di sancire informalmente l'esistenza di un gruppo di \"privilegiati\" registi-produttori limitato a una trentina di nomi illustri (DeMille, Lubitsch, Vidor, Ford, Hawks, Cukor, ecc.).\nAll'inizio del nuovo decennio, la \"piccola\" Columbia appariva ormai non pi\u00f9 all'altezza delle ambizioni di Capra che, a partire da \"Arriva John Doe\", speriment\u00f2 la produzione indipendente: insieme a Robert Riskin, suo sceneggiatore di fiducia, fond\u00f2 la Frank Capra Productions e strinse un accordo per la distribuzione del film con la Warner Bros.\nLa seconda guerra mondiale e la serie \"Why We Fight\".\nGli anni della seconda guerra mondiale segnano una netta cesura nella carriera di Capra, con l'unica parentesi di \"Arsenico e vecchi merletti\" (1944), tratto da una pi\u00e8ce teatrale di Joseph Kesselring, un lavoro di mestiere, poco \"capriano\".\nTra il 1942 e il 1945 si arruol\u00f2 nell'esercito degli Stati Uniti, su invito del Capo di Stato Maggiore, il generale George C. Marshall, per coordinare la propaganda bellica attraverso il cinema. Per conto del Dipartimento della Difesa supervision\u00f2 la realizzazione della serie di documentari divulgativi \"Why We Fight\" (ovvero \"Perch\u00e9 combattiamo\"), rivolti in primo luogo a informare le giovani reclute sulle cause della guerra a cui erano chiamate a partecipare:\nPur trattandosi principalmente di un lavoro di montaggio di materiale di repertorio, il primo episodio della serie, \"Preludio alla guerra\", ottenne nel 1943 l'Oscar al miglior documentario, a pari merito con altre tre opere analoghe, fra cui \"The Battle of Midway\" di John Ford.\nIl dopoguerra, la televisione e il declino.\nNel mondo in trasformazione del dopoguerra, Capra sembrava troppo attaccato a uno stile ormai superato. Al suo declino professionale contribuirono il venir meno della vena creativa e le difficolt\u00e0 dell'indipendenza produttiva, in un sistema ostile a simili esperienze. La Liberty Films, fondata nel 1945 insieme all'ex produttore capo della Columbia Samuel J. Briskin e ai colleghi registi William Wyler e George Stevens, ebbe una vita molto breve, gi\u00e0 nel 1947 venne ceduta alla Paramount Pictures a causa dell'insuccesso del film \"La vita \u00e8 meravigliosa\" (1946) che, insieme al successivo \"Lo stato dell'Unione\" (1948), rappresenta una sorta di testamento spirituale per Capra.\nIn seguito, mentre al cinema si limitava a riproporre stancamente s\u00e9 stesso (\u00e8 uno di quei casi pi\u00f9 unici che rari di un regista che realizza in prima persona alcuni remake dei propri film, come \"La gioia della vita\" del 1950 da \"Strettamente confidenziale\" del 1934, e \"Angeli con la pistola\" del 1961 da \"Signora per un giorno\" del 1933), fu uno dei primi grandi di Hollywood a sperimentare la televisione. Fra il 1956 e il 1958 realizz\u00f2 una serie di documentari didattici a carattere scientifico per la Bell System (\"Our Mr. Sun\", \"Hemo the Magnificent\", \"The Strange Case of the Cosmic Rays\", \"The Unchained Goddess\").\nFu proprio il nuovo medium a \"uccidere\" il cinema di Capra, assorbendone temi e codici narrativi, sostituendolo e superandolo come nuovo principale produttore di un immaginario collettivo. Il regista decise quindi di congedarsi e concludere prematuramente la propria carriera cinematografica poco pi\u00f9 che sessantenne, ancora al massimo della vitalit\u00e0. Trascorse il resto della sua vita nel \"buen retiro\" californiano di La Quinta, limitandosi a un'attivit\u00e0 di conferenziere presso le scuole e in occasione di festival cinematografici.\nProgetti incompiuti.\nNel 1934 Capra avrebbe dovuto dirigere per la MGM \"Soviet\", interpretato da Clark Gable e Joan Crawford, la storia di un ingegnere statunitense chiamato in Russia per costruire una diga, che si innamora di una donna molto ideologizzata. Se questo film rimase irrealizzato, in altri casi semplicemente subentrarono registi diversi: William Wyler diresse \"Vacanze romane\" (1953) e \"La legge del Signore\" (1957), Franklin J. Schaffner \"L'amaro sapore del potere\" (1964), Henry Hathaway \"Il circo e la sua grande avventura\" (1964), John Sturges \"Abbandonati nello spazio\" (1969). Nei primi anni cinquanta si dichiar\u00f2 disposto a dirigere il \"Don Camillo\" poi diretto invece da Julien Duvivier.\nL'ingegnere con la macchina da presa.\nNel rapporto di Capra con il cinema \u00e8 determinante il suo background tecnico e non intellettuale. \u00c8 pienamente consapevole che i film sono il risultato di un lavoro collettivo, in cui \u00e8 determinante l'apporto di tutti i collaboratori, e non punta a essere un artista, ma a realizzare prodotti di buona artigianalit\u00e0, ben realizzati, ma pur sempre \"merce\" (dell'industria emergente del secolo, quella dell'immagine).\nIl nome sopra il titolo.\nAll'apice del suo successo, a met\u00e0 degli anni trenta, Frank Capra fu il primo regista a poter vantare \"il nome sopra il titolo\" (un privilegio concesso in precedenza solamente a due \"padri fondatori\" dell'arte cinematografica, D.W. Griffith e Cecil B. DeMille, e in modo del tutto episodico) e la cui fama potesse garantire il successo commerciale quanto una star (la Columbia, priva di attori di prima grandezza, era ben disposta a fare del suo regista di punta il primo divo dietro la macchina da presa). Non si tratta di un'affermazione di \"autorialit\u00e0\", quanto della rivendicazione di un'autonomia di gestione, di un completo controllo del processo di produzione (dal soggetto al montaggio) e del ruolo di responsabile definitivo, se non unico, del film. Fu una conquista particolarmente sentita, non a caso nel 1971 utilizzer\u00e0 proprio questa espressione come titolo per la propria autobiografia.\nAccett\u00f2 le regole dello \"studio system\", ma rifiut\u00f2 le major, perch\u00e9 solo la \"piccola\" Columbia gli permetteva di soddisfare le proprie esigenze e quando anche l\u00ec non fu pi\u00f9 possibile esprimere al meglio le proprie ambizioni, perch\u00e9 contrarie alle regole dell'industria, speriment\u00f2, pur all'interno del mercato, modi di produzione diversi: \"Arriva John Doe\" fu prodotto autonomamente e poi distribuito dalla Warner; dopo la seconda guerra mondiale fond\u00f2 la Liberty Films, con la quale produsse il suo ultimo grande film, \"La vita \u00e8 meravigliosa\", ma fu un'esperienza sfortunata e di breve durata. Per quanto insofferente al sistema, non fu mai trasgressivo, piuttosto una volta arrivato al vertice della professione prov\u00f2 a cambiarlo, dall'interno.\nStile e tecnica.\nSe il nome sopra il titolo gli d\u00e0 una riconoscibilit\u00e0 senza precedenti, lo stesso non pu\u00f2 dirsi dello stile, privo di elementi identificativi: Capra focalizza tutto sull'azione, non ha tocchi d'autore, non ha il \"Lubitsch touch\". Ma ci\u00f2 non \u00e8 necessariamente un difetto, anzi \u00e8 la scelta deliberata di farsi invisibile, di adottare la massima sobriet\u00e0 nell'uso della tecnica filmica, di aderire alla narrazione e ai codici espressivi dei generi via via affrontati, facendo prevalere la ricerca della realt\u00e0 su quella del bello. Il montaggio \u00e8 invisibile, basato solo su raccordi di movimento e dialogo, le battute serrate, le inquadrature mostrano tutte qualcosa senza divagazioni, il flusso dell'azione e dei dialoghi \u00e8 trascinante e limpido. Varie sono le trovate simboliche di ingegno, come la coperta stesa tra i protagonisti la prima notte che devono dormire insieme in \"Accadde una notte\": da separazione rassicurante a mezzo di comunicazione involontaria quando Claudette Colbert vi appende i propri abiti.\nLa personalit\u00e0 di Capra regista non si esprime quindi nello stile visivo, ma nei temi trattati e nei personaggi descritti.\nTemi e personaggi.\nI film maggiori di Capra propongono storie e personaggi simili, in una sorta di progetto unitario, per quanto non continuo, da \"\u00c8 arrivata la felicit\u00e0\" a \"Lo stato dell'Unione\". Il protagonista \u00e8 un \"little man\", un uomo comune, eroe per caso, spesso caratterizzato da una certa goffaggine e timidezza e da qualche innocua eccentricit\u00e0 (a cominciare dal \"picchiatello\" Longfellow Deeds), che si ritrova a dover combattere da solo per il bene dell'intera comunit\u00e0, animato da un ingenuo buonsenso, contro le preponderanti forze di un sistema di potere (politico e finanziario) fondato sui disvalori dell'opportunismo, della corruzione e dell'immoralit\u00e0, e che riesce a prevalere contando sulla propria volont\u00e0 e sugli affetti suscitati negli altri (la collettivit\u00e0, ma anche una donna ben precisa) con il proprio esempio.\nUna presenza costante \u00e8 quella dei giornalisti e dell'ambiente della redazione. Per Capra, il giornalismo \u00e8 una forma di conoscenza, il giornalista \u00e8 una sorta di detective della societ\u00e0; i giornali mediano la realt\u00e0 e sono realt\u00e0 essi stessi, ma non ne viene affatto ignorato il potere diffamatorio, anzi, gli eroi di Capra si scontrano regolarmente con i giornali che ne falsano l'immagine (\u00e8 il caso tanto del \"nuovo ricco\" Mr. Deeds quanto del nuovo senatore Mr. Smith che, all'arrivo nella grande citt\u00e0, New York o Washington, pagano cara la propria ingenuit\u00e0). I giornali non sono solo un forte elemento tematico, ma anche un ricorrente elemento formale: nel lavoro di montaggio, Capra sfrutta titoli e prime pagine a pieno schermo come mezzo efficace per riassumere informazioni e disporre di momenti di interruzione e transizione da una sequenza all'altra.\nMentre i mass media e il mondo della finanza sono in primo piano, \u00e8 invece completamente assente il mondo del cinema; Hollywood e i suoi variegati abitanti sono un grande rimosso. Sar\u00e0 invece Preston Sturges, con \"I dimenticati\" (1942), a riflettere sul significato del cinema di quegli anni, compreso quello di Capra.\nPoetica.\nA una prima lettura, i film di Capra sono apologhi ottimisti, che trovano la loro massima espressione in \"La vita \u00e8 meravigliosa\", ma non si pu\u00f2 ridurre il loro senso alla retorica \"populista\" della commedia a rigoroso lieto fine. Se si va oltre una visione ovvia, superficiale, traspare un mondo pi\u00f9 conflittuale, meno rassicurante. Sono messi in scena drammi individuali, familiari e sociali, che non possono essere cancellati dal sorriso o dalla lacrima finali.\nLo schema narrativo tipico di questi film prevede un andamento ascendente, poi a tre quarti circa della durata un picco drammatico negativo, necessario per potere avere infine il ribaltamento che porti a una conclusione positiva. Il dramma \u00e8 completamente funzionale alla risoluzione finale, ma non ne viene comunque cancellato: malgrado gli happy ending, richiesti pi\u00f9 dalle citate convenzioni narrative che dal censorio codice Hays, traspare spesso quindi un pessimismo di fondo.\nPur realizzando delle fiabe moderne, anche con elementi fantastici, Capra \u00e8 mosso costantemente dall'intento di riprodurre la realt\u00e0 contemporanea, non di crearne una fantastica, per permettere al pubblico di identificarsi nei personaggi e nelle storie.\nSi tratta di un realismo spontaneo, non intellettuale, che fa critica sociale, ma in modo del tutto generico e superficiale, denunciando corruzione e malvagit\u00e0 di singoli individui, ma senza approfondirne davvero le cause.\nPer arrivare al pubblico, la via migliore \u00e8 quella della commedia, perch\u00e9 \u00abQuando la gente si diverte, \u00e8 pi\u00f9 disponibile, crede in te. Non puoi ridere con qualcuno che non ti piace. E quando ridono, cadono le difese, e allora cominciano ad essere interessati a quello che hai da dire, al \"messaggio\".\u00bb Capra comunque rifugge le ideologie, il suo messaggio \u00e8 semplice, essenziale:\n\"American Way of Life\".\nDifficile poter dire se nasca prima l'immaginario collettivo popolare o i film \"populisti\" di Capra: il regista si limita a riprodurre e mostrare su grande schermo le immagini e i miti della quotidiana vita piccolo-borghese americana, o d\u00e0 concretezza ai desideri e alle aspirazioni dell'uomo comune, registra e rappresenta o anticipa e produce la realt\u00e0?\nEsemplare in questo senso la leggenda urbana riguardo al crollo delle vendite di biancheria intima maschile in seguito alla scena di \"Accadde una notte\" in cui Clark Gable si spoglia rivelando di non indossare la canottiera (rappresentando probabilmente una realt\u00e0 di fatto, non causandola).\nIn ogni caso, quel che \u00e8 certo \u00e8 che il cinema di Capra appartiene al patrimonio condiviso della cultura statunitense e occidentale. Nel suo \"Romantic Comedy in Hollywood. From Lubitsch to Sturges\", James Harvey scrive che Capra, \u00abin molti modi profondi, \u00e8 nel passato di ciascuno di noi\u00bb.\nPrincipali collaboratori.\nI migliori risultati della carriera di Capra sono frutto del lavoro coordinato di un gruppo ben assortito di professionisti ai vertici dei rispettivi settori di competenza: lo sceneggiatore Robert Riskin, il direttore della fotografia Joseph Walker, gli attori Barbara Stanwyck, Gary Cooper, James Stewart, Jean Arthur.\nSceneggiatura.\nSe Jo Swerling \u00e8 lo sceneggiatore di fiducia di Capra nei suoi primi anni alla Columbia, da \"Femmine di lusso\" a \"Proibito\", a firmare i film migliori e pi\u00f9 celebri di Capra, quelli del \"periodo d'oro\" degli anni trenta, \u00e8 Robert Riskin. Si tratta di un sodalizio professionale fortunatissimo, che ha inizio con \"La donna del miracolo\", adattamento di un testo teatrale di Riskin, e prosegue per il resto della loro carriera, fino alla morte dello sceneggiatore nel 1955. \u00c8 una collaborazione di cos\u00ec assoluta sintonia intellettuale che \u00e8 impossibile capire in che misura l'uno abbia influenzato l'altro e viceversa. I detrattori di Capra hanno voluto sottolineare l'importanza di Riskin, in particolare il critico Joseph McBride, in un'impietosa biografia pubblicata solo dopo la morte del regista, ha sostenuto che lo sceneggiatore vada considerato il vero autore del cinema di Capra, il quale invece non ne avrebbe adeguatamente riconosciuto e anzi sminuito l'importanza, nella propria autobiografia.\nDirettore della fotografia.\nSe Robert Riskin \u00e8 il \"secondo cervello\" di Capra, Joseph Walker \u00e8 l'\"occhio\", lo sguardo sul mondo attraverso l'obiettivo della macchina da presa. \u00c8 una collaborazione che dura due decenni e venti film, da \"That Certain Thing\" fino a \"La vita \u00e8 meravigliosa\", con un'interruzione a fine anni trenta causata dalla rottura di Capra con la Columbia. A partire dagli anni cinquanta, Walker si dedicher\u00e0 con successo alla televisione, diventando uno dei migliori tecnici in circolazione (e inventando, fra l'altro, le prime lenti zoom).\nAl suo fedele collaboratore, a cui \u00e8 accomunato dalla formazione tecnica, Capra non chiede effetti artistici e tocchi d'autore, ma una fotografia discreta, capace di annullarsi, come la regia, a favore della narrazione: \u00abLa fotografia pi\u00f9 bella \u00e8 quella che non richiama l'attenzione su se stessa. [...] Una platea non dovrebbe mai accorgersi che un film \u00e8 stato diretto da un regista e che \u00e8 stato fotografato da un direttore della fotografia\u00bb. Lo stile deve quindi sacrificarsi alla funzionalit\u00e0 del plot.\nInterpreti.\nLa prima star del cinema di Capra \u00e8 Barbara Stanwyck, la donna del New Deal, attiva, moderna. \u00c8 lei la protagonista assoluta, grazie a personaggi femminili forti, per quanto ambigui, con partner maschili non all'altezza, mentre dopo il fortunatissimo \"Accadde una notte\", con la coppia perfettamente equilibrata Clark Gable e Claudette Colbert, i personaggi femminili tendono a diventare sempre pi\u00f9 secondari rispetto al protagonista maschile, la \"maschera\" e personaggio-chiave dell'universo capriano, a cui nel \"periodo d'oro\" danno corpo e volto due star di prima grandezza, James Stewart (tre volte) e Gary Cooper (due volte). La rassicurante Jean Arthur \u00e8 l'interprete femminile principale in tre occasioni, mentre la Stanwyck torner\u00e0 protagonista in \"Arriva John Doe\".\nAttorno alle star, esiste tutto un universo di comprimari e caratteristi, necessari per dare veramente vita al film. Fra i non protagonisti, una parte importante hanno gli interpreti dei \"grandi vecchi\", buoni e cattivi (Lionel Barrymore, Edward Arnold, Walter Connolly, Harry Carey, Claude Rains). Fra i caratteristi, Thomas Mitchell, Raymond Walburn, Guy Kibbee, Walter Brennan. Ci sono poi tutta una serie di volti anonimi, ricorrenti, a formare un unico, multiforme personaggio, la \"gente comune\".\nL'ottimismo di Capra: considerazioni critiche.\nFrank Capra, malgrado il successo popolare dei suoi film (o proprio a causa di questo), ha sempre avuto una buona schiera di detrattori, che ne hanno criticato il populismo, lo stucchevole ottimismo, la demagogia paternalistica, il democraticismo superficiale tendente a un atteggiamento reazionario e hanno coniato per il suo cinema il termine \"capracorn\", in senso dispregiativo. \u00c8 stato a lungo snobbato dai teorici della cosiddetta \"politica degli autori\" ed escluso dal novero dei grandi.\nNon ha aiutato il fatto che lo stesso Capra accreditasse una lettura conservatrice del suo cinema e della sua vita, recitando un ruolo volutamente naif e legittimando una visione qualunquista dei suoi film, basati sui buoni sentimenti e sulla semplicit\u00e0. E non \u00e8 un caso che il presidente repubblicano Ronald Reagan citasse il discorso di \"\u00c8 arrivata la felicit\u00e0\" per spiegare alla gente il suo programma economico.\nSecondo altri critici l'ottimismo di Capra, a una lettura pi\u00f9 profonda, ha invece risvolti pi\u00f9 disincantati e amari. A ben guardare i suoi \"happy-ending\" hanno sempre una facilit\u00e0 troppo ovvia, quasi banale tanto da sembrare ambigui e posticci, come se fosse una scusa per coprire una realt\u00e0 ben pi\u00f9 amara. Le sue storie sono infatti pessimiste fino all'ultima sequenza, quando improvvisamente e senza una logica apparente le cose si capovolgono, in maniera poco verosimile e quasi miracolosa. In \"Mr Smith va a Washington\" ad esempio una banda di politici corrotti, contro la quale il protagonista ha lottato per tutto il film, sembra avere la meglio finch\u00e9 sul finale il capo dei truffatori non decide di confessare spontaneamente le sue colpe. Lo spettatore pu\u00f2 scegliere: credere al finale e continuare a sognare, oppure ripensare a come le cose vanno realmente nella realt\u00e0, pur con la speranza per\u00f2 che la realt\u00e0 possa cambiare.\nLa considerazione critica dell'opera di Capra quindi \u00e8 cambiata a cominciare dai primi anni ottanta, con una serie di studi che ne hanno recuperato e riletto l'opera e soprattutto con il premio speciale alla carriera dell'American Film Institute.\nInfluenze sul cinema successivo.\nIl cinema di Capra ha inciso cos\u00ec profondamente nell'immaginario collettivo, non solo americano, che di fatto \u00e8 patrimonio condiviso di qualsiasi cineasta. Qui ci limitiamo a citare quei film che ne richiamano esplicitamente temi e forme.\nLa commedia fantastica degli anni ottanta ad esempio dimostra non pochi echi della poetica capriana, \u00e8 il caso di \"Gremlins\" (1984) di Joe Dante o \"Ritorno al futuro\" (1985) di Robert Zemeckis, ma soprattutto di quelle commedie che mettono in scena il mondo della finanza, come \"Una poltrona per due\" (1983) di John Landis. Un'altra opera di quegli anni \u00aballa quale non \u00e8 estranea la lezione di Frank Capra\u00bb \u00e8 \"Tucker, un uomo e il suo sogno\" di Francis Ford Coppola, il quale aveva offerto invano proprio a Capra di ricoprire il ruolo di produttore esecutivo.\nC'\u00e8 stato poi tra gli anni novanta e i primissimi anni del duemila il caso d'un curioso \"revival\" del suo cinema: \"I soldi degli altri\" (1991) di Norman Jewison, \"Eroe per caso\" (1992) di Stephen Frears, \"Dave - Presidente per un giorno\" (1993) di Ivan Reitman, \"Mister Hula Hoop\" (1994) dei Fratelli Coen, \"Forrest Gump\" (1994) di Robert Zemeckis, \"Pu\u00f2 succedere anche a te\" (1994) di Andrew Bergman, \"The Family Man\" (2000) di Brett Ratner e \"Mr. Deeds\" (2002) di Steven Brill, quest'ultimo un rifacimento abbastanza lampante d'uno dei suoi film pi\u00f9 famosi, \"\u00c8 arrivata la felicit\u00e0\" (1936), aventi per protagonisti Adam Sandler e Winona Ryder.\nRiconoscimenti.\nI suoi film hanno vinto quattordici premi, oltre alle innumerevoli candidature. Solo John Ford ha vinto pi\u00f9 Oscar di lui come regista (quattro), mentre William Wyler \u00e8 l'unico, oltre a Capra, ad averne vinti tre."}
{"id": "65917", "revid": "21371", "url": "https://it.wikipedia.org/wiki?curid=65917", "title": "L'arte nell'Antica Grecia", "text": ""}
{"id": "65918", "revid": "2207", "url": "https://it.wikipedia.org/wiki?curid=65918", "title": "Computer Art", "text": ""}
{"id": "65919", "revid": "44939", "url": "https://it.wikipedia.org/wiki?curid=65919", "title": "Adenosin-trifosfato", "text": ""}
{"id": "65920", "revid": "1226", "url": "https://it.wikipedia.org/wiki?curid=65920", "title": "Digital art", "text": ""}
{"id": "65922", "revid": "1226", "url": "https://it.wikipedia.org/wiki?curid=65922", "title": "Pop Art", "text": ""}
{"id": "65923", "revid": "1226", "url": "https://it.wikipedia.org/wiki?curid=65923", "title": "Performance Art", "text": ""}
{"id": "65926", "revid": "10548", "url": "https://it.wikipedia.org/wiki?curid=65926", "title": "Arte greca antica", "text": ""}
{"id": "65927", "revid": "1226", "url": "https://it.wikipedia.org/wiki?curid=65927", "title": "Giardino dei tarocchi", "text": ""}
{"id": "65929", "revid": "123640418", "url": "https://it.wikipedia.org/wiki?curid=65929", "title": "Ricottura", "text": "La ricottura di una lega metallica \u00e8 un trattamento termico che consiste nel riscaldamento ad una temperatura superiore a quella di austenitizzazione (Ac3 + 50-70\u00a0\u00b0C), seguito dalla permanenza di durata opportuna e da un lento raffreddamento solitamente in forno. Deve conseguire uno o pi\u00f9 dei seguenti obiettivi:\nSi utilizza prevalentemente su acciai e su rame per prepararli alle fasi successive della lavorazione, rendendo il materiale pi\u00f9 dolce e pi\u00f9 omogeneo.\nNel caso dell'acciaio, si riscalda sino ad una temperatura poco superiore a quella di austenitizzazione e si mantiene a tale temperatura per un tempo sufficiente a trasformarlo completamente in austenite; segue poi un lento raffreddamento in forno.\nTramite la ricottura viene alterata la microstruttura del materiale, causando mutamenti nelle sue propriet\u00e0 quali la flessibilit\u00e0 e la durezza. Il risultato tipico \u00e8 la rimozione dei difetti della struttura cristallina.\nPu\u00f2 avere anche lo scopo di uniformare la composizione chimica dell'acciaio, in tal caso il riscaldamento \u00e8 eseguito ad una temperatura pi\u00f9 elevata e per tempi pi\u00f9 lunghi.\nI processi che portano alle modifiche del reticolo cristallino durante la ricottura hanno ispirato in informatica la tecnica della ricottura simulata (o \"simulated annealing\"), che \u00e8 una metaeuristica simile agli algoritmi genetici.\nRicottura completa o profonda.\nDetta anche genericamente \"ricottura\", essa \u00e8 eseguibile sugli acciai dotati di punti di trasformazione e consiste in:\nLa struttura perlitica cos\u00ec raggiunta comporta l'addolcimento massimo e quindi un'ottima lavorabilit\u00e0 a freddo. Lo svantaggio \u00e8 costituito dall'ampia durata del trattamento e dalla formazione di una struttura grossolana e non ben definita.\nRicottura di omogeneizzazione.\nA differenza della precedente, non necessita di acciai con punti di trasformazione; essa raggiunge risultati simili, ma si sottolinea soprattutto la sua necessit\u00e0 per sciogliere eventuali fasi fragili presenti, ad esempio carburi eutectici grossolani, che, sopravvivendo alle successive lavorazioni a caldo, infragilirebbero pezzi in esercizio, come il tagliente di utensili in acciaio rapido o superfici di attrito di cuscinetti.\nEssendo costosa, si deve valutarne attentamente la necessit\u00e0, di solito evidente solo per acciai di elevata qualit\u00e0 per applicazioni critiche (unico caso di acciaio al carbonio che viene cos\u00ec ricotto \u00e8 quello \"automatico\", per evitare che le segregazioni di zolfo ai giunti dei grani provochino fragilit\u00e0 al rosso).\nIl processo prevede una permanenza di parecchie ore a T = Ac3 + 100-200\u00a0\u00b0C: questo comporta notevoli perdite per ossidazione e, negli acciai ipoeutectoidici, ingrossamento della grana cristallina (surriscaldamento), a cui porre rimedio con la normalizzazione.\nRicottura isotermica o incompleta.\nVolendo velocizzare la ricottura profonda o di globulizzazione, si pu\u00f2 optare per la ricottura isotermica, la quale prevede:\nLa Tiso determina la struttura finale dell'acciaio e quindi la sua durezza, scelta in base alla desiderata deformabilit\u00e0 o lavorabilit\u00e0 alle macchine utensili. Si ottiene cos\u00ec ferrite e/o perlite lamellare strutturalmente molto uniformi, grazie alla sosta a temperatura costante.\nRicottura di coalescenza o di globulizzazione.\nDetta anche ricottura pendolare, conferisce alla cementite una conformazione nettamente \"sferoidale\" e una distribuzione uniforme. La perlite globulare ha una configurazione stabile, in quanto l'energia superficiale diminuisce rispetto alla configurazione lamellare: questo trattamento aumenta quindi la tenacit\u00e0 e duttilit\u00e0. Si opera con un tempo di riscaldamento molto lungo (circa 30 ore) o oscillando la temperatura di 20-30\u00a0\u00b0C attorno ad A1.\nIl risultato tecnologico \u00e8 un acciaio ben truciolabile e stampabile anche a freddo, costituito da ferrite interrotta da globuli di cementite. Lo svantaggio consiste in una ritardata dissoluzione della cementite nell'austenite nella successiva tempra.\nAd esempio l'acciaio 100Cr6, per la costruzione di cuscinetti a rotolamento, \u00e8 cos\u00ec trattato.\nRicottura di Ricristallizzazione.\nRiscaldamento dell'acciaio a t&gt;A1 che causa la completa sostituzione della struttura distorta ed incrudita (da deformazioni a freddo) con una nuova struttura. Da notare che la temperatura di ricristallizzazione diminuisce all'aumentare del grado di incrudimento.\nRicottura di Restaurazione.\nAvviene con riscaldamento dell'acciaio al di sotto della temperatura di ricristallizzazione. Con questo processo non si ottiene una modifica\ndella struttura cristallina ma solo una distensione del reticolo deformato dall'azione di forze esterne in seguito a deformazione plastica.\nTende a riportare il reticolo vicino alle condizioni di equilibrio pre-deformazione senza per\u00f2 eliminare completamente gli effetti di \nquest'ultima.\nAltre applicazioni.\n- Il processo di ricottura (annealing) trova applicazioni nel campo delle microstrutture elettroniche, con lo scopo di ridurre le tensioni interne al reticolo cristallino del silicio.\n- Spesso la ricottura si utilizza per non far criccare un metallo durante il processo di laminazione, processo durante il quale il metallo viene \"assottigliato\" passando tra due rulli che costituiscono proprio il Laminatoio. Osservando, ad esempio, i grafici sforzo-deformazione di una prova di trazione dell' acciaio1018: \n1) Ricotto;\n2) Laminato a freddo (nel quale per appunto NON avviene innalzamento di temperatura o ricottura).\nSi nota immediatamente una differenza tra il carico di snervamento, l'estensione della regione plastica (duttilit\u00e0) e l'intensit\u00e0 dello sforzo necessario per portare il materiale a frattura tra i due grafici. Quello che accade \u00e8 che il materiale ricotto \u00e8 stato lavorato in regime termico maggiore, con la conseguente possibilit\u00e0 di maggiore movimento da parte dei suoi atomi costituenti ma solo durante la lavorazione (ovvero l'assottigliamento da parte dei rulli), ci\u00f2 ha portato a una riorganizzazione degli atomi, dei loro legami, ma soprattutto un movimento di dislocazioni quindi una riorganizzazione cristallina, che ha consentito un accumularsi maggiore di dislocazioni, con conseguente aumento di densit\u00e0 di dislocazione. \nProprio in questi termini la ricottura \u00e8 efficace, banalmente permette di \"comprimere\" un metallo senza criccarlo, con conseguente maggiore capacit\u00e0 di applicazione (possiamo lavorarlo con pi\u00f9 facilit\u00e0, quindi sceglierne la forma) e abbattendo gli esorbitanti costi di un processo effettuato integralmente sotto alta temperatura."}
{"id": "65934", "revid": "125811200", "url": "https://it.wikipedia.org/wiki?curid=65934", "title": "Enrico Simonetti", "text": "Biografia.\nVisse in Brasile dal 1952 al 1962, avendo fra l'altro un proprio show alla televisione, \"Simonetti Show\", con grande successo,poi torn\u00f2 in Italia.\n\u00c8 il padre di Claudio Simonetti, a sua volta tastierista compositore, noto per le celeberrime colonne sonore a diversi film di Dario Argento\nLa musica pi\u00f9 celebre composta da Simonetti fu utilizzata come sigla dello sceneggiato \"Gamma\", diretto nel 1975 da Salvatore Nocita: mantenne per molte settimane il primo posto dei 45 giri pi\u00f9 venduti; dello stesso anno \u00e8 \"Blue frog\". \nMusicista di talento, Simonetti fu anche un brillante presentatore e un amabile intrattenitore, capace di suscitare tenerezza negli adulti ed interesse nei pi\u00f9 piccini con le sue \"favolette\" al pianoforte. Da ricordare, in proposito, alcune trasmissioni di successo quali \"Il signore ha suonato?\", \"Lei non si preoccupi\" e \"Aiuto \u00e8 vacanza\" con Isabella Biagini negli anni sessanta, \"L'amico della notte\" e \"Non tocchiamo quel tasto\" negli anni settanta. Diresse inoltre il complesso orchestrale in alcune riviste del sabato sera quali \"Senza rete\" con Ornella Vanoni, \"Canzonissima 1972\" nel 1972 e \"Formula due\" del 1973 con Loretta Goggi e Alighiero Noschese. Di queste ultime due fu anche l'autore delle sigle, rispettivamente \"Vieni via con me (Tarata-pun-zi-\u00e8)\" e \"Molla tutto\" e la struggente \"Per dire ciao\". Successivamente diresse l'orchestra nel variet\u00e0 \"Scuola serale per aspiranti italiani\" condotto nel 1977 da Anna Mazzamauro.\nEnrico Simonetti partecip\u00f2 anche in veste di attore in diversi film, tra cui si ricordano \"Una ragazza tutta d'oro\" del 1967, \"Amanti\" del 1968, \"Grazie... nonna\" del 1975 e \"Ridendo e scherzando\" del 1978, che \u00e8 il suo ultimo film e di cui \u00e8 anche autore della colonna sonora. Nel western musicale per la RAI, \"Non cantare, spara\" del 1968, \u00e8 fra i protagonisti nei panni dello sceriffo nonch\u00e9, all'occorrenza, pianista del saloon e organista della chiesa.\nFu membro della Massoneria.\nMor\u00ec in una clinica romana nel 1978 all'et\u00e0 di 54 anni, per alcune complicazioni in seguito ad un'operazione chirurgica di asportazione di un tumore alla gola. I familiari riferirono in televisione che lo specialista che lo aveva in cura non si era fatto trovare reperibile, malgrado le continue ricerche ed il progressivo peggioramento del quadro clinico. La citt\u00e0 di Alassio gli ha dedicato l'auditorium in regione San Rocco."}
{"id": "65938", "revid": "919135", "url": "https://it.wikipedia.org/wiki?curid=65938", "title": "Matrice delle adiacenze", "text": "La matrice delle adiacenze o \"matrice di connessione\" costituisce una particolare struttura dati comunemente utilizzata nella rappresentazione dei grafi finiti. Dato un qualsiasi grafo la sua matrice delle adiacenze \u00e8 costituita da una matrice binaria quadrata che ha come indici di righe e colonne i nomi dei vertici del grafo. Nel posto formula_1 della matrice si trova un 1 se e solo se esiste nel grafo un arco che va dal vertice formula_2 al vertice formula_3 altrimenti si trova uno 0.\nQuesti tipi di matrici sono ampiamente utilizzate nella stesura di algoritmi che operano su grafi finiti e in generale nella loro rappresentazione informatica. Nel caso la matrice di adiacenza sia una matrice sparsa, ad essa \u00e8 preferibile l'impiego della lista di adiacenza.\nSe al posto degli 1 nella matrice si trovano dei numeri, questi sono da interpretare come il peso attribuito a ciascun collegamento. Ad esempio se l'insieme dei vertici del grafo rappresenta una serie di punti su una carta geografica, il peso degli archi pu\u00f2 essere interpretato come la distanza dei punti che questi connettono. Se la somma degli elementi di ogni colonna \u00e8 uguale a 1, allora la matrice \u00e8 detta \"matrice di Markov\", in quanto applicabile a un \"processo markoviano\". \nNel caso della rappresentazione di grafi non orientati, la matrice \u00e8 simmetrica rispetto alla diagonale principale.\nUna delle caratteristiche fondamentali di questa matrice \u00e8 di permettere di ottenere il numero di percorsi di lunghezza formula_4 da un nodo formula_2 ad un nodo formula_6 per ottenerlo \u00e8 sufficiente fare la potenza formula_4-sima della matrice e vedere il numero che compare al posto formula_8"}
{"id": "65939", "revid": "174925", "url": "https://it.wikipedia.org/wiki?curid=65939", "title": "Coefficiente angolare", "text": "In geometria analitica il coefficiente angolare (in lingua inglese \"slope\", \"pendenza\") di una retta \"non verticale\" nel piano cartesiano \u00e8 il coefficiente formula_1 che compare nella sua equazione, scritta nella forma:\nPartendo dai coefficienti dell'equazione generale\ncon formula_4 (retta non verticale), il coefficiente angolare \u00e8 espresso dal rapporto\nDue rette (non verticali) sono parallele esattamente quando hanno lo stesso coefficiente angolare; in particolare, il coefficiente angolare della retta passante per l'origine,\n\u00e8 la tangente degli angoli formati dalla retta con l'asse delle ascisse: la retta infatti passa per il punto di coordinate formula_7, quindi\nIl coefficiente angolare di una retta (non verticale) \u00e8 il rapporto tra la differenza delle ordinate e la differenza delle ascisse fra due punti distinti della retta, formula_9 e formula_10:\nPer una retta verticale, di equazione formula_12, questa espressione \u00e8 priva di significato: due distinti punti della retta hanno diverse coordinate formula_13 ma uguali coordinate formula_14, quindi per calcolare il rapporto bisognerebbe dividere per zero (al contrario, in geometria proiettiva il simbolo formula_15 \u00e8 ben definito).\nConsiderando la retta come grafico di una funzione formula_16, il suo coefficiente angolare \u00e8 la derivata della funzione: formula_17 (la retta \"tangente\" \u00e8 la retta stessa).\nPoich\u00e9 due rette in forma generale, formula_3 e formula_19, sono perpendicolari esattamente quando formula_20, ne segue che due rette (non verticali) formula_21 e formula_22 sono perpendicolari esattamente quando il prodotto dei loro coefficienti angolari \u00e8 \nQuesta condizione pu\u00f2 essere riscritta come formula_24, ed espressa dicendo che formula_25 \u00e8 l\"'antireciproco\" (opposto del reciproco) di formula_1."}
{"id": "65940", "revid": "9", "url": "https://it.wikipedia.org/wiki?curid=65940", "title": "Geometria frattale", "text": ""}
{"id": "65943", "revid": "590", "url": "https://it.wikipedia.org/wiki?curid=65943", "title": "Le cronache di Narnia", "text": "Le cronache di Narnia (titolo originale in inglese: \"The Chronicles of Narnia\") \u00e8 una serie di romanzi high fantasy scritta da C. S. Lewis, principalmente ambientata nell'immaginaria \"Terra di Narnia.\" Ideata nel 1939, fu pubblicata in tre volumi tra il 1950 e il 1956. Tradotta in 47 lingue, con una vendita complessiva che supera i 100 milioni di copie, resta una delle opere letterarie pi\u00f9 popolari del XX secolo.\nElenco dei romanzi.\nI libri nell'ordine di pubblicazione:\nMacmillan, il primo editore americano, pubblic\u00f2 i romanzi secondo l'ordine di pubblicazione originale, ma quando HarperCollins ottenne la serie segu\u00ec il suggerimento di Douglas Gresham, figlio adottivo di Lewis, e rinumer\u00f2 i libri secondo la cronologia interna alla trama.\nGresham, citando la risposta di Lewis a una lettera del 1957 di un fan americano che aveva discusso con sua madre riguardo a quest'ordine, disse:\nNonostante ci\u00f2, il riordino dei libri ha irritato molti appassionati che apprezzavano l'ordine originale che introduceva i fatti per poi approfondirli nei prequel. Altre motivazioni riguardano la sottotitolazione \"Il ritorno a Narnia\" ne \"Il Principe Caspian\" e due frammenti estratti dal testo de \"Il leone, la strega e l'armadio\" che andrebbero a conferma dell'ordine di pubblicazione, quali \"\u00abNessuno dei bambini conosceva chi era Aslan, non pi\u00f9 di quanto non lo conoscete voi.\u00bb\" e \"\u00abQuesta \u00e8 la fine dell'avventura del guardaroba. Ma se il Professore aveva ragione, era solo l'inizio delle avventure di Narnia.\u00bb\"\nL'edizione italiana a cura di Arnoldo Mondadori Editore ha seguito l'ordine cronologico interno alla trama, pubblicando la serie in tre volumi:\nOrigine del nome.\nIl nome \"Narnia\" deriva da Narni, citt\u00e0 italiana in Provincia di Terni che in latino si chiamava appunto Narnia. Lancelyn Green scrive:\nTemi cristiani.\nI libri contengono chiare allusioni alla dottrina cristiana. La saga pu\u00f2 essere letta come una storia del mondo, dalla creazione (\"Il nipote del mago\") fino alla fine (\"L'ultima battaglia\"): Aslan compare come una rappresentazione di Cristo, mentre l'Imperatore d'Oltremare come una raffigurazione di Dio. Nel libro \"La sedia d'argento\", la strega malvagia che si trasforma in un serpente pu\u00f2 essere vista come il Serpente che tent\u00f2 Eva nella Bibbia; cos\u00ec come ne \"Il nipote del mago\" dove la strega tenta il protagonista di assaggiare una mela (al quale gli era stato vietato da Aslan) volendolo convincere della sua bont\u00e0. Nell'ultimo libro pu\u00f2 essere individuato un riferimento alla venuta di un anticristo nella figura dell'asino travestito da Aslan, seguita dalla fine del mondo e dal giudizio universale. Sempre nell'ultimo libro, si pu\u00f2 paragonare il dio Tash al diavolo. Tuttavia, una lettura esclusivamente allegorica di questi libri potrebbe risultare riduttiva. Se Lewis si convert\u00ec solo da adulto al Cristianesimo, l'introduzione di concetti teologici cristiani nelle avventure di Narnia appare funzionale alla definizione di temi facilmente comprensibili a un pubblico giovane.\nIl successo di Lewis sta nel fatto che \"Le Cronache di Narnia\" siano diventate una lettura apprezzata sia dai bambini che dagli adulti. L'elemento teologico \u00e8 ben inserito all'interno delle storie, e i libri possono essere letti per il loro contenuto colorito, avventuroso e mitologico. Lewis stesso sostenne che non sono allegoriche, ma \"supposizionali\", pi\u00f9 simili a qualcosa che ora chiameremmo storia alternativa.\nUna delle pi\u00f9 celebri pubblicazioni accademiche di Lewis fu \"The Allegory of Love\" (1936), riguardo all'allegoria medievale nel contesto dell'amor cortese.\nA questa pare far riferimento quando scrivendo a un giovane ammiratore:\nIn un'altra lettera afferma chiaramente:\nLewis inoltre sfata il mito che egli avesse originariamente composto le storie allo scopo di diffondere i principi cristiani:\nLewis, in un suo libro che parlava dei tre modi per scrivere ai bambini, disse anche che un giorno un suo amico che era padre, riferendosi alla scena in cui Edmund mangi\u00f2 i dolcetti della strega (scena del libro \"Il leone, la strega e l'armadio\"), disse: \"Capisco perch\u00e9 hai inserito quella scena: per compiacere gli adulti bisogna inserire delle scene di sesso ma, trattandosi di bambini, \u00e8 ovvio mettere qualcosa da cui siano attratti, quindi i dolcetti\".\nNon \u00e8 da escludere, infine, la derivazione di alcuni simboli dal ricco apparato iconografico dell'alchimia e della filosofia ermetica (cfr. Sebastiano B. Brocchi, \"Il Sacrificio del Leone, dalla Psicologia del Profondo alle Cronache di Narnia\").\nControversie.\nC. S. Lewis e \"Le Cronache di Narnia\" hanno ricevuto nel corso degli anni molte critiche, specialmente da colleghi. Le accuse di sessismo prendono spunto dalla descrizione di Susan Pevensie in \"L'Ultima battaglia\", in cui Lewis, parlando di Susan, la definisce \"non pi\u00f9 amica di Narnia\", ma interessata a \"null'altro che rossetti, calze di nylon e inviti\".\nJ. K. Rowling, autrice della serie di Harry Potter, ha dichiarato:\nPhilip Pullman, autore ateo della trilogia \"Queste oscure materie\", oppositore di Lewis al punto da essere nominato \"l'anti-Lewis\", ha descritto le storie come \"monumentalmente misogine\" (Ezard 2002). La sua interpretazione dei brani su Susan \u00e8 la seguente:\nAltri invece, tra cui l'editore Andrew Rilstone, si oppongono a questo punto di vista, sostenendo che la frase su \"rossetti, calze e inviti\" viene citata fuori contesto. In realt\u00e0 in \"L'Ultima Battaglia\" Susan \u00e8 esclusa da Narnia esplicitamente perch\u00e9 non ci crede pi\u00f9. Alla fine della storia Susan \u00e8 per\u00f2 ancora viva e la sua sorte ultima non viene precisata. Inoltre la maturit\u00e0 di Susan \u00e8 posta sotto una luce positiva in \"Il cavallo e il ragazzo\".\nPerch\u00e9, chiedono i sostenitori di Lewis, pi\u00f9 tardi avrebbe usato questa caratteristica come un mezzo di esclusione per Narnia? E citano i ruoli positivi di varie figure femminili della serie, tra cui quello di Jill Pole ne \"La Sedia d`Argento\", di Aravis Tarkheena in \"Il cavallo e il ragazzo\", di Polly Plummer in \"Il nipote del mago\" e, in particolare, quello di Lucy Pevensie in \"Il leone, la strega e l'armadio\". Jacobs afferma che Lucy \u00e8 la pi\u00f9 ammirevole dei personaggi della serie, e che nel corso delle storie le ragazze escono generalmente sotto una luce pi\u00f9 positiva dei ragazzi.\nTrasposizioni in altri media.\nTelevisione.\n\"Le Cronache di Narnia - l leone, la strega e l'armadio; Il principe Caspian; Il viaggio del veliero; La sedia d'argento\" (BBC, 1988-1990)\nCinema.\nNel 2005, dopo anni di attese e rinvii, Walden Media e Walt Disney Pictures hanno realizzato una versione cinematografica de \"Il leone, la strega e l'armadio\" intitolata \"Le cronache di Narnia - Il leone, la strega e l'armadio\". Le riprese del film, sotto la direzione di Andrew Adamson, sono state effettuate principalmente in Nuova Zelanda e in parte nella Repubblica Ceca. All'adattamento della sceneggiatura hanno preso parte Ann Peacock, Christopher Markus, Stephen McFeely e lo stesso regista. Le musiche sono state curate da Harry Gregson-Williams, gli effetti speciali sono stati realizzati dalla Industrial Light and Magic di George Lucas.\nSeguendo lo stesso ordine con il quale C. S. Lewis ha scritto i libri, nel 2008 \u00e8 stato realizzato \"Le cronache di Narnia - Il principe Caspian\", secondo capitolo della saga, ancora diretto da Adamson, nelle sale dal 16 maggio 2008 in America, in Italia dal 14 agosto dello stesso anno.\nLe riprese del film \"Le cronache di Narnia - Il viaggio del veliero\" sono incominciate nel luglio 2009: la maggior parte delle scene \u00e8 stata girata in un enorme set acquatico (come nel film \"Titanic\"). Questo film non \u00e8 stato prodotto come i precedenti dalla Walt Disney Pictures, che ha ceduto i diritti alla 20th Century Fox con la Walden Media. Il film \u00e8 uscito nelle sale italiane il 17 dicembre 2010.\nNonostante inizialmente, dopo l'uscita de \"Il viaggio del veliero\", vi fosse un progetto di portare sul grande schermo \"Il nipote del mago\", il libro primo in ordine cronologico della serie di \"Narnia\", non se ne \u00e8 pi\u00f9 parlato ufficialmente fino al 1\u00ba ottobre 2013, quando la C. S. Lewis Company e la Mark Gordon Company hanno rilasciato un comunicato stampa in cui annunciavano che il quarto film delle \"Cronache di Narnia\" sarebbe stato tratto dal libro \"La sedia d'argento\", e che il film sarebbe arrivato nelle sale statunitensi tra il 2015 e il 2016; il progetto, per\u00f2, non si \u00e8 concretizzato.\nInfluenza culturale.\nLa serie di romanzi inglesi di Philip Pullman \"Queste oscure materie\" (\"His Dark Materials\") \u00e8 stata considerata una \"risposta\" alle \"Cronache di Narnia\". \"Queste oscure materie\" favorisce la scienza e la ragione sulla religione, rifiutando completamente i temi della teologia cristiana che permeano la serie di Narnia, pur contenendo molti degli stessi argomenti, soggetti e tipi di personaggi (animali parlanti inclusi) delle \"Cronache di Narnia\".\nL'autrice J. K. Rowling ha espresso il suo apprezzamento per i libri di Narnia, ai quali si \u00e8 in parte ispirata. Elementi del mondo fantastico creato da Lewis possono essere ritrovati nel mondo di Harry Potter creato dalla Rowling, particolarmente nelle creature magiche.\nLa serie di fumetti \"The Sandman\" scritta da Neil Gaiman nel suo ciclo di storie intitolato \"Il gioco della vita\" (\"A Game of You\") \u2013 5\u00b0 Volume della serie pubblicato, In Italia, dalla \"Magic Press\" \u2013, rappresenta una valle fantastica nello stile di Narnia che pu\u00f2 essere visitata dal mondo reale.\nTolkien defin\u00ec spesso Narnia come una sorta di caos primordiale, esprimendo stupore per il fatto che il suo amico e collega Lewis non avesse perfezionato i nomi delle dinastie e dei re e, in generale, non si fosse adoperato per rendere pi\u00f9 coerente la mitologia di Narnia.\nIl videogioco \"\" della serie Simon the Sorcerer \u00e8 un chiaro riferimento al pi\u00f9 celebre libro della saga."}
{"id": "65945", "revid": "416175", "url": "https://it.wikipedia.org/wiki?curid=65945", "title": "Paganella", "text": "La Paganella \u00e8 un gruppo montuoso che si trova in Provincia di Trento, interessando i comuni di Fai della Paganella, Andalo, Molveno, Vallelaghi, Cavedago e Terre d'Adige e sovrastando la citt\u00e0 di Trento da nord-ovest. Il suo nome verrebbe dall'appellativo \"la valle del \"pagus\"\".\nSi tratta di un piccolo gruppo montuoso composto da alcune cime, di cui la vetta pi\u00f9 alta \u00e8 la \"Roda\", con un'altezza di 2125 metri, con le cime minori che sono gli \"Spaloti di Fai\" e il \"Becco di Corno\" a nord, gli speroni \"Annetta\" e \"Vettorato\" a sud. Sulla vetta \u00e8 ubicata la stazione meteorologica di Paganella, ufficialmente riconosciuta dall'organizzazione meteorologica mondiale, che costituisce un punto di riferimento per lo studio e l'analisi del clima della corrispondente area alpina.\nStoria.\nDa reperti archeologici (selci, cocci di terracotta) ritrovati nel lago di Molveno si ha testimonianza della presenza dell'uomo nell'area sin dal neolitico. L'uomo era presente in maniera stabile nella \"valle delle Seghe\" a partire dal III millennio a.C., per poi spostarsi nei pressi di Molveno a seguito della frana che cre\u00f2 l'omonimo lago.\nAltre testimonianze parlano della presenza vicino a Fai della Paganella di un villaggio retico del V - IV secolo a.C. La conquista romana lascia poche tracce nell'Altopiano. Anche la cristianizzazione della Paganella avviene tardi rispetto al Trentino e all'Alto Adige, fra il V e VI secolo. \nNell'alto Medioevo, la regione ebbe a subire numerose invasioni dovute alla collocazione strategica della val d'Adige (Longobardi nel 560 d.C. e poi i Franchi nel 590 d.C.). L'Altopiano fu conteso nel corso dei secoli XIII e XIV dai Vescovi di Trento, i conti di Flavon ed i conti del Tirolo. In epoca napoleonica, gli Austriaci contrastarono l'avanzata dei Francesi nella zona.\nTurismo.\nGrossa differenza vi \u00e8 tra i due versanti della Paganella.\nIl versante ovest, quello che guarda sull'altipiano di Andalo e Fai \u00e8 ricco di boschi, sentieri e piste da sci. Questa zona \u00e8 la maggiormente frequentata nel periodo invernale a causa della ricchezza di infrastrutture sciistiche. \nIl versante est cala a picco sulla valle dell'Adige.\nCon le sue pareti calcaree, questa era un tempo la palestra dei rocciatori cittadini e sulle vie pi\u00f9 ardite si cimentavano autentici fuoriclasse come Bruno Detassis e Cesare Maestri.\nNel 2016 \u00e8 stata aperta una via ferrata, la via ferrata delle aquile, che da Cima Roda (2.125 m) costeggia la base del Dente di Corno.\nUn canto alpino.\nLa Paganella, con il suo sopraccitato unico panorama della Val d'Adige che offre, ha ispirato pure un canto alpino intitolato appunto \"La Paganella\". Questo brano per sole voci maschili dalla tipica allegra sonorit\u00e0 della musica corale di montagna \u00e8 molto conosciuto soprattutto nelle registrazioni del famoso Coro della SAT: la struttura musicale si impone fra le pi\u00f9 complesse nel repertorio della musica di montagna, ed \u00e8 accompagnata da un testo (in dialetto trentino) che accenna immancabilmente alla compagnia femminile e alla degustazione di vino, il tutto sulla sommit\u00e0 della Paganella elevata ormai a cima quasi sacra.\nDal testo alcuni versi tradotti riportano la grandiosit\u00e0 della vista godibile dal versante est:"}
{"id": "65946", "revid": "9733", "url": "https://it.wikipedia.org/wiki?curid=65946", "title": "Incruditura", "text": ""}
{"id": "65947", "revid": "745179", "url": "https://it.wikipedia.org/wiki?curid=65947", "title": "Allattamento artificiale", "text": ""}
{"id": "65948", "revid": "486946", "url": "https://it.wikipedia.org/wiki?curid=65948", "title": "Allattamento naturale", "text": ""}
{"id": "65949", "revid": "1522738", "url": "https://it.wikipedia.org/wiki?curid=65949", "title": "Sun Yat-sen", "text": "\u00c8 considerato il padre della Cina moderna e uno dei pi\u00f9 importanti rivoluzionari cinesi, fondatore del partito Kuomintang, tra i primi a proporre il rovesciamento dell'Impero cinese (in quel momento sorretto dalla dinastia Qing) e a considerare il problema della democrazia.\nSun guid\u00f2 la rivoluzione Xinhai del 1911 che depose i Qing e instaur\u00f2 la nuova Repubblica di Cina, ma la sua presidenza (provvisoria) dur\u00f2 solamente poco pi\u00f9 di due mesi, perch\u00e9 il potere fin\u00ec nelle mani dei signori della guerra dell'Esercito Beiyang, che mantennero la Cina divisa fino alla spedizione del Nord (1926-1928), ideata da Sun stesso per riunificare il Paese, ma che non pot\u00e9 mai vedere perch\u00e9 mor\u00ec nel 1925.\nTanto Taiwan, governata fino agli anni '70 dal Governo nazionalista di Chiang Kai-shek, rifugiatosi sull'isola nel 1949, dopo la vittoria dei comunisti nella guerra civile, quanto la Repubblica Popolare Cinese ne rivendicano l'eredit\u00e0.\nBiografia.\nLa formazione.\nSun Yat-sen nacque in una tradizionale famiglia contadina cinese, nella regione della Cina che, pi\u00f9 di ogni altra, era stata trasformata dalle idee occidentali: il Guangdong. Sun aveva sentito parlare fin da bambino della rivolta dei Taiping, alla quale un suo zio aveva partecipato. Tutta la sua vita sarebbe trascorsa tra due mondi: la sua filosofia era quella di combinare il bisogno di una modernizzazione di tipo \u201coccidentale\u201d con le tradizioni cinesi.\nFrequent\u00f2 la scuola elementare nel suo villaggio, ma gi\u00e0 a tredici anni part\u00ec per raggiungere il fratello maggiore nelle isole Hawaii, frequentando una scuola occidentale a Honolulu. Nel 1892 si laure\u00f2 in Medicina a Hong Kong e cominci\u00f2 a gestire una farmacia a Canton che si chiamava significativamente East-West. All'Hong Kong College of Medicine fu allievo di James Cantlie, noto nella letteratura chirurgica per la proposta di divisione del fegato secondo un piano sagittale passante per il solco della vena cava e la fossa cistica (piano di Cantlie). Sun Yat-sen fu aiutato dal professor Cantlie nella sua carriera professionale e politica.\nIl battesimo cristiano.\nAl College Sun Yat-sen aveva studiato, tra le altre materie, storia del cristianesimo. L'istituto disponeva di una cappella dove veniva celebrata la messa ogni domenica. Sun Yat-sen venne cos\u00ec in contatto con la religione cristiana. A Hong Kong Sun Yat-sen ricevette il battesimo cristiano secondo il rito della Chiesa Congregazionale degli Stati Uniti. Nel periodo in cui fu studente di medicina, Sun frequent\u00f2 la Chiesa To Tsai (\u9053\u6fdf\u6703\u5802) gestita dalla Societ\u00e0 Missionaria Londinese. Egli immagin\u00f2 una rivoluzione simile alla missione salvifica della Chiesa cristiana. La sua conversione al cristianesimo era strettamente collegata ai suoi ideali rivoluzionari e alla spinta per il progresso.\nLa svolta rivoluzionaria e l'esilio.\nLa sua vita conobbe una svolta nel 1893, quando egli si rec\u00f2 a Tianjin per presentare un programma di salvezza nazionale a un funzionario considerato progressista, ma rest\u00f2 inascoltato. Da questo momento Sun Yat-sen abbandon\u00f2 la sua professione e dedic\u00f2 tutti i suoi sforzi a un nuovo scopo: suscitare una rivoluzione in Cina. Inizialmente Sun ritenne che il conservatorismo retrogrado e autoritario degli imperatori manci\u00f9 (o Qing) costituisse il problema fondamentale del paese e decise di battersi per il rovesciamento della dinastia.\nAgiva ancora nel solco della tradizione cinese, che in caso di malgoverno vede la responsabilit\u00e0 della situazione nelle persone investite dell'autorit\u00e0, ma non mette l'accento sulla necessit\u00e0 di riformare il sistema politico. I manci\u00f9 erano considerati stranieri, erano sempre stati impopolari ed esistevano antiche associazioni segrete che avevano come obiettivo il loro allontanamento dal potere.\nBen presto il governo lo consider\u00f2 come un pericoloso agitatore, per cui mise una taglia sulla sua testa: costretto a fuggire dalla Cina, viaggi\u00f2 a lungo, visitando tra l'altro il Giappone, gli Stati Uniti e l'Inghilterra. Proprio a Londra, nel 1896, venne catturato, attirato con un pretesto nell'ambasciata cinese. L'ambasciata pensava di giustiziarlo, prima di spedirne il corpo a Pechino per la rituale decapitazione. A James Cantlie, suo ex insegnante, fu rifiutata l'emissione di un \"habeas corpus\", poich\u00e9 l'ambasciata godeva dell'immunit\u00e0 diplomatica, ma egli inizi\u00f2 una campagna di stampa con il \"Times\", cosicch\u00e9 il \"Foreign Office\" persuase l'ambasciata cinese a rilasciare Sun attraverso canali diplomatici.\nJames Cantlie, ex insegnante di Sun al \"Hong Kong College of Medicine for Chinese\", mantenne la sua amicizia con Sun per tutta la vita e ne scrisse successivamente la prima biografia.\nGrazie all'intervento della stampa e sotto la pressione dell'opinione pubblica, Sun Yat-sen acquis\u00ec grande notoriet\u00e0, per cui venne liberato. Per ricordare questo evento nell'ambasciata cinese di Londra, la stanza dove venne imprigionato \u00e8 stata mantenuta intatta. Intanto il rivoluzionario proseguiva i suoi tentativi di unificare diverse associazioni segrete contro i manci\u00f9 e stabiliva contatti con gruppi progressisti di cinesi residenti all'estero e di stranieri sensibili alla condizione della Cina.\nI \"tre principi del popolo\" e la caduta dell'impero manci\u00f9.\nA poco a poco il suo pensiero si modific\u00f2 e si radicalizz\u00f2: nel 1904 l'idea che fosse sufficiente cacciare i manci\u00f9 per rinnovare la Cina venne definitivamente abbandonata e Sun cominci\u00f2 esplicitamente a parlare di espulsione degli aggressori stranieri, instaurazione di una nuova forma di governo, la repubblica, e distribuzione egualitaria delle terre. Infine nel 1905, nel manifesto della sua nuova associazione, la Tongmenghui, apparvero nella loro forma finale i famosi \"tre principi del popolo\": \"indipendenza nazionale\", \"potere del popolo\" (cio\u00e8 democrazia) e \"benessere del popolo\" (riforma agraria). Nel formulare questo terzo principio Sun Yat-sen era stato influenzato pi\u00f9 dalle utopie della tradizione rivoluzionaria cinese, in particolare dal movimento dei Taiping, che dalle idee occidentali.\nL'idea di lotta di classe, che ben presto i marxisti cinesi avrebbero fatto propria, restava estranea al suo pensiero, legato a un modello di egualitarismo armonico. La Repubblica di Cina non nacque per\u00f2 nel modo in cui Sun Yat-sen aveva sperato. Nel 1911 scoppi\u00f2 la Rivolta di Wuchang che dette inizio alla Rivoluzione Xinhai contro la Dinastia Qing. Sun inizialmente non partecip\u00f2 all'improvvisa Rivoluzione in quanto si trovava ancora in esilio negli Stati Uniti, ma appresa la notizia si affrett\u00f2 a tornare in Cina. Qui il rivoluzionario venne acclamato dai ribelli del Governo provvisorio come loro guida e il 29 dicembre venne eletto presidente provvisorio della nuova Repubblica a Nanchino con vicepresidente l'alleato Li Yuanhong.\nTuttavia a nord i Qing erano ancora al potere nella capitale Pechino e quindi Sun, intuendo che i ribelli non avrebbero potuto sconfiggere l'Esercito Beiyang, fedele alla monarchia, offr\u00ec al capo di quest'ultimo, il potente generale Yuan Shikai, la presidenza. Yuan fu contento di accettare a patto per\u00f2 che la capitale rimanesse Pechino, saldo centro del suo potere, e, inscenando un colpo di stato di palazzo, ebbe la scusa per rimanere. Sun a quel punto fu costretto ad accettare. L'imperatore Pu Yi abdic\u00f2 e Yuan prese ufficialmente il potere sulla Cina. Con lui inizi\u00f2 l'instabile Governo Beiyang, governo guidato dai vari generali e signori della guerra rivali legati all'esercito Beiyang, appunto. Sun Yat-sen fu costretto a farsi da parte e, nonostante il suo partito, il Kuomintang, avesse vinto le elezioni e rappresentasse la maggiore forza di opposizione politica, ben presto, a causa del sempre pi\u00f9 dispotico modo di gestire il potere da parte di Yuan, dovette ritornare in esilio.\nIl ritorno e l'alleanza con i comunisti.\nNel 1916 con la morte di Yuan Shikai, Sun Yat-sen fu in grado di tornare in Cina e nel 1917 organizz\u00f2 a Canton un proprio governo (la Cina stava precipitando nel caos politico e non esisteva pi\u00f9 un governo centrale) e rimise in piedi il Kuomintang. Intanto nel 1921, con la collaborazione del Comintern, era stato fondato a Shanghai il Partito Comunista Cinese. La posizione dell'Internazionale Comunista per quanto riguarda i paesi colonizzati, che fu fatta propria dai cinesi, chiedeva ai nascenti partiti comunisti di cercare l'alleanza con la borghesia nazionale per affrontare la lotta per l'indipendenza. Inevitabilmente questa posizione port\u00f2 alla ricerca di un accordo con Sun Yat-sen.\nNel gennaio 1923 Sun Yat-sen si decise a incontrare il delegato sovietico Adol'f Abramovi\u010d Ioffe e da questo incontro scatur\u00ec la dichiarazione Sun-Ioffe: i sovietici ammettevano l'impossibilit\u00e0 di instaurare per il momento un governo comunista in Cina e si impegnavano a dare tutto il loro appoggio alla realizzazione dell'indipendenza e dell'unit\u00e0 nazionale del paese.\nIl nuovo programma.\nPoco dopo, il Manifesto programmatico del Congresso del Guomindang affermava oltre ai tre principi, tre indirizzi politici: \"alleanza con l'Unione Sovietica\", \"cooperazione con i comunisti\" e \"aiuto ai contadini e agli operai\". Per quanto riguarda il governo della Cina, Sun Yat-sen si riproponeva di riunificare militarmente il paese e, dopo una fase di tutela politica che avrebbe abituato progressivamente i cinesi all'uso della democrazia, la creazione di una repubblica democratica. La costituzione della repubblica, pensava Sun, avrebbe potuto innestare elementi provenienti dalla tradizione cinese sul sistema occidentale. In particolare ai tre poteri legislativo, esecutivo e giudiziario si sarebbero uniti il potere degli esami di selezione dei funzionari e il potere di controllo derivante dall'antico censorato cinese.\nMorte ed eredit\u00e0 politica.\nIl 12 marzo 1925 Sun Yat-sen mor\u00ec a Pechino di cancro al fegato. Nel 1926 a Nanchino inizi\u00f2 la costruzione del mausoleo in suo onore ai piedi della Montagna Viola, che fu completato nel 1929. Il 1\u00ba giugno 1929 i resti di Sun vennero trasferiti da Pechino al Mausoleo a Nanchino, dove si trovano tuttora, meta per migliaia di turisti e sostenitori ogni anno, cinesi e non, sia dalla Repubblica di Cina (Taiwan) che dalla Repubblica Popolare Cinese, tra cui importanti politici di entrambe le Cine.\nGli anni successivi alla sua morte avrebbero visto la Cina precipitare in una tragica guerra civile tra il Kuomintang, guidato dal generale Chiang Kai-shek, e i comunisti guidati da Mao Zedong. Nel 1949 l'indipendenza e la riunificazione del paese sarebbe stata definitivamente conseguita con la vittoria dei comunisti. Nonostante la forza ideale della figura di Sun Yat-sen, le sue idee sulla democrazia non hanno trovato nessuna applicazione nella politica dei suoi successori.\nVita personale.\nA 20 anni ebbe un matrimonio combinato con Lu Muzhen, una ragazza che viveva nello stesso suo villaggio. Da lei ebbe un maschio, Sun Fo, e due femmine, Sun Jinyuan (\u5b6b\u91d1\u5a9b) e Sun Jinwan (\u5b6b\u91d1\u5a49). Sun Fo era il nonno di Leland Sun, attore che ha trascorso 37 anni a Hollywood come attore e stuntman.\nSun spos\u00f2 poi la giovanissima giapponese Kaoru Otsuki, che gli diede una figlia, Fumiro.\nIl 25 ottobre 1915, in Giappone, Sun si un\u00ec in matrimonio con Song Qingling, una delle celebri sorelle Soong; il padre delle ragazze era il ministro metodista di educazione occidentale Charles Soong, che fece fortuna nel settore bancario e nella pubblicazione di bibbie.\nSun ebbe anche una concubina, Chen Cuifen, e con lei adott\u00f2 una ragazza della Malaysia.\nSecondo Serge Hutin, Sun Yat-Sen fu un importante membro della massoneria."}
{"id": "65951", "revid": "729019", "url": "https://it.wikipedia.org/wiki?curid=65951", "title": "Ulcera venerea", "text": "L'ulcera venerea (o cancroide o ulcera molle) \u00e8 una malattia venerea minore; si verifica di rado, e le manifestazioni sono locali e non costituiscono alcuna minaccia per la vita.\nL'agente eziologico \u00e8 l\"'Haemophilus ducreyi\". Il 90% dei casi \u00e8 appannaggio del sesso maschile.\nEziologia.\nL'agente eziologico dell'ulcera molle, battezzato \"Haemophilus ducreyi\" in onore del suo scopritore, l'italiano Augusto Ducrey, \u00e8 un piccolo bacillo (streptobacillo) gram-negativo. Si pensa che l'H. Ducreyi entri attraverso una minuscola soluzione di continuo della cute o attraverso la membrana mucosa, il pi\u00f9 delle volte in conseguenza di un trauma coitale minore.\nPatogenesi.\nIl bubbone compare di solito entro una settimana dalla lesione genitale, e continua a suppurare per circa mezza settimana, mentre il resto si risolve spontaneamente.\nPoi il pi\u00f9 delle volte cicatrizzano subito, lasciando soltanto una piccola cicatrice. La diagnosi di ulcera venerea \u00e8 essenzialmente una diagnosi differenziale dall'ulcera genitale. Si deve sempre tenere presente la possibilit\u00e0 che si tratti di sifilide; tuttavia l'ulcera della sifilide \u00e8 compatta e dura ed ha una base chiara; il test sierologico per la sifilide dovrebbe essere sempre eseguito, tenendo conto dei tempi di incubazione del batterio: nelle prime fasi dell`infezione infatti i treponemi non hanno ancora raggiunto il torrente ematico, per cui una valutazione sierologica nelle prime settimane pu\u00f2 risultare negativa. L`ago aspirato in concomitanza della lesione pu\u00f2 invece confutare la eventuale presenza di treponemi nelle primissime fasi della patologia.\nIl bubbone dell'ulcera venerea \u00e8 unilaterale e va facilmente incontro a suppurazione.\nSegni e sintomi.\nNell'uomo le lesioni sono particolarmente tipiche e compaiono 3-5 giorni dopo il contatto sessuale e lo stadio vescicolare \u00e8 cos\u00ec leggero che spesso non \u00e8 riconosciuto. Poi compare una sola ulcera visibile in un qualsiasi punto del pene, anche se il pi\u00f9 delle volte si trova nel glande.\nNella donna il quadro \u00e8 molto meno caratteristico dal momento che le donne presentano lesioni minori passeggere, vengono viste solo quelle ulcere pi\u00f9 estese. Sono comuni ulcere multiple nella zona del clitoride, sulle labbra e sulla fornice della vagina.\nLa lesione tipica, indipendentemente dal sesso del paziente, \u00e8 costituita da un'ulcera molle non indurita con essudato sporco alla base, dolorosa e molto tenera al tatto. Il contatto con l'urina \u00e8 particolarmente doloroso a causa della loro acidit\u00e0. Per questo il paziente pu\u00f2 presentare ritenzione urinaria.\nEsami di laboratorio e strumentali.\nLa diagnosi di ulcera venerea si basa sullo striscio e sulla coltura, oltre che sulle caratteristiche cliniche. Gli strisci si ottengono strisciando la parte superiore dell\u2018ulcera o il materiale aspirato dal bubbone; tipicamente lo striscio mostrer\u00e0 le catene costituite dal piccolo bacillo Gram-negativo.\nTerapia.\nLa terapia in molti casi non \u00e8 necessaria, pu\u00f2 bastare una accurata pulizia con acqua e sapone oppure sulfamidici alla dose di 1 grammo 4 volte al giorno per 10-14 giorni. La tetraciclina \u00e8 consigliata nei pazienti che si mostrano allergici ai sulfamidici."}
{"id": "65953", "revid": "5", "url": "https://it.wikipedia.org/wiki?curid=65953", "title": "Ulcera molle", "text": ""}
{"id": "65963", "revid": "1728", "url": "https://it.wikipedia.org/wiki?curid=65963", "title": "Vigintivirato", "text": ""}
{"id": "65964", "revid": "1564499", "url": "https://it.wikipedia.org/wiki?curid=65964", "title": "Vigintisexviri", "text": "Vigintisexviri (sing. \"vigintisexvir\") e pi\u00f9 tardi vigintiviri erano un collegio (\"collegium\") di magistrati minori (\"magistratus minores\") nella Repubblica romana; il nome letteralmente significa \"Ventisei uomini\".\nLa sua composizione era costituita da:\nNella repubblica la condizione necessaria per accedere al \"cursus honorum\" (come prima carica per i figli dei senatori), era l'aver precedentemente rivestito le cariche di minore responsabilit\u00e0 che facevano parte del Vigintisexvirato che quindi serviva da primo scalino ai figli dei senatori per iniziare la carriera politica: ad esempio Gaio Giulio Cesare ebbe l'incarico di \"curator viarum\" e restaur\u00f2 parti della Via Appia.\nNel 13 a.C., tuttavia il Senato approv\u00f2 un \"senatus consultum\" che riservava l'oramai ridotto vigintivirato all'ordine equestre. Ottaviano Augusto abol\u00ec i due curatori delle strade extraurbane (\"duoviri viis extra urbem purgandis\") ed i quattro prefetti Campani (\"praefecti Capuam Cumas\"), cambiando cos\u00ec i \"vigintisexviri\" in vigintiviri (venti uomini)."}
{"id": "65988", "revid": "2140573", "url": "https://it.wikipedia.org/wiki?curid=65988", "title": "Garibaldino", "text": "Con garibaldino si indica ogni soldato volontario che abbia militato nelle numerose formazioni costituite e guidate da Giuseppe Garibaldi, o ispirate ai suoi ideali.\nAlcuni esempi sono i Cacciatori delle Alpi del 1859, \"i Mille,\" che presero il nome dalla spedizione dei mille, il Corpo Volontari Italiani che combatt\u00e9 nella terza guerra d'indipendenza italiana o l'esercito dei Vosgi.\nSuccessivamente, con questo termine, si identificarono tutti i patrioti del sud Italia che si unirono ai Mille costituendo l'esercito meridionale.\nUtilizzo del termine.\nNell'uso comune il termine fu usato in riferimento a tutti coloro combatterono con Garibaldi nelle sue spedizioni: nel 1862 (giornata dell'Aspromonte), nel 1866 (Invasione del Trentino) nel Corpo Volontari Italiani, nel 1867 (battaglia di Mentana) o nel 1871 (battaglia di Digione). Corpi di volontari garibaldini accorsero nel 1863 in difesa dell'insurrezione polacca contro i russi e nel 1866-67 a sostegno della lotta di indipendenza di Creta contro i Turchi.\nDopo la morte di Garibaldi, nuove spedizioni furono allestite sotto la guida del figlio Ricciotti nel 1897 e nel 1912 in favore dell'indipendenza della Grecia dalla Turchia. Del 1914 \u00e8 l'intervento di una spedizione garibaldina a favore della Serbia contro l'Impero austro-ungarico.\nIn maniera figurata, il termine talvolta pu\u00f2 essere usato in italiano con il significato di \"audace e di temperamento impetuoso\" (e non privo di una certa dose d'improvvisazione e avventatezza) e la locuzione \"alla garibaldina\" \u00e8 sinonimo di temeraria baldanza e risolutezza.\nUso successivo.\nOltre che in senso proprio, il termine \"garibaldino\" \u00e8 usato anche per designare:"}
{"id": "65990", "revid": "1318658", "url": "https://it.wikipedia.org/wiki?curid=65990", "title": "Chetoni", "text": "I chetoni, o acetoni, sono dei composti organici di formula generale R-CO-R', caratterizzati dalla presenza di un gruppo carbonile C=O il cui carbonio, con ibridazione sp2, \u00e8 direttamente legato a due gruppi R idrocarburici che possono essere sia alifatici sia aromatici. Si differenziano strutturalmente dalle aldeidi (di formula R-CHO) per la presenza di un gruppo R' al posto dell'idrogeno H direttamente legato al carbonile. Nel caso in cui il carbonile sia compreso in una struttura ciclica, ovvero che i due gruppi R e R' siano legati covalentemente, come nel caso del cicloesanone, si parla di \"chetoni ciclici\" o \"ciclochetoni\". Il chetone strutturalmente pi\u00f9 semplice \u00e8 l'acetone, di formula CH3-CO-CH3, in cui il gruppo carbonilico \u00e8 legato a due gruppi metilici.\nCaratteristiche chimico-fisiche.\nLe caratteristiche dei chetoni possono variare anche sensibilmente a seconda della dimensione, della struttura e della natura chimica dei gruppi R e R'. Tendenzialmente si presentano come sostanze incolori, volatili e dall'odore caratteristico. I chetoni che contano meno di 12 atomi di carbonio nella propria struttura appaiono come liquidi oleosi, la cui solubilit\u00e0 in acqua diminuisce con l'aumentare delle dimensioni molecolari, mentre per gruppi R pi\u00f9 voluminosi si avranno dei solidi cristallini.\nNomenclatura.\nSecondo le norme IUPAC i chetoni sono definiti dal suffisso -\"one\" e da opportuni prefissi (sia alfabetici sia numerici) che indichino la natura dei gruppi R e R'. Ad esempio, il nome IUPAC dell'acetone \u00e8 \"2-propanone\", dove -\"one\" indica la presenza del gruppo C=O, \"prop-\" indica che il carbonile \u00e8 compreso in una struttura a 3 atomi di carbonio e \"2\" identifica la posizione di C=O nella struttura, ossia in posizione 2. Nel caso specifico dell'acetone il prefisso numerico pu\u00f2 essere omesso, dal momento che, per motivi logico-strutturali, il carbonile non pu\u00f2 trovarsi n\u00e9 in posizione 1 n\u00e9 in posizione 3. Nel caso che i gruppi R e R' siano uno alchilico e l'altro arilico, oppure entrambi arilici, la IUPAC accetta la nomenclatura basata sull'indicazione diretta di tali gruppi, come nel caso del \"fenil-metil-chetone\" o del \"di-fenil-chetone\". Se nella struttura idrocarburica sono presenti pi\u00f9 gruppi C=O allora si parla di \"di-chetoni\", \"tri-chetoni\", \"tetra-chetoni\", ecc..\nReattivit\u00e0.\nLa reattivit\u00e0 dei chetoni \u00e8 essenzialmente determinata dalla natura dipolare del gruppo carbonile, propriet\u00e0 condivisa quindi con le aldeidi. Una delle differenze principali tra le reattivit\u00e0 di aldeidi e chetoni \u00e8 che questi ultimi non danno reazioni di ossidazione, mentre le aldeidi possono ossidare ad acidi carbossilici.\nSintesi.\nI chetoni possono essere sintetizzati in diversi modi. Si possono ottenere chetoni mediante l'ossidazione diretta degli alcoli secondari con l'impiego di opportuni agenti ossidanti:\nSintesi per idratazione degli alchini, opportunamente catalizzata da Hg++ in ambiente acido:\nSintesi per reazione tra un nitrile e un reattivo di Grignard e consecutiva aggiunta di :\nSintesi per reazione tra un'ammide e un reattivo di Grignard:\nSintesi di aril-alchil-chetoni tramite acilazione di Friedel-Crafts:\nReazioni.\nLa reazione tipica dei chetoni \u00e8 l'addizione nucleofila, dove un generico nucleofilo \"Nu\" in ambiente acido (in genere \u00e8 lo stesso nucleofilo a liberare in soluzione) instaura un legame covalente col carbonio del gruppo C=O:\nLe tipiche reazioni di addizione nucleofila sono le seguenti:\nFormazione di cianidrine per addizione di HCN:\nAddizione di acidi alogenidrici (dove X rappresenta un generico alogeno):\nReazione di idratazione (addizione di ):\nAddizione di idrogeno molecolare in ambiente acquoso, opportunamente catalizzata da nichel, palladio o platino, con formazione di alcoli secondari: \nSe la reazione prosegue in eccesso di si avr\u00e0 la formazione di idrocarburi semplici e acqua:\nOltre alle reazioni di addizione nucleofila i chetoni possono dare anche le seguenti reazioni:\nReazione con idrossilammina con formazione ossime e acqua:\nReazione con ammina primaria con formazione di immine e acqua:\nReazione con alcol primario con formazione di chetali e acqua:\nReazione con reattivo di Grignard con formazione di alcol terziario:\nTautomeria cheto-enolica.\nIn ambiente acquoso i chetoni con un idrogeno in alfa al carbonile, ovvero un H legato a un atomo di carbonio a sua volta direttamente legato al carbonio del carbonile, instaurano quello che prende il nome di equilibrio tautomerico, ovvero una particolare forma di isomeria tipica di alcuni composti organici. Nel caso specifico dei chetoni, essi si trovano in equilibrio con gli enoli, composti di formula generale RR'C=CR\"-OH, fenomeno che prende il nome di tautomeria cheto-enolica."}
{"id": "65993", "revid": "287204", "url": "https://it.wikipedia.org/wiki?curid=65993", "title": "Neviim", "text": ""}
{"id": "65995", "revid": "1543377", "url": "https://it.wikipedia.org/wiki?curid=65995", "title": "AmigaOne", "text": "AmigaOne \u00e8 una famiglia di schede madri per computer basata sui processori PowerPC, prodotte da terzi su licenza di Amiga Inc.. \nSebbene si discosti dall'architettura custom tipica della piattaforma hardware Amiga, rappresenta la continuit\u00e0 dei computer della piattaforma.\nStoria.\nAmiga Inc. e il rilancio della piattaforma.\nNel maggio del 2001 la societ\u00e0 statunitense Amiga, Inc. decise di riprendere lo sviluppo dei AmigaOS per aggiornarlo e farlo funzionare su versioni moderne di Amiga 1200, Amiga 3000 e Amiga 4000 dotati allo scopo di particolari schede acceleratrici con processori PowerPC G3 e G4, che di l\u00ec a poco dovevano essere prodotte da Eyetech, Escena e bPlan. Tali schede si sarebbero chiamate \"AmigaONE\".\nNel frattempo Amiga Inc. arriv\u00f2 al litigio con bPlan che lasci\u00f2 il progetto AmigaOne. In seguito anche Escena si ritir\u00f2 dal piano elaborato da Amiga Inc., lasciando cos\u00ec ad Eyetech l'intero onere della realizzazione dell'hardware, il cui progetto era nel frattempo cambiato considerevolmente: da semplice scheda acceleratrice per i vecchi computer Amiga, AmigaOne sarebbe dovuta diventare una vera e propria nuova piattaforma hardware totalmente slegata dalla architettura Amiga.\nI primi modelli: G3-SE e XE.\nA quel punto Eyetech, che non era in grado di realizzare autonomamente un sistema \"ex novo\", decise, in accordo con Hyperion Entertainment, che curava lo sviluppo di AmigaOS, di adottare le schede madri PowerPC prodotte da Mai e denominate TeronCX. Tali schede sarebbero state vendute con il nome di \"AmigaOne point 5\" (in seguito \"AmigaOne G3-SE\").\nAlla fine di marzo 2002 fu commercializzata la versione per sviluppatori di AmigaOne G3-SE, che ricevette parecchie critiche riguardo al processore saldato sulla scheda madre, costringendo Eyetech nel giugno 2002 a introdurre una versione con modulo processore rimovibile, denominata AmigaOne XE basata sulla motherboard TeronPX di Mai, e commercializzata agli sviluppatori a partire da febbraio 2003 sia in versione G3 che in versione G4.\nA settembre 2003 furono mostrate le immagini di un nuovo modello Amiga inizialmente chiamato AmigaOne-Lite e in seguito microA1: una scheda madre in formato Mini-ITX (17\u00a0cm x 17\u00a0cm) avente le stesse caratteristiche fondamentali dell'AmigaOne-XE unitamente ad un chip grafico integrato e a dimensioni molto ridotte, al prezzo di una scarsa espandibilit\u00e0, costituendo di fatto l'upgrade \"ideale\" degli Amiga 1200.\nAd agosto 2004, infine, Eyetech annunciava la commercializzazione dei modelli microA1-C e microA1-I destinati rispettivamente al pubblico generale e all'utenza industriale.\nLa produzione dei suddetti modelli AmigaOne \u00e8 terminata nel 2005; negli anni successivi sono state ditte terze a sviluppare e commercializzare hardware per sistemi basati su AmigaOS, in particolare, le schede madri della famiglia Sam4x0 di ACube.\nLa serie X1000/NG.\nDopo una lunga causa giudiziaria fra Amiga Inc. ed Hyperion Entertainment, nell'ottobre 2009 quest'ultima ha avuto riconosciuto sia il diritto a sviluppare e commercializzare AmigaOS, sia la possibilit\u00e0 di utilizzare il nome AmigaOne ed il logo della \"Boing Ball\". Di conseguenza Hyperion Entertainment ha iniziato ad utilizzare il marchio AmigaOne, che caratterizza non pi\u00f9 delle schede madri, ma dei computer gi\u00e0 assemblati e pronti all'uso, che possano far girare AmigaOS.\nA febbraio 2010 una partnership tra le societ\u00e0 Hyperion Entertainment e A-EON ha annunciato il nuovo AmigaOne X1000, nelle intenzioni erede dell'originale Amiga 1000, la cui immissione sul mercato \u00e8 prevista per la fine del 2011.\nDal 26 settembre 2011 ACube Systems ha iniziato le vendite dell'AmigaOne 500, un computer desktop basato sulla scheda madre Sam460ex, con l'aggiunta di case customizzato e specifica configurazione hardware (oltre ad AmigaOS 4.x preinstallato).\nNel corso del 2012 \u00e8 prevista anche l'uscita di un netbook con schermo da 12 pollici, probabilmente basato su CPU PowerPC Freescale.\nSistemi operativi utilizzati.\nIl sistema operativo principale della piattaforma hardware AmigaOne \u00e8 AmigaOS 4.x, sebbene per una serie di rallentamenti questo OS fu consegnato ai primi acquirenti di AmigaOne solo in un secondo momento. Gli AmigaOne in un primo tempo furono quindi venduti con il GNU/Linux nelle distribuzioni Debian/SUSE/YellowDog.\nDa maggio del 2004 gli AmigaOne sono stati venduti insieme ad una versione preliminare di AmigaOS 4.0; la versione definitiva dell'OS \u00e8 infatti arrivata solo a fine 2008. I modelli attualmente in commercio, AmigaOne 500 e AmigaOne X1000, sono venduti con AmigaOS 4.1.\nModelli.\nI modelli AmigaOne finora prodotti sono:\nAmigaOne G3-SE.\n\u00c8 la prima motherboard prodotta come ufficiale successore dei personal computer Amiga ed \u00e8 ora fuori produzione. Possedeva un'architettura non appoggiata ad alcun chip custom (come invece lo erano i precedenti modelli Amiga) ed era costruita attorno al processore IBM G3\u00a0750CXe @ 600\u00a0MHz. Era caratterizzata da:\nAmigaOne XE.\nProdotta dopo l'AmigaOne G3-SE, la versione XE ha la CPU montata su slot rendendo possibile sostituire la CPU con una pi\u00f9 prestante. \u00c8 caratterizzata da:\nmicroA1-C.\nMicro AmigaOne C, in breve microA1-C, \u00e8 una motherboard che riprende le principali caratteristiche del modello AmigaOne XE sebbene sia in formato mini-itx. Incorpora inoltre 256\u00a0Mb di ram gi\u00e0 installati ed altri 32\u00a0Mb di ram dedicati al chip grafico Radeon integrato. Include anche un chip audio.\nLe principali caratteristiche sono:\nmicroA1-I.\nIl microA1-I (mai commercializzato) \u00e8 la versione industriale del modello microA1-C e differisce da questo non solo per la CPU PowerPC saldata direttamente sulla motherboard ma anche per la presenza di 256\u00a0Mb di Ram direttamente saldati su scheda in modo da non occupare lo slot SODIMM come invece avviene per il modello microA1-C. Possiede in pi\u00f9 un connettore PCI-104 per uso industriale, una pi\u00f9 veloce Ethernet, 2 porte firewire ed altro ancora.\nmicroA1-I \u00e8 caratterizzata da:\nAmigaOne 500.\nProdotto da ACube Systems, \u00e8 basato sulla scheda Sam460ex. \u00c8 caratterizzato da:\nAmigaOne X1000.\nProdotto da A-EON Technology, \u00e8 caratterizzato da:"}
{"id": "65996", "revid": "701660", "url": "https://it.wikipedia.org/wiki?curid=65996", "title": "Sefer Torah", "text": "Con il termine Sefer Torah (ebraico \u05e1\u05e4\u05e8 \u05ea\u05d5\u05e8\u05d4, pl. \u05e1\u05e4\u05e8\u05d9\u05dd sefarim: \"libri\") si identificano i rotoli su cui viene trascritta la Torah. I Sefarim vengono solitamente custoditi all'interno dell'Haron HaKodesh, un particolare armadio che si trova in tutte le sinagoghe dove \u00e8 comunemente nascosto alla vista da un drappo ornamentale chiamato parochet.\nDato il carattere sacro del contenuto dei rotoli, esso viene scritto a mano da rabbini o Soferim che, quando necessario, ne verificano anche l'assenza di errori. Quando una lettera sbiadisce o si cancella il Sefer Torah deve essere corretto. Se dovesse essere scoperto un errore di trascrizione il Sefer diviene inutilizzabile.\nDurante la lettura dei rotoli si utilizza un bastoncino per tenere il punto poich\u00e9 \u00e8 vietato toccare i rotoli a mani nude.\nIl Sefer Torah, anche durante gli spostamenti, \u00e8 custodito in una struttura di legno ed inserito in una stoffa molto pregiata. Spesso questa stoffa riporta decorazioni e frasi in ebraico.\nBibliografia.\nM. Perani (ed.), \"The Ancient Sefer Torah of Bologna. Features and History\", Brill, Leiden - Boston 2019."}
{"id": "65998", "revid": "1226", "url": "https://it.wikipedia.org/wiki?curid=65998", "title": "ASCII Art", "text": ""}
{"id": "65999", "revid": "123532782", "url": "https://it.wikipedia.org/wiki?curid=65999", "title": "Energia potenziale", "text": "In fisica, lenergia potenziale di un oggetto \u00e8 l'energia che esso possiede a causa della sua posizione o del suo orientamento rispetto ad un campo di forze. Nel caso si tratti di un sistema, l'energia potenziale pu\u00f2 dipendere dalla disposizione degli elementi che lo compongono. Si pu\u00f2 vedere l'energia potenziale anche come la capacit\u00e0 di un oggetto (o sistema) di trasformare la propria energia in un'altra forma di energia, come ad esempio l'energia cinetica. Il termine \"energia potenziale\" fu coniato da Rankine nel 1853. Nel sistema internazionale \u00e8 misurata in joule (\"J\").\nSi tratta di una funzione scalare delle coordinate dell'oggetto nel sistema di riferimento utilizzato. Dato un campo vettoriale conservativo, l'energia potenziale \u00e8 la sua capacit\u00e0 di compiere lavoro: il lavoro relativo a una forza che agisce su un oggetto \u00e8 l'integrale di linea di seconda specie della forza valutato sul cammino compiuto dall'oggetto, e se essa \u00e8 conservativa il valore di questo integrale non dipende dal tipo di cammino seguito. Quando si ha a che fare con forze conservative si pu\u00f2 definire un potenziale scalare definito in tutto lo spazio, usualmente il potenziale \u00e8 definito come l'energia potenziale fratto la variabile che \u00e8 responsabile della forza. In particolare, dal punto di vista matematico tale potenziale esiste solo se la forza \u00e8 conservativa, e del resto si assume che per tutte le forze conservative si pu\u00f2 sempre definire fisicamente un'energia potenziale.\nL'energia potenziale pu\u00f2 essere definita anche per il campo magnetico, che non \u00e8 conservativo, nelle regioni in cui vi \u00e8 assenza di correnti elettriche. In tal caso, infatti, il rotore del campo \u00e8 nullo. L'energia potenziale magnetica di un magnete in un campo magnetico \u00e8 definita come il lavoro della forza magnetica (il momento meccanico) nel ri-allineare il momento di dipolo magnetico.\nDefinizione.\nSe in una regione di spazio sono presenti una qualche forza e un oggetto che \u00e8 sensibile alla presenza della forza, l'energia potenziale (associata alla forza) posseduta dall'oggetto \u00e8 definita come la differenza tra l'energia che esso possiede a causa della forza in una data posizione nello spazio e l'energia posseduta in una posizione scelta come riferimento. Quindi nella posizione scelta come riferimento l'energia potenziale \u00e8 nulla.\nL'energia potenziale \u00e8 definibile come il lavoro necessario a portare a distanza infinita due molecole, ed \u00e8 pari a zero quando la distanza tra le molecole \u00e8 infinita.\nData una forza formula_1, il lavoro formula_2 lungo una curva formula_3 \u00e8 dato in generale dalla relazione:\nche in forma locale si scrive:\nNel caso il campo di forze sia conservativo, il lavoro non dipende dal tipo di percorso compiuto, ma soltanto dall'entit\u00e0 della forza agli estremi del cammino (gli estremi di integrazione): il differenziale formula_6 \u00e8 allora un differenziale esatto, e il campo conservativo corrisponde (per definizione) al gradiente di un campo scalare formula_7, chiamato potenziale. In questo caso, se l'oggetto si sposta da un punto formula_8 a un punto formula_9 la forza esercitata dal campo compie un lavoro pari all'opposto formula_10 della differenza formula_11 tra l'energia potenziale posseduta dall'oggetto nelle due posizioni iniziale e finale:\nIl motivo del segno meno, per cui il lavoro \u00e8 pari all'opposto dell'energia, \u00e8 il fatto che in questo modo a un lavoro positivo corrisponde una riduzione dell'energia potenziale. Poich\u00e9 \u00e8 possibile fissare arbitrariamente il livello zero dell'energia potenziale, essa viene definita a meno di una costante additiva. Nel caso pi\u00f9 semplice, in cui il moto si svolge in una sola direzione, l'energia potenziale di una forza conservativa \u00e8 pari a una qualche primitiva della forza, cambiata di segno:\ndove formula_14 \u00e8 la costante additiva. Fissando formula_15 si determina qual \u00e8 la primitiva, e pertanto si rende necessario imporre delle condizioni al contorno: per le forze nulle all'infinito si utilizza la condizione al contorno di Dirichlet formula_16, detta \"condizione di localit\u00e0\".\nNel caso tridimensionale, se il dominio \u00e8 un insieme stellato il lemma di Poincar\u00e9 fornisce una condizione sufficiente e necessaria affinch\u00e9 nel punto formula_17 la forza sia l'opposto formula_18 del gradiente formula_19 di un potenziale scalare formula_20 (ovvero sia conservativa):\nInoltre, l'integrale si pu\u00f2 separare:\ndove il punto formula_23 \u00e8 scelto arbitrariamente e i vettori formula_24, formula_25 e formula_26 sono i versori canonici di formula_27.\nEsempi.\nformula_33 dove formula_34 \u00e8 la costante di gravitazione universale e formula_35 la massa del corpo maggiore. In quest'ultima il livello di zero di formula_20 \u00e8 posto a distanza infinita dal corpo celeste, e di conseguenza i valori di formula_20 sono sempre negativi.\nEsempio numerico.\nUna forza di posizione agente su un punto materiale qualsiasi dello spazio tridimensionale in un sistema di riferimento viene definita in particolare come:\ndove formula_47, formula_50, formula_51 sono le coordinate cartesiane di un generico punto nel riferimento, e agisce su un punto materiale di massa formula_28.\nSi nota subito che questa forza \u00e8 di tipo \"non locale\", in quanto non \u00e8 nulla all'infinito:\nIl calcolo del lavoro della forza lungo la curva formula_54 parametrizzata da:\navviene tramite un integrale curvilineo, oppure controllando che possa esistere una funzione energia potenziale associata alla forza formula_56. La forza \u00e8 definita su tutto formula_57. Per il lemma di Poincar\u00e9 se il campo \u00e8 irrotazionale esiste una funzione energia potenziale associata. \nIl rotore di formula_56 \u00e8:\nIl campo \u00e8 quindi conservativo: ci\u00f2 significa che il lavoro compiuto dalla forza non dipende dalla traiettoria del corpo. La funzione energia potenziale si calcola nel seguente modo:\nImponendo la condizione di localit\u00e0:\nRisulta quindi che il campo di energia potenziale \u00e8 di tipo \"non locale\" (come anche la forza che la origina).\nChiamando:\nil lavoro compiuto dalla forza lungo la traiettoria formula_54 \u00e8 funzione dei soli estremi del percorso e pari a:\nCome si vede l'imposizione della condizione di localit\u00e0 non ha alcun influsso sul lavoro (n\u00e9 l'avrebbe sulla forza). Inoltre, se la forza formula_56 \u00e8 l'unica forza presente, si conserva l'energia meccanica del sistema formula_67, anche se risulta infinita:\ne quindi la conservativit\u00e0 della quantit\u00e0 meccanica:\nnon dipende dalla condizione di localit\u00e0."}
{"id": "66003", "revid": "1711424", "url": "https://it.wikipedia.org/wiki?curid=66003", "title": "Prodotto vettoriale", "text": "In matematica, in particolare nel calcolo vettoriale, il prodotto vettoriale \u00e8 un'operazione binaria interna tra due vettori in uno spazio euclideo tridimensionale che restituisce un altro vettore che \u00e8 normale al piano formato dai vettori di partenza.\nIl prodotto vettoriale \u00e8 indicato con il simbolo formula_1 o con il simbolo formula_2. Il secondo simbolo \u00e8 per\u00f2 anche usato per indicare il \"prodotto esterno\" (o \"prodotto wedge\") nell'algebra di Grassmann, di Clifford e nelle forme differenziali. Storicamente, il prodotto esterno \u00e8 stato definito da Grassmann circa trent'anni prima che Gibbs e Heaviside definissero il prodotto vettoriale.\nDefinizione.\nIl prodotto vettoriale tra due vettori formula_3 e formula_4 in formula_5 \u00e8 definito come il vettore a loro perpendicolare:\ndove formula_7 \u00e8 l'angolo tra formula_3 e formula_4 e formula_10 \u00e8 un versore normale al piano formato da formula_3 e formula_4, che fornisce la direzione del prodotto vettoriale. Si nota che il modulo formula_13 del prodotto vettoriale \u00e8 l'area del parallelogramma individuato dai due vettori formula_3 e formula_4.\nEsplicitamente, detti formula_16, formula_17 e formula_18 i versori di una base ortonormale di formula_5, il prodotto di formula_20 e formula_21 pu\u00f2 essere scritto in tale base come il determinante di una matrice (con un abuso di notazione):\nPoich\u00e9 il prodotto vettoriale tra due vettori sotto trasformazioni di parit\u00e0 non si comporta come un vero vettore, ci si riferisce ad esso come a uno pseudovettore. Sono ad esempio degli pseudovettori (detti anche vettori assiali) il momento angolare, la velocit\u00e0 angolare, il campo magnetico.\nVerso del prodotto vettoriale.\nDal momento che vi sono due versori formula_10 e formula_24 perpendicolari sia ad formula_3 che a formula_4, convenzionalmente si sceglie formula_27 in modo tale che i vettori formula_3, formula_4 ed formula_30 siano orientati secondo un sistema destrogiro se il sistema di assi coordinati formula_31 \u00e8 destrogiro, oppure sinistrogiro se il sistema di assi \u00e8 sinistrogiro. L'orientazione del versore formula_27 dipende quindi dall'orientazione dei vettori nello spazio, ovvero dalla chiralit\u00e0 del sistema di coordinate ortonormali.\nUn modo semplice per determinare il verso del prodotto vettore \u00e8 la \u00abregola della mano destra\u00bb. In un sistema destrogiro si punta il pollice nella direzione del primo vettore, l'indice in quella del secondo, il medio d\u00e0 la direzione del prodotto vettore. In un sistema di riferimento sinistrogiro (terna sinistrorsa) basta invertire il verso del prodotto vettore, ovvero usare la mano sinistra.\nUn altro semplice metodo \u00e8 quello della \"vite destrorsa\". In un sistema destrogiro si simula il movimento di avvitatura o di svitatura di una vite destrorsa; guardato dall'alto, se ruotando il primo vettore verso il secondo la rotazione \u00e8 oraria, la vite verr\u00e0 avvitata e quindi il verso del vettore sar\u00e0 rivolto verso il basso; viceversa, se si compie una rotazione antioraria, la vite sar\u00e0 svitata ed il verso del vettore sar\u00e0 rivolto verso l'alto.\nNotazione con indici.\nIl prodotto vettoriale formula_33 pu\u00f2 essere definito in termini del tensore di Levi-Civita formula_34 come:\ndove gli indici formula_36 sono le componenti ortogonali del vettore, usando la notazione di Einstein.\nPropriet\u00e0.\nProdotto triplo.\nIl prodotto triplo di tre vettori \u00e8 definito come:\nSi tratta del volume con segno del parallelepipedo con lati formula_57, formula_58 e formula_59, e tali vettori possono essere interscambiati:\nUn altro prodotto a tre vettori, detto \"doppio prodotto vettoriale\", \u00e8 legato al prodotto scalare dalla formula:\nCome caso speciale si ha:\nSi tratta di una relazione particolarmente utile nel calcolo differenziale, in quanto riguarda l'equivalenza tra il rotore doppio e la differenza fra il gradiente della divergenza formula_63 e il laplaciano formula_64.\nUn'altra relazione che lega il prodotto vettoriale con il prodotto triplo \u00e8:\nMentre per:\ne pi\u00f9 in generale:\nIdentit\u00e0 di Lagrange.\nUn'utile identit\u00e0 \u00e8:\nche pu\u00f2 essere confrontata con l'identit\u00e0 di Lagrange espressa come:\nin cui formula_3 e formula_4 sono vettori \"n\"-dimensionali. Questo mostra che la forma di volume Riemanniana per le superfici \u00e8 esattamente l'elemento di superficie del calcolo vettoriale. Nel caso tridimensionale, combinando le due precedenti relazioni si ottiene il modulo del prodotto vettoriale scritto attraverso le componenti:\nSi tratta di un caso speciale delle moltiplicazione formula_73 della norma nell'algebra dei quaternioni.\nDifferenziazione.\nLa regola di Leibniz si applica anche al prodotto vettoriale:\ncome si pu\u00f2 dimostrare utilizzando la rappresentazione tramite moltiplicazione tra matrici.\nApplicazioni.\nIl prodotto vettoriale \u00e8 largamente adoperato anche in fisica e in ingegneria, oltre che in geometria e in algebra.\nSi riporta un elenco - non esaustivo - di alcune applicazioni.\nMomento angolare e momento meccanico.\nIl momento angolare formula_75 di un corpo \u00e8 definito come:\ndove formula_77 \u00e8 il vettore quantit\u00e0 di moto, mentre formula_78 \u00e8 il vettore-posizione del corpo rispetto al polo di riferimento. \nAnalogamente, il momento di una forza\n\u00e8 definito come:\ndove formula_80 \u00e8 la forza applicata al punto individuato dal raggio vettore formula_78.\nPoich\u00e9 posizione formula_78, quantit\u00e0 di moto formula_77\ne forza formula_80 sono tutti \"vettori polari\", \nsia il momento angolare formula_75\nsia il momento meccanico formula_86\nsono \"pseudo-vettori\" o \"vettori assiali\"\nCorpo rigido.\nIl prodotto vettoriale compare anche nella descrizione dei moti di rotazione.\nAd esempio, per due punti \"P\" e \"Q\" su un corpo rigido vale la seguente \"legge di trasporto\"\ndelle velocit\u00e0:\ndove formula_78 \u00e8 la posizione di un punto, formula_89 la sua velocit\u00e0\ne formula_90 la velocit\u00e0 angolare del corpo rigido.\nPoich\u00e9 posizione formula_78 e velocit\u00e0 formula_89\nsono \"vettori polari\", la velocit\u00e0 angolare formula_90 \u00e8 uno \"pseudo-vettore\".\nForza di Lorentz.\nData una particella puntiforme, la forza elettromagnetica esercitata su di essa \u00e8 pari a:\ndove:\nSi noti che la componente magnetica della forza \u00e8 proporzionale al prodotto vettoriale tra \nformula_89 e formula_101 , pertanto\nessa risulta sempre perpendicolare alla velocit\u00e0 formula_89\ne non compie lavoro.\nPoich\u00e9 velocit\u00e0 formula_89, forza formula_80\ne campo elettrico formula_105 sono tutti \"vettori polari\", \nil campo magnetico formula_101 \u00e8 uno \"pseudo-vettore\".\nProdotto esterno.\nIl prodotto esterno (prodotto wedge) di due vettori \u00e8 un bivettore, cio\u00e8 un elemento di piano orientato (analogamente ad un vettore che pu\u00f2 essere visto come un elemento di linea orientato). Dati due vettori formula_107 e formula_108, il bivettore formula_109 \u00e8 il parallelogramma orientato formato dai due vettori formula_107 e formula_108. Il prodotto vettoriale si ottiene considerando il duale di Hodge del bivettore formula_109:\nche mappa bivettori in vettori. Si pu\u00f2 pensare a tale prodotto come un elemento multidimensionale, che in tre dimensioni \u00e8 un vettore, che \u00e8 \"perpendicolare\" al bivettore.\nGeneralizzazioni.\nNon esiste un analogo del prodotto vettoriale in spazi di dimensione maggiore che restituisca un vettore. Il prodotto esterno, tuttavia, gode di propriet\u00e0 molto simili, anche se produce un bivettore e non un vettore. Il duale di Hodge del prodotto wedge produce un vettore di formula_114 componenti che \u00e8 una naturale generalizzazione del prodotto vettoriale in dimensione arbitraria.\nAlgebre di Lie.\nIl prodotto vettoriale pu\u00f2 essere visto come uno dei pi\u00f9 semplici prodotti di Lie, ed \u00e8 pertanto generalizzato dalle algebre di Lie, che sono assiomatizzate come prodotti binari soddisfacenti gli assiomi di multilinearit\u00e0, antisimmetria e l'identit\u00e0 di Jacobi. Ad esempio, l'algebra di Heisenberg fornisce un'altra struttura di algebra di Lie su formula_5. Nella base formula_116 il prodotto \u00e8:\nEstensioni multidimensionali.\nUn prodotto esterno per vettori 7-dimensionali pu\u00f2 essere ottenuto similmente utilizzando gli ottonioni invece dei quaternioni. Invece non possono esistere altre estensioni del prodotto vettoriale che restituiscano un vettore\ne ci\u00f2 \u00e8 collegato al fatto che le sole algebre di divisione normate sono quelle con dimensioni 1,2,4 e 8.\nSe per\u00f2 si considera il risultato dell'operazione non pi\u00f9 come un vettore o pseudovettore ma come una matrice, allora \u00e8 possibile estendere l'idea di prodotto vettoriale in qualsiasi numero di dimensioni\nIn meccanica, ad esempio, la velocit\u00e0 angolare pu\u00f2 essere interpretata sia come uno pseudo-vettore formula_118 sia come una matrice antisimmetrica formula_119. In quest'ultimo caso\nla \"legge di trasporto\" delle velocit\u00e0 per un corpo rigido sar\u00e0:\ndove formula_119 \u00e8 definita formalmente a partire dalla matrice di rotazione formula_122 del corpo rigido:\nIn ambito quantistico anche il momento angolare formula_124 viene spesso rappresentato con una matrice antisimmetrica\nrisultato di un prodotto tra posizione formula_125 e\nquantit\u00e0 di moto formula_77:\nDato che formula_125 e formula_77 possono avere un numero arbitrario formula_130 di componenti, questa forma di prodotto \"vettoriale\" (che pure non produce un vettore) si pu\u00f2 generalizzare in qualsiasi dimensione, pur conservando l'interpretazione \"fisica\" dell'operazione stessa.\nAlgebra multilineare.\nNel contesto dell'algebra multilineare il prodotto vettoriale pu\u00f2 essere visto come un tensore (misto) di ordine (1,2), nello specifico una mappa bilineare, ottenuto da una forma di volume tridimensionale per innalzamento degli indici.\nSimboli.\nIl prodotto vettoriale \u00d7 \u00e8 rappresentato come:"}
{"id": "66004", "revid": "154893", "url": "https://it.wikipedia.org/wiki?curid=66004", "title": "Prima guerra dell'oppio", "text": ""}
{"id": "66005", "revid": "729019", "url": "https://it.wikipedia.org/wiki?curid=66005", "title": "Vino aromatizzato", "text": "I vini aromatizzati sono quei \"vini speciali\" di gradazione alcolica non inferiore al 16% e non superiore al 21% in volume, costituiti in prevalenza da un vino addizionato o no di alcol e di saccarosio (principale componente dello zucchero da tavola), nonch\u00e9 di sostanze autorizzate (principalmente amare o aromatiche) tali da conferire al prodotto particolari odori e sapori estranei al vino.\nL'aromatizzazione dei vini \u00e8 un procedimento molto antico, nato con lo scopo sia di facilitare la conservazione dei vini, sia di migliorare il gusto di vini di qualit\u00e0 mediocre o di adattare il gusto del vino ai gusti dell'epoca.\nI Greci e i Romani aromatizzavano i loro vini in varie maniere:\nTra i vini aromatizzati pi\u00f9 conosciuti ricordiamo:"}
{"id": "66008", "revid": "116410055", "url": "https://it.wikipedia.org/wiki?curid=66008", "title": "March Engineering", "text": "La March Engineering \u00e8 stata un costruttore britannico di vetture da competizione per varie categorie; ha anche partecipato al campionato mondiale di Formula 1 con una propria scuderia ufficiale.\nStoria.\nLe origini.\nFu fondata nel 1969 a Bicester, nell'Oxfordshire, da un gruppo di trentenni appassionati di auto da competizione: Max Mosley, Alan Rees, Graham Coaker e Robin Herd, dalle loro iniziali \u00e8 stato ricavato il nome March. Mosley si occupava della parte commerciale, Rees era il direttore sportivo del team, Coaker il direttore di produzione, mentre il tecnico era Herd, che come prima vettura realizz\u00f2 una Formula 3 siglata 693; le March hanno avuto la caratteristica di essere siglate con tre cifre, di cui le prime due indicavano l'anno del progetto e la terza la categoria della vettura, mentre il logo della casa fu una creazione della moglie di Coaker, Carol. Il capitale iniziale fu costituito con un versamento di 2.500 sterline da parte di ciascuno dei quattro soci, anche se Herd non disponendo della cifra a fine estate, se la procur\u00f2 scommettendo 1.000 sterline sulla vittoria di Jackie Stewart nel campionato di Formula 1, ipotesi pagata 2,5 contro 1 dagli allibratori inglesi. Tuttavia il numero dei soci si restrinse presto: Coaker uscir\u00e0 di scena gi\u00e0 nel 1971 per morire poi tragicamente a bordo di una March 712M di Formula 2, lasciatagli come parte della sua liquidazione, mentre Rees, alla fine dello stesso anno, abbandon\u00f2 la societ\u00e0 per andare a ricoprire un'analoga posizione alla neonata Shadow.\nGli anni '70.\n1970.\nLa prima vettura per la Formula 1 fu la 701, la vettura, piuttosto convenzionale, era dotata di una monoscocca in alluminio, del motore Ford Cosworth DFV e cambio Hewland, con delle originali fiancate laterali usate come serbatoi. L'obiettivo era la commercializzazione di vetture e stimato un costo di costruzione di 3.000 sterline per monoposto, i fondatori della March pensarono di proporla a 6.000 sterline, salvo alzare il prezzo a 9.000 (pari a 13 milioni e mezzo di lire dell'epoca) su consiglio di Walter Hayes della Ford, che prospett\u00f2 loro il fallimento dell'impresa con un prezzo cos\u00ec basso. Con l'appoggio finanziario della STP Oil Treatment di Andy Granatelli, nel la March debutt\u00f2 nella massima formula con una squadra ufficiale i cui piloti erano Chris Amon e Jo Siffert, quest'ultimo grazie all'appoggio finanziario della Porsche che offr\u00ec 30.000 sterline alla March. Altre due vetture parteciparono sotto i colori del team Tyrrell, che aveva abbandonato i telai Matra e si accingeva a diventare costruttore in proprio, i piloti erano il campione del mondo uscente Jackie Stewart e Johnny Servoz-Gavin, poi sostituito da Fran\u00e7ois C\u00e9vert. Stewart ottenne la pole-position al Gran Premio inaugurale in Sud Africa e persino una vittoria al successivo Gran Premio di Spagna oltre ad altri tre piazzamenti a podio nel prosieguo della stagione, mentre Amon ottenne un secondo e un terzo posto. Nel corso della stessa stagione parteciparono alla guida di monoposto March anche Ronnie Peterson, sponsorizzato dal restauratore di auto storiche Colin Crabbe e Mario Andretti, sostenuto anche lui dalla STP Oil Treatment pur non essendo nella squadra ufficiale, quindi gi\u00e0 alla prima stagione ci furono fino a sei vetture March alla partenza dei Gran Premi e complessivamente ne furono prodotti 11 esemplari.\nOltre al modello 701 per la massima serie furono commercializzate la 702 in Formula 2, la 703 in F.3, la 707 nel campionato CanAm, dove correvano vetture Gruppo 7 e la 708 in Formula Ford. In Formula 2, il miglior pilota fu Ronnie Peterson, pilota del Guthrie Racing che termino il campionato al quarto posto con due terzi posti come miglior risultato.\n1971.\nNel la vettura 711 fu progettata da Frank Costin ex tecnico di Vanwall e Lotus, con una linea ovoidale e un caratteristico alettone anteriore rialzato come un vassoio e fu definita per l'appunto \"Tea-tray\", altre particolarit\u00e0 i freni all'interno del telaio come la Lotus 72 e la possibilit\u00e0 di installare il motore V8 Alfa Romeo della Sport 33/3. Il team ufficiale forte della sponsorizzazione STP punt\u00f2 sul giovane Peterson che ottenne vari piazzamenti che gli valsero il secondo posto finale nel campionato.\nIn Formula 2, il team ufficiale sempre con Ronnie Peterson, partecip\u00f2 anche al campionato europeo di F.2 vincendolo con 5 vittorie su 11 gare. Altri due successi giunsero con le vetture \"clienti\" di Mike Beuttler e Dieter Quester.\n1972.\nNel la squadra ufficiale punt\u00f2 su Ronnie Peterson e sul giovane Niki Lauda, mentre Frank Williams schier\u00f2 una vecchia March 711 e un nuovo modello per Henri Pescarolo e Carlos Pace, ma la 721 evoluzione del modello precedente non fu competitiva. Nel corso della stagione fu approntata la versione X con cambio trasversale Alfa Romeo, anch'essa deludente. La via d'uscita da questa situazione difficile fu la richiesta di una vettura da parte di Mike Beuttler, la nuova versione 721G fu realizzata in soli nove giorni (infatti la G sta per Guinness dei primati, data la velocit\u00e0 dell'esecuzione) alloggiando un Cosworth DFV e un serbatoio pi\u00f9 largo su un telaio di F.2. L'utilizzo di telai da Formula 2 ingranditi, particolarmente leggeri e compatti, divenne poi lo schema di produzione per gli anni seguenti.\nUn'altra vettura fu consegnata al team tedesco Eifelland Racing, modificata in modo eccentrico dal designer tedesco Luigi Colani, per il pilota Rolf Stommelen, anche se i risultati estremamente negativi consigliarono il team tedesco di abbandonare e cedere la vettura al team di John Goldie che, riportata la vettura nelle condizioni originarie, la fece correre con alla guida John Watson.\nTuttavia il massimo che si ottenne fu un terzo posto al Gran Premio di Germania.\nIn formula 2 in un'annata dominata dalla Surtees-Ford guidata da Mike Hailwood, giunsero due vittorie parziali una con Niki Lauda (5\u00b0 in campionato) e Patrick Depailler. \nUna March 722S di formula 2 si aggiudic\u00f2 il Campionato europeo della montagna vinto da Xavier Perrot\n1973.\nIn Formula 1 nel la March perse lo sponsor STP e si trov\u00f2 in difficolt\u00e0, quindi ci si limit\u00f2 a modificare le 721G esistenti adottando un radiatore sul musetto e adeguando le vetture alle nuove regole di sicurezza con una struttura deformabile antiurto, cos\u00ec modificate le vetture furono rinominate March 731. Il team schier\u00f2 una sola vettura ufficiale affidata prima a Jarier, impegnato anche in F.2, poi a Roger Williamson, che per\u00ec in un incidente al Gran Premio d'Olanda, mentre un'altra vettura venne schierata dal team Hesketh per James Hunt, questa fu sviluppata dal tecnico del team Harvey Postlethwaite e ottenne risultati migliori di quella ufficiale.\nGrandi risultati giunsero in Formula 2, dove Jean-Pierre Jarier conquist\u00f2 il titolo con ben 8 vittorie e 17 gare, anche grazie ai nuovi motori BMW a 16 valvole da 285 CV progettati da Paul Rosche. Altri successi arrivarono da Vittorio Brambilla (2) e Roger Williamson\nFu bissato il titolo nell'europeo della Montagna sempre con una March 722, ma questa volta con Jimmy Mieusset.\n1974.\nNel la March cerc\u00f2 piloti che potevano portare sponsorizzazioni per la squadra ufficiale e dopo aver fatto correre Howden Ganley, scelse Vittorio Brambilla che apport\u00f2 la sponsorizzazione della fabbrica di utensili Beta Tools e Hans-Joachim Stuck con l'appoggio del produttore di liquori J\u00e4germeister, per la Formula 2 Depailler fu appoggiato dall'industria petrolifera francese Elf.\nIn Formula 2, la march conquist\u00f2 il terzo titolo in 4 con Patrick Depailler vincitore del titolo con 5 vittorie, Hans-Joachim Stuck secondo con 3 vittorie, Jacques Lafitte terzo con una vittoria. Un totale di 9 vittorie su 10 gare.\n1975.\nBrambilla, con la 751 dal caratteristico anteriore a cucchiaio vinse nel bagnatissimo Gran Premio d'Austria disputato a Zeltweg, mentre al Gran Premio di Spagna l'italiana Lella Lombardi con una March arriv\u00f2 sesta, prima donna a ottenere punti nel campionato mondiale di Formula 1.\nIn Formula 2, il team ufficiale port\u00f2 Patrick Tambay e Michel Lecl\u00e8re a pari merito al secondo posto, in un campionato dominato dalla Martini di Jacques Laffite. Tutte queste vetture a motore Renault surclassarono le March che si dovettero accontentare di due vittorie ad opera di Maurizio Flammini.\n1976.\nNel la March, senza grandi ambizioni di classifica, cerc\u00f2 di recuperare i vecchi telai aggiornandoli e affidandoli a piloti che potessero portare sponsor, cos\u00ec partecip\u00f2 con due team, uno con Brambilla e Peterson, tornato in squadra dopo aver lasciato la Lotus in crisi di risultati, l'altro chiamato \"March Engines\" con Lella Lombardi, Arturo Merzario e Stuck. Peterson ottenne al Gran Premio d'Italia la terza e ultima vittoria per la March in F.1, ma l'interesse per la massima serie era passato in secondo piano, infatti su pressione della BMW Robin Herd era ormai concentrato interamente sulla realizzazione delle Formula 2.\nIn quel campionato vi era il dominio delle Elf di Jean-Pierre Jabouille (campione) e Michel Lecl\u00e8re (4\u00b0) e delle Martini di Ren\u00e9 Arnoux (2\u00b0) e Patrick Tambay (3\u00b0).\n1977.\nNell'inverno 1976-1977, il tecnico March Wayne Eckersley costru\u00ec un retrotreno a 4 ruote motrici per la 761; la vettura a 6 ruote fu designata March 2-4-0, dove lo zero indicava l'assenza del differenziale. A differenza della Tyrrell P34, prima vettura di Formula 1 a 6 ruote, la March usava al posteriore le stesse ruote da 16\" (40\u00a0cm) dell'anteriore, ma sempre con l'intendimento di ridurre la resistenza aerodinamica riducendo la sezione maestra. La vettura fu provata all'inizio del 1977 a Silverstone da Howden Ganley e Ian Scheckter ma il progetto necessitava di uno sviluppo pi\u00f9 lungo di un normale telaio e non venne mai portato in gara. Curiosamente questa vettura port\u00f2 pi\u00f9 profitti di altre vetture March di successo, perch\u00e9 fu data la licenza alla Scalextric, azienda produttrice di vetture in miniatura, che inizi\u00f2 uno dei suoi modelli pi\u00f9 popolari, mentre il retrotreno a 4 ruote fu usato nelle gare in salita da alcuni piloti tra cui Roy Lane.\nNel , pur con il nuovo sponsor Rothmans, si corse in economia con i piloti Alex Ribeiro e Ian Schekter e non si ottennero risultati, a fine stagione il nome March scomparve dalla Formula 1, per riapparire nel e chiudere di nuovo i battenti a fine .\nFu anno difficile anche in Formula 2, dove davanti alle March di Bruno Giacomelli terminarono le due Martini-Renault di Ren\u00e9 Arnoux e Didier Pironi, la Ralt-BMW di Eddie Cheever e anche la Chevron di Riccardo Patrese.\n1978.\nAlla fine del 1977 il materiale per la F.1 e il diritto di associazione alla FOCA vennero ceduti alla ATS, Mosley lasci\u00f2 la squadra per lavorare a tempo pieno per la FOCA, Rees che aveva gi\u00e0 abbandonato la squadra per andare alla Shadow, nella stagione entrante fond\u00f2 con altri la Arrows. Herd, unico rimasto dei soci iniziali, invece intensific\u00f2 la collaborazione con la BMW lavorando alle versioni da corsa Gruppo 4 e Gruppo 5 della BMW M1, che parteciparono al Campionato mondiale Endurance e dettero vita al Campionato BMW M1 Procar un monomarca di gare di contorno ai Gran Premi di F.1,\nIn Formula 2 la March 782-BMW permise a Bruno Giacomelli di vincere il campionato europeo con il record stagionale di otto successi parziali, che rimase imbattuto fino a che non fu soppressa la categoria.\n1979.\nNel 1979 arrivarono in Formula 2 le prime vetture a effetto suolo, la March present\u00f2 la 792 ma all'inizio sembr\u00f2 che le vecchie 782 fossero pi\u00f9 competitive (Rad Dougall vinse a Thruxton), tuttavia alla fine Marc Surer vinse il campionato con una 792, dopo una lunga lotta con Brian Henton su Ralt e Eddie Cheever su Osella\nGli anni '80.\n1980.\nIn Formula 2 la stagione \u00e8 dominata dalle Toleman-Hart di Brian Henton e Derek Warwick e il migliore pilota March sar\u00e0 Teo Fabi, terzo in campionato con 3 vittorie parziali-\n1981: breve ritorno in Formula 1.\nNel la March torna in Formula 1.\nSi tratta in realt\u00e0 di un'altra societ\u00e0, \"March Grand Prix\" formata grazie all'ingresso nella RAM di John Mc Donald, di Robin Herd (fondatore della March) e di Guy Edwards (pilota e grande \"procacciattore\" di sponsor). \nL'adozione del nome March \u00e8 allo scopo di favorire l'adesione ai Team della FOCA nel pieno della Guerra FISA-FOCA. Giuridicamente e tecnicamente per\u00f2 la March \u00e8 solo parzialmente coinvolta: pur essendo ormai vietata la partecipazione alla massima serie dei team non costruttori l'accordo \u00e8 in esclusiva, tuttavia le vetture, che riprendono la filosofia costruttiva della Williams FW07, non sono particolarmente competitive, l'anno seguente la RAM ottiene sponsorizzazioni importanti tra cui il produttore di tabacchi Rothmans, ma la sponsorizzazione arriva troppo tardi e la nuova vettura realizzata da Herd in collaborazione con Adrian Reynard, a causa dei pochi mezzi previsti non riesce ad avere miglioramenti significativi nelle prestazioni, nel la RAM punta a produrre le vetture in proprio e nel 1984 il marchio \"March\" esce nuovamente dalla F.1.\nIn Formula 2 con l'avvento delle \"wing-car\" e il minore interesse della BMW che puntava a entrare in Formula 1 come fornitore di motori, la March nel 1981 viene sopravanzata dalla Ralt dotata dei pi\u00f9 potenti motori Honda, l'ultimo campionato che vincer\u00e0 sar\u00e0 nel 1982 con Corrado Fabi.\n1983 CART e IMSA: la strada americana.\nA questo punto Herd punta sul mercato americano delle Indycar, mentre abbandona definitivamente la Formula 3 in cui le March avevano vinto i titoli europei nel 1977 e nel 1980-81, curiosamente la 81C, una vettura derivata dalle ultime fallimentari Formula 1, \u00e8 subito competitiva nel Campionato CART: le March vinceranno i campionati CART nel 1985 e 1986, rispettivamente con Al Unser e Bobby Rahal e vinceranno ininterrottamente la 500 miglia di Indianapolis dal 1983 al 1987, addirittura si arriver\u00e0 ad avere una griglia di partenza con 30 vetture March su 33 partecipanti alla gara e nel 1987 Al Unser vincer\u00e0 con una vecchia 86C vettura prodotta l'anno precedente. Dopo questi successi Herd decise di quotare il March Group PLC al London Stock Exchange.\nPer le gare americane la March, sfruttando l'esperienza con la BMW M1 produrr\u00e0 anche delle vetture Sport destinate al campionato IMSA, dotate di motori Chevrolet o Porsche che otterranno buoni risultati, vincendo il campionato nel 1983 con Al Holbert e nel 1984 la March 83G-Porsche vincer\u00e0 la 24 ore di Daytona.\nFormula 3000 e Indy-Lights.\nNel 1985 con la fine della F.2 e l'avvento della Formula 3000 in cui era bandito l'effetto suolo, la March, con i motori Ford Cosworth, torna a primeggiare e si aggiudicher\u00e0 il campionato con Christian Danner, questo le permetter\u00e0, l'anno dopo, di diventare il produttore unico per le vetture della American Racing Series, neonata categoria propedeutica al campionato CART, equivalente alla F.3000 europea. Seguiranno le vittorie nei due campionati 1986 e 1987 di F.3000 con Ivan Capelli e Stefano Modena.\nLa Leyton House.\nNel 1987 Cesare Gariboldi, manager del team di F.3000 che aveva vinto il campionato con Ivan Capelli, gi\u00e0 sponsorizzato dell'azienda immobiliare giapponese Leyton House, riusc\u00ec a ottenere l'appoggio del proprietario della Leyton, Akira Akagi, per organizzare un nuovo team di Formula 1. Akagi appoggiandosi alla struttura della March ribattezz\u00f2 la squadra March-Leyton House.\nIl primo anno la vettura fu progettata da Gordon Coppuck, mentre l'anno seguente la vettura progettata da Adrian Newey e pilotata da Ivan Capelli fu protagonista di un brillantissimo 1988, con il pilota italiano spesso protagonista e capace addirittura di classificarsi al secondo posto nel Gran Premio del Portogallo.\nNel 1988 il gruppo March acquis\u00ec la Ralt e Herd lasci\u00f2 la presidenza dell'azienda a John Cowen che cedette ad Akagi la divisione March Racing, che si occupava di Formula 1 e F3000, il cui nome fu cambiato in Leyton House Racing Ltd. Cowen organizz\u00f2 il gruppo in quattro divisioni: March Merchandising Ltd., Ralt, per la produzione di vetture nelle categorie inferiori, Comtec e March Engineering per i prototipi, alla fine del 1989 Herd, l'ultimo dei soci fondatori, lasci\u00f2 la March.\nA partire dal 1989, dopo la morte di Gariboldi, nella sigla delle vetture Leyton vennero aggiunte le iniziali CG al numero identificativo, ma la stagione fu di profonda crisi, con un solo podio ottenuto ad inizio anno da Maur\u00edcio Gugelmin, altro pilota della squadra. Nel 1990 Capelli e la Leyton House ebbero la grande occasione di vincere il Gran Premio di Francia ma a poche curve dalla fine l'italiano dovette arrendersi alla Ferrari di Alain Prost e accontentarsi del secondo posto. Nel 1991, dopo che Newey fu passato alla Williams, Capelli e la Leyton ottennero solo un punto, poi uno scandalo finanziario port\u00f2 all'arresto dei responsabili giapponesi della Leyton e all'abbandono del programma Formula 1, che continu\u00f2 per un altro anno con il nome March. Dopo un buon 1992, la squadra si ritir\u00f2 agli inizi della stagione seguente.\nPer quanto riguarda le altre attivit\u00e0 la March nel 1988, con l'acquisto della Ralt, punt\u00f2 a tornare anche in Formula 3 e si impegn\u00f2 nel campionato CART, dove era stata sopravanzata da Lola e Penske, fornendo i telai in esclusiva a Porsche e Alfa Romeo. Per il programma americano fu incaricato l'ex tecnico della Tyrrell Maurice Philippe, ma i risultati non furono incoraggianti e il suicidio del tecnico contribu\u00ec a peggiorare le cose, in breve prima l'Alfa e poi anche la Porsche abbandonarono l'impresa.\nFu messa a disposizione di altre squadre di Formula 1 la propria galleria del vento, ma questa si dimostr\u00f2 inadatta.\nInfine cominci\u00f2 il declino nelle categorie minori: in F.3 dopo aver vinto diversi campionati nazionali, tra fine anni '80 e inizio '90, con le vetture prodotte con il marchio Ralt, il dominio sportivo e commerciale delle Dallara portarono all'abbandono della categoria, mentre in F.3000 prima la Lola e poi la Reynard si dimostrarono pi\u00f9 competitive.\nNegli anni '90 March e Ralt furono vendute a Andrew Fitton e Steve Ward che tentarono senza successo di rilanciarle.\nIl possibile ritorno nel 2010.\nNel maggio 2009 la March ha inviato alla FIA domanda d'iscrizione al campionato del mondo di F1 del 2010. Il 12 giugno 2009 la March non viene inserita nella lista emanata dalla FIA comprendente le scuderie ammesse al campionato 2010."}
{"id": "66009", "revid": "1516087", "url": "https://it.wikipedia.org/wiki?curid=66009", "title": "Fittipaldi Automotive", "text": "La Fittipaldi Automotive \u00e8 stata una squadra motoristica brasiliana attiva in Formula 1 tra le stagioni 1975 e 1982.\nFondata dal pilota Wilson Fittipaldi (fratello del due volte campione del Mondo Emerson), mut\u00f2 per due volte denominazione per ragioni di sponsorizzazione: tra il 1975-1979 si chiam\u00f2 Copersucar-Fittipaldi, mentre dal 1980 assunse la ragione sociale Skol Fittipaldi Team.\nStoria.\nIl periodo brasiliano.\nNel 1974 il pilota Wilson Fittipaldi si accord\u00f2 con la Copersucar (maggiore impresa saccarifera brasiliana) per ottenere i cospicui finanziamenti necessari all'avvio della scuderia, che venne iscritta alla stagione 1975 di Formula 1. A coadiuvarlo vi erano il direttore sportivo Jo Ramirez (reduce da esperienze alla Eagle e alla Tyrrell) e il progettista Ricardo \"Richard\" Divila.\nLa nascita della \"Copersucar-Fittipaldi\" fu salutata da un ampio favore popolare nel paese sudamericano, che vedeva nella scuderia la possibilit\u00e0 di dimostrare a livello internazionale la propria tecnologia motoristica, nonch\u00e9 sancire il ruolo del Brasile quale paese industrializzato ed economicamente prospero. Il team scelse infatti di costruire quasi tutta la vettura (esclusi motore, cambio e pochi accessori) nel paese sudamericano.\nMalgrado la fiducia e gli sforzi, la stagione d'esordio si rivel\u00f2 disastrosa: la monoposto FD01 (il cui nome associava le iniziali di Fittipaldi e del progettista Divila), costruita in un singolo esemplare e pilotata dallo stesso Wilson Fittipaldi, incorse in numerosi ritiri: il miglior risultato annuale fu un decimo posto al GP degli Stati Uniti. A seguito di un infortunio occorso al pilota-patr\u00f2n, in occasione del GP d'Italia il sedile del team venne occupato transitoriamente da Arturo Merzario. Data la palese inefficienza della monoposto, la squadra lavor\u00f2 alacremente per svilupparla e migliorarla: nel corso della stagione alla FD01 succedettero la FD02 e FD03, che tuttavia non furono capaci di esprimere progressi significativi.\nIn vista della stagione 1976 il team brasiliano decise di puntare in grande: i munifici fondi Copersucar consentirono infatti di ingaggiare lo stesso Emerson Fittipaldi, cui venne proposto un ingaggio molto elevato. Il popolare pilota bi-iridato decise quindi di lasciare la McLaren (che aveva gi\u00e0 deciso di ingaggiare al suo posto James Hunt) e di correre per la squadra del fratello. Gli sforzi tuttavia non si tradussero in una migliore competitivit\u00e0: nel corso della stagione 1976 Emerson Fittipaldi riusc\u00ec a malapena a conquistare tre sesti posti, che gli fruttarono soli tre punti nell'arco di tutta l'annata.\nSpostamento in Inghilterra.\nA questo punto la squadra si rese conto che la scelta di mantenere tutte le proprie attivit\u00e0 in Brasile era dispendiosa e controproducente: il paese sudamericano era infatti troppo lontano da buona parte dei circuiti del mondiale e dalle sedi dei fornitori, senza contare che i tecnici autoctoni non erano sufficientemente competenti (e importarne altri dall'estero sarebbe stato complesso e oneroso). In vista della stagione 1977 la sede operativa della Fittipaldi fu quindi spostata a Reading, in Gran Bretagna.\nLe vetture impiegate (la FD04 e successivamente la F05 progettata da Maurice Philippe - che nel frattempo aveva sostituito Divila) segnarono un certo passo in avanti rispetto alle precedenti: nel 1977 Fittipaldi riusc\u00ec a conquistare una serie di quarti e quinti posti, per un totale di 11 punti iridati. \nNel 1976 e nel 1977 la squadra schier\u00f2 occasionalmente una seconda monoposto, affidata al pilota brasiliano Ingo Hoffmann, il quale si iscrisse a 5 gare nell'arco delle due stagioni, cogliendo come miglior risultato un settimo posto in Brasile nel 1977.\nIl 1978 fu l'annata di maggior successo per il team, che aveva frattanto acquisito la denominazione Fittipaldi Automotive: la nuova F5A (prima vettura ad effetto suolo della casa brasiliana) fu mediamente competitiva e consent\u00ec a Fittipaldi di ottenere una serie di buoni piazzamenti, il migliore dei quali fu un secondo posto al GP casalingo. A fine stagione la scuderia si piazz\u00f2 al settimo posto della classifica costruttori, sopravanzando finanche la McLaren.\nDecisamente inferiore si rivel\u00f2 l'annata 1979, ove la Fittipaldi raccolse appena un punto: la mediocrit\u00e0 della monoposto F06 fu tale che a fine stagione la Copersucar ritir\u00f2 la sponsorizzazione al team. Le subentr\u00f2 in qualit\u00e0 di partner principale la birra Skol, sicch\u00e9 la squadra mut\u00f2 denominazione in \"Skol Fittipaldi Team\". \nLa Fittipaldi assorbe la Wolf.\nNel 1980 la Fittipaldi rilev\u00f2 le strutture della disciolta Wolf, potendo quindi assoldare due tecnici di chiaro talento come Harvey Postlethwaite e Adrian Newey e un pilota di buon livello come Keke Rosberg, che venne affiancato stabilmente a Emerson. La squadra present\u00f2 una discreta monoposto, la F07, con la quale i due piloti raccolsero un podio a testa. A stagione in corso le subentr\u00f2 la F08, che tuttavia si non si dimostr\u00f2 competitiva come la 07. A fine stagione Emerson Fittipaldi decise di ritirarsi come pilota dalla Formula 1.\nPer il biennio 1981-1982 la scuderia riassunse il nome Fittipaldi Automotive: la perdita del proprio pilota pi\u00f9 prestigioso e di Harvey Postlethwaite (ingaggiato dalla Ferrari) aveva privato la squadra di importanti risorse professionali. La vettura per il 1981, la F8C, risult\u00f2 dunque essere un minimo aggiornamento della F08: n\u00e9 Rosberg n\u00e9 Chico Serra (che aveva sostituito Fittipaldi) riuscirono a raccogliere punti iridati. \nNel 1982 la squadra entr\u00f2 in crisi finanziaria e schier\u00f2 un'unica vettura, affidata a Serra, che raccolse un solo punto ai fini del mondiale. In vista del 1983 i fratelli Fittipaldi fecero fronte comune nel tentativo di rimediare i fondi necessari a tenere in vita la scuderia, ma non sortirono lo scopo. La squadra brasiliana cess\u00f2 cos\u00ec di esistere, non prima di aver cercato di ottenere i motori turbo dalla italiana CARMA di Carlo Facetti e Martino Finotto."}
{"id": "66010", "revid": "106908", "url": "https://it.wikipedia.org/wiki?curid=66010", "title": "Cooper Car Company", "text": "Cooper Car Company \u00e8 stato un \"team\" britannico di Formula 1, vincitore di 16 Gran Premi. La casa fu fondata da Charles Cooper e dal figlio John.\nIl suo pi\u00f9 grande pilota fu Jack Brabham, che vinse il titolo riservato ai piloti nel 1959, ripetendosi anche l'anno dopo in maniera ancor pi\u00f9 netta. La Cooper fu anche Campione del Mondo Costruttori nel 1959 e nel 1960. La scuderia britannica non riesce a rimanere al vertice ed imbocca la strada del declino, che inizia con la partenza di Brabham, intenzionato a creare una squadra con il suo nome. Malgrado le dimensioni minuscole, la squadra cerca di mantenersi a galla con giovani promesse quali Bruce McLaren e Pedro Rodr\u00edguez. Emblematico il Gran Premio di Monaco 1962: la Cooper si presenta con due piloti, due macchine e letteralmente due meccanici ma riesce comunque a vincere la corsa. \nNel 1966, con l'avvento del nuovo regolamento che sostituiva i vecchi motori 1500\u00a0cm\u00b3 con i pi\u00f9 grossi e potenti 3000\u00a0cm\u00b3 la Cooper si lega alla Maserati: \u00e8 una mossa sbagliata perch\u00e9 se da un lato arrivano due vittorie (una con John Surtees nel 1966 e una con Rodriguez l'anno dopo) dall'altro impedisce alla squadra di utilizzare il motore Ford-Cosworth, che dal 1967 inizia a dominare prepotentemente la scena.\nL'ultimo anno di partecipazione \u00e8 stato il 1969, in cui le Cooper vennero prevalentemente affidate a piloti privati, con scarsi risultati.\nGli anni in Formula 1.\n1959.\nPrimo team non casa automobilistica a vincere il mondiale di F.1, porta un'innovazione sorprendente con il motore (Coventry-Climax) spostato alle spalle del pilota, mentre fino ad allora le auto da corsa avevano il motore anteriore. Questo tecnicismo permise di produrre un'auto maneggevole e leggera con la quale Jack Brabham vinse il suo primo titolo mondiale\n1960.\nDopo aver vinto il suo primo mondiale di F1 nell'anno precedente, vince il secondo titolo consecutivo sempre con Jack Brabham. \nLa Cooper vince il primo GP della stagione con Bruce McLaren con l'auto dell'anno precedente, ma solo grazie al ritiro della nuova Lotus di F1 che era in testa alla gara. Dopo il primo GP Cooper decide di costruire una nuova auto sullo stile della Lotus, pi\u00f9 leggera e pi\u00f9 bassa grazie all'utilizzo di un nuovo cambio custom che permette una meccanica pi\u00f9 semplice.\nCon la nuova auto Cooper domina il Mondiale con Jack Brabham, seguito spesso dal compagno Bruce McLaren nell'ordine di arrivo\n1961.\nNel 1961 c'\u00e8 un cambio di regolamento importante nella F.1: vengono imposti motori da 1500\u00a0cm\u00b3 e questo fatto trova impreparati i costruttori inglesi, fino all'ultimo contrari a questa modifica. Il ritardo si ripercuote sullo sviluppo dei nuovi motori e nuovi telai e il 1961 viene cos\u00ec dominato dalla Ferrari di Von Trips e Phil Hill che lasciano ai team inglesi poche soddisfazioni\n1962.\nSempre con i Piloti Jack Brabham e Bruce McLaren e motori coventri-climax Cooper partecipa alla stagione di F1 povera di risultati: solo una vittoria a Montecarlo con Bruce McLaren. L'anno viene dominato dalla BRM di Graham Hill, che vince il titolo, e dalla Lotus di Jim Clark, secondo; alla fine dell'anno Jack Brabham lascia il team per fondare la scuderia che prender\u00e0 il suo nome.\n1963.\nContinua il declino del team, che non ottiene particolari risultati in un anno dominato dalla Lotus e da Jim Clark\n1964.\nNell'anno in cui John Surtees diviene il primo iridato delle due ruote ad imporsi anche in Formula 1, la Cooper vive una stagione senza particolari acuti.\n1965.\nLa Cooper Car Company, che utilizza i modelli T73 (3 presenze) e T77 (16 presenze pi\u00f9 una mancata qualificazione) motorizzati Climax, prende parte a tutti i gran premi in calendario (10), schierando in ogni evento due vetture. I piloti utilizzati sono Bruce McLaren (10 presenze) e Jochen Rindt (9 presenze pi\u00f9 una non qualificazione).\nLe vetture Cooper sono inoltre utilizzate durante la stagione da John Love (1 presenza; Cooper T55 Climax), Trevor Blokdyk (1 gp: non qualificato; Cooper T59 Ford) e dal Bob Gerard Racing, che in occasione del Gran Premio di Gran Bretagna schiera due vetture: una Cooper T71/73 Ford ed una Cooper T60 Climax, affidate rispettivamente a Alan Rollinson e John Rhodes, riuscendo a qualificare la seconda.\nNel 1965 quindi le presenze di vetture Cooper ammontano a 21, pi\u00f9 tre mancate qualificazioni. I ritiri sono 11 (pari al 52,38%). I piazzamenti a punti sono 6, con un terzo posto conquistato da McLaren nel gran premio del Belgio, per un totale di 13 punti (media di 0,62 punti per vettura partente). Questi, tutti conquistati dalle vetture ufficiali, valgono alla Cooper il 5\u00ba posto nella coppa costruttori.\nIl miglior piazzamento nel mondiale piloti \u00e8 quello di Bruce McLaren, 8\u00ba con 10 punti. Rindt \u00e8 13\u00ba con 3 punti.\nI giri percorsi sono 944 (su un totale teorico di 1535, pari al 61,50%). I piloti del Cooper Car Company hanno percorso 892 giri (su 1370 teorici, pari al 65,11%); John Love percorre invece 19 giri degli 85 previsti per il gran premio del Sudafrica (22,35 %), mentre John Rhodes percorre 38 degli 80 giri del gran premio di Gran Bretagna (47,5 %).\nAl termine della stagione, dominata da Jim Clark su Lotus, Bruce McLaren lascia la Cooper per fondare, come gi\u00e0 aveva fatto Jack Brabham, una sua scuderia.\n1966.\nNell'anno del debutto in Formula 1 della McLaren, la Cooper vive la sua ultima stagione importante, coronata da 6 piazzamenti a podio, una pole position (l'ultima della sua storia in Formula 1) e due giri veloci. I suoi piloti di punta si classificano al secondo ed al terzo posto nella graduatoria mondiale.\nLa Cooper Car Company, che utilizzer\u00e0 nella stagione il modello T81 motorizzato Maserati, prende parte a tutti i gran premi in calendario (9), schierando generalmente due vetture (con eccezione dei gran premi di Francia e Messico, che vedono alla partenza tre piloti) per un totale di 20 partenze. I piloti utilizzati sono Jochen Rindt (9 presenze), John Surtees (7 presenze), Richie Ginther (2 presenze), Chris Amon e Mois\u00e9s Solana (questi ultimi due con una sola presenza).\nLe vetture Cooper sono utilizzate, durante la stagione, oltre che dal team ufficiale dall'Anglo-Suisse Racing (7 presenze in altrettanti gp; pilota Joakim Bonnier), dal Rob Walker Racing team (7 presenze in altrettanti gp; pilota Jo Siffert), dal privato Guy Ligier (6 gp, con 5 presenze ed una non partenza) e dal J A Pearce Engineering Ltd (2 presenza in altrettanti gp; pilota Chris Lawrence). Tutti i partenti utilizzano la Cooper T81 Maserati, ad eccezione di Lawrence che guida una Cooper T73 motorizzata Ferrari.\nNel 1966 quindi le presenze di vetture Cooper ammontano a 41, pi\u00f9 una non partenza. I ritiri sono 20 (pari al 48,78%); in quattro occasioni inoltre i piloti Cooper non vengono classificati per distanza non sufficiente. I piazzamenti a podio sono 6: una vittoria, con Surtees nel gran premio del Messico, tre secondi posti e due terzi posti; oltre a questi le Cooper riescono a classificarsi altre 6 volte in zona punti, per un totale di 49 punti (media di 1,19 punti per vettura partente). Questi sono cos\u00ec ripartiti tra i diversi team: 45 Cooper Car Company, 3 Rob Walker Racing team e 1 Anglo-Suisse Racing. Per il meccanismo del punteggio per il mondiale costruttori in vigore nel 1966, i punti validi per la coppa sono 30 e valgono il 3\u00ba posto, dietro la Brabham e la Scuderia Ferrari.\nIl miglior piazzamento nella classifica piloti \u00e8 quello di John Surtees, 2\u00ba con 28 punti (9 dei quali conquistati per\u00f2 alla guida di una Ferrari). Il pilota inglese precede in graduatoria il compagno Jochen Rindt, con 24 punti di cui 22 validi (tutti conquistati su Cooper). Ginther \u00e8 11\u00ba con 5 punti (3 conquistati alla guida di una Honda), lo svizzero Siffert \u00e8 14\u00ba con 3 punti, mentre Bonnier \u00e8 17\u00ba con un solo punto.\nI giri percorsi sono 1928 (su un totale teorico di 2704, pari al 71,30%). Distinguendo per scuderia ed ordinando per percentuale di distanza percorsa su quella teorica abbiamo: J A Pearce Engineering Ltd giri 83 su 95 (87,37 %), Guy Ligier giri 300 su 346 (86,70 %), Rob Walker Racing team giri 342 su 487 (70,22 %), Cooper Car Company giri 920 su 1317 (69,85 %) e Anglo-Suisse Racing giri 283 su 474 (59,70 %).\n1967.\nNell'anno del debutto del motore Ford Cosworth, la Cooper coglie l'ultima vittoria: il 2 gennaio infatti il pilota messicano Pedro Rodr\u00edguez si aggiudica su Cooper T81 Maserati il gran premio inaugurale della stagione, in Sudafrica sul circuito di Kyalami, segnando anche il giro pi\u00f9 veloce in gara; al secondo posto, sorprendentemente, il pilota di casa John Love, su una Cooper T79 Climax privata, completa il trionfo.\nLa Cooper Car Company, che utilizzer\u00e0 nella stagione i modelli T81, T 81B e T86 motorizzati Maserati, prende parte a tutti i gran premi in calendario (11), schierando generalmente due vetture (con eccezione del gran premio di Gran Bretagna, che vede al via tre macchine, e di quello del Messico, con un solo pilota) per un totale di 22 partenze. I piloti utilizzati sono Jochen Rindt (10 presenze), Pedro Rodr\u00edguez (8 presenze), Jacky Ickx (2 presenze), Richard Attwood e Alan Rees (questi ultimi due con una sola presenza).\nNel 1967, oltre alla scuderia ufficiale, utilizzano vetture Cooper anche il Charles Vogele Racing (1 gp; Cooper T77 ATS), il Joakim Bonnier Racing Team (8 gp; Cooper T81 Maserati) ed il Rob Walker - Jack Durlacher Racing Team (10 gp: pi\u00f9 una non partenza; Cooper T81 Maserati), ognuna con un solo pilota: rispettivamente Silvio Moser, Joakim Bonnier e Jo Siffert. Inoltre vetture Cooper sono schierate da piloti privati: il gi\u00e0 menzionato John Love (1 gp), Guy Ligier (2 gp; Cooper T81 Maserati) e Tom Jones (1 gp: non qualificato! Cooper T82 Climax).\nNel 1967 quindi le presenze di vetture Cooper ammontano a 44, pi\u00f9 una mancata qualificazione e una non partenza. I ritiri sono 20 (45,45 %), mentre in una occasione, il gran premio di Francia, la vettura di Guy Ligier non viene classificata per non aver coperto una distanza sufficiente. I piazzamenti a podio sono due, quelli in Sudafrica; a questi si aggiungono 11 piazzamenti in zona punti per un totale di 37 punti (media di 0,84 punti per vettura partente). Questi sono cos\u00ec ripartiti tra i diversi team: 22 Cooper Car Company, 6 Rob Walker - Jack Durlacher Racing Team e piloti privati, 3 Joakim Bonnier Racing Team. I punti validi per il mondiale costruttori sono 28 e valgono alla Cooper il 3\u00ba posto, dietro alla Brabham ed alla Lotus.\nIl miglior piazzamento nel mondiale piloti \u00e8 quello di Rodriguez, 6\u00ba con 15 punti; seguono Love, Rindt e Siffert, tutti con 6 punti all'11\u00ba posto, Bonnier con 3 punti al 14\u00ba posto e Ickx, 19\u00ba con un punto (nella classifica finale compare anche Ligier: il pilota francese conquista per\u00f2 il solo punto che lo affianca in graduatoria a Ickx al volante di una Brabham).\nI giri percorsi sono 2076 (su un totale teorico di 3139, pari al 66,13%). Distinguendo per scuderia ed ordinando per percentuale di distanza percorsa su quella teorica abbiamo: privati giri 173 su 188 (92,02 %), Rob Walker - Jack Durlacher Racing Team giri 496 su 714(69,47 %), Joakim Bonnier Racing Team giri 348 su 534 (65,19 %), Cooper Car Company giri 1030 su 1623 (63,46 %) e Charles Vogele Racing giri 29 su 80 (36,25 %).\n1968.\nNel 1968, oltre al team ufficiale che utilizza motori Maserati e BRM, utilizzano vetture Cooper anche il Joakim Bonnier Racing Team, il team di John Love ed il Rob Walker - Jack Durlacher Racing Team, tutti schierati nella sola occasione della prova inaugurale del campionato: il gran premio del Sudafrica del 1\u00ba gennaio.\nIn quell'occasione sono 5 le vetture Cooper: le due ufficiali, motorizzate Maserati, di Ludovico Scarfiotti (Cooper T86) e Brian Redman (Cooper T 81B) e le tre private affidate a Jo Bonnier (Cooper T81 Maserati), Basil van Rooyen (Cooper T79 Climax) e Jo Siffert (Cooper T86 Maserati). Il pilota svizzero \u00e8 l'unico classificato, con il 7\u00ba posto; in qualifica invece il migliore \u00e8 l'italiano Scarfiotti, 15\u00ba.\nNel prosieguo della stagione il Cooper Car Company utilizza il modello T86B motorizzato BRM, affidato, nei diversi gran premi, a Lucien Bianchi (7 presenze), Vic Elford (7 presenze), Brian Redman, Ludovico Scarfiotti (questi ultimi due in altre due occasioni oltre al gp inaugurale), Johnny Servoz-Gavin (1 presenza) e Robin Widdows (1 presenza). La Cooper schiera due vetture per ogni evento, con eccezione dei gran premi di Olanda ed Italia, che vedono alla partenza una sola macchina.\nI migliori piazzamenti dell'anno sono i due terzi posti conquistati da Redman e Bianchi in occasione, rispettivamente, del gran premio di Spagna e quello di Monaco; a questi si aggiungono altri cinque piazzamenti per un totale di 20 punti (media di 0,80 punti per vettura partente), dei quali 14 validi per la coppa costruttori che valgono la sesta piazza in coabitazione con la Honda. I ritiri sono 16 (su 25 partecipazioni, pari al 64%); i giri percorsi sono 1049 (su 1788, pari al 58,67%).\nNel mondiale piloti il migliore risulta Scarfiotti, 13\u00ba con 6 punti (gli stessi conquistati da Servoz-Gavin che per\u00f2 li conquista guidando la Matra Ford). Il pilota italiano muore nel corso della stagione, dopo lo svolgimento di soli tre gran premi, a seguito di un incidente occorso durante le prove di una corsa valida per l'Europeo della montagna.\nLa notizia della morte di Scarfiotti arriva nell'ambiente della Formula 1 durante le qualifiche del gran premio del Belgio; durante lo svolgimento dello stesso evento l'inglese Brian Redman perde il controllo della sua Cooper: il bilancio dell'incidente \u00e8 un braccio rotto, ustioni gravi al volto e un commissario di gara ferito.\n1969.\nUn solo gran premio per la Cooper: l'ultimo della sua lunga e importante storia: il 27 GP di Monaco. Il 18 maggio, sul circuito monegasco, Vic Elford porta la Cooper T86B Maserati al 7\u00ba posto in gara, a 2 giri dal vincitore Graham Hill, dopo essere partito in 16\u00aa posizione."}
{"id": "66016", "revid": "785863", "url": "https://it.wikipedia.org/wiki?curid=66016", "title": "Simon de' Paperoni", "text": ""}
{"id": "66017", "revid": "287204", "url": "https://it.wikipedia.org/wiki?curid=66017", "title": "Prost Grand Prix", "text": "La Prost Grand Prix \u00e8 stata una scuderia francese di Formula 1 fondata e gestita dal gi\u00e0 quattro volte campione del mondo Alain Prost. Dopo aver rilevato il materiale della scuderia Ligier, la squadra ha iniziato la sua attivit\u00e0 con un buon 6\u00ba posto nel 1997 grazie ad Olivier Panis, che conquista ben due podi, per poi perdere posizioni sulla \"griglia\" ed avviarsi al fallimento, avvenuto alla fine della stagione 2001 dopo 83 corse senza vittorie.\nOrigine.\nAlain Prost, quattro volte campione del mondo, aveva spesso accarezzato l'idea di diventare team manager, e guidare una squadra di Formula 1, ma nel corso della sua carriera agonistica, non si erano mai verificate le condizioni adatte: il francese preferiva costruire la struttura su solide basi tecniche e finanziarie, quindi cominci\u00f2 a lavorare, dopo il suo ritiro come pilota, come consulente per la McLaren. \nNel 1996, Alain venne contattato da ambienti governativi francesi, perch\u00e9 prendesse le redini della scuderia Ligier, per trasformarla in una squadra tutta francese. La presenza di Prost e pressioni politiche convinsero la Peugeot a rinunciare al previsto ritiro dalle corse, per fornire i motori alla nuova squadra in formazione.\nLa stagione 1997.\nLe trattative avviate nel corso del 1996, e concluse, per quanto riguarda la fornitura dei motori Peugeot, nel febbraio del 1997, costrinsero la squadra a schierarsi con la vettura progettata dai tecnici Ligier nel corso dell'anno precedente, spinta dal motore Mugen-Honda V10. Il personale e tutti i materiali ed i fornitori erano in sostanza gli stessi della precedente gestione: a riprova di ci\u00f2, il nome della macchina era JS45 (JS sta per Jo Schlesser), proseguendo nel solco delle Ligier precedenti. Come primo pilota venne riconfermato il francese Olivier Panis, vincitore del Gran Premio di Monaco 1996, affiancandogli il debuttante giapponese Shinji Nakano, il cui ingaggio era compreso nella fornitura dei motori Mugen. Le gomme erano le giapponesi Bridgestone, all'esordio nel mondiale, che consentirono alcune prestazioni di rilievo, ma anche delusioni legate alla scarsa esperienza.\nLe prime gare videro subito la Prost protagonista di buone prestazioni con Panis che chiuse 5\u00b0 in Australia e 3\u00b0 in Brasile.\nIn Argentina il francese si qualific\u00f2 terzo, ma fu purtroppo costretto al ritiro dopo diciotto giri, mentre occupava comunque la seconda posizione. Dopo aver chiuso appena fuori dai punti Imola, dove comunque era di nuovo partito in seconda fila, Panis ottenne un altro buon 4\u00ba posto a Monaco, a cui segu\u00ed una brillante performance nel Gran Premio di Spagna, dove giunse 2\u00b0, anche grazie alla sapiente gestione delle gomme, che gli avevano consentito una sola sosta. Quando tutto sembrava volgere al meglio, Panis rimase vittima di un grave incidente al Gran Premio di Montreal, andando a sbattere duramente contro un muretto nel finale di gara: il muso della vettura si incastr\u00f2 nelle gomme, ed il telaio si spezz\u00f2, provocando fratture alle gambe al pilota francese, che avrebbe dovuto rinunciare a quasi tutta la stagione.\nAl suo posto venne ingaggiato Jarno Trulli, che aveva corso la prima parte della stagione con la Minardi: l'italiano, al suo primo anno in F1, si mise subito in mostra con un 4\u00ba posto in Germania, dove ebbe la meglio in un duello piuttosto acceso con il futuro campione del mondo Jacques Villeneuve, e si trov\u00f2 poi a condurre il Gran Premio d'Austria per 37 giri, venendo poi fermato dalla rottura del motore mentre occupava la 3\u00aa posizione. Panis rientr\u00f2 in squadra per la gara successiva al N\u00fcrburgring, ottenendo un altro punto.\nNakano, da parte sua, ebbe un rendimento opaco per tutta la stagione cogliendo solo 2 punti, frutto dei sesti posti in Canada e in Ungheria che non bastarono a garantirgli la riconferma per il 1998, complice anche il nuovo accordo siglato dal team per la fornitura dei motori Peugeot che avrebbero sostituito i Mugen-Honda a partire dalla stagione successiva.\nPer il nuovo anno quindi Alain Prost scelse di confermare Olivier Panis e ingaggiare in pianta stabile Jarno Trulli. La squadra concluse la sua prima stagione (e anche la migliore in termini di prestazioni) al 6\u00ba posto con 21 punti conquistati.\nLa stagione 1998.\nLa nuova vettura, progettata dallo staff della nuova squadra, denominata AP01 (AP sta per Alain Prost), venne presentata nel gennaio del 1998. L'investimento complessivo per rafforzare la squadra era stato notevole: oltre all'esperto Bernard Dudot nel ruolo di direttore tecnico, l'organico della squadra era stato praticamente raddoppiato ed il numero di sponsor consentiva di disporre di un budget adeguato. Prost decise per\u00f2 anche di trasferire la sede della squadra da Nevers a Guyancourt, un sobborgo di Parigi, una decisione foriera di problemi organizzativi che condizionarono la prima parte della stagione.\nDalle prime gare emerse che la vettura aveva una debolezza congenita nella trasmissione, troppo fragile. L'irrobustimento di questo particolare port\u00f2 in dote difficolt\u00e0 nel bilanciamento che non vennero mai davvero risolti. Il fatto di avere una nuova squadra, con una nuova sede, una macchina radicalmente nuova e spinta da un motore all'esordio non permise di risolvere in maniera soddisfacente i problemi che affliggevano la vettura: nel corso della stagione la Prost ottenne un solo punto, conquistato da Trulli a Spa, che le permise di chiudere la stagione al 9\u00ba posto in classifica. La mancanza di risultati a fronte degli investimenti sostenuti provoc\u00f2 malumori anche nella direzione Peugeot, dove a met\u00e0 stagione venne rimpiazzato il responsabile della sezione sportiva.\nPanis corse tutta la stagione con dei chiodi nelle gambe, a seguito dell'incidente del 1997: il rischio, in caso di incidente, di incorrere in ulteriori lesioni ne condizion\u00f2 il rendimento. Sia lui che Trulli furono comunque spesso vittime di guasti meccanici, in assenza dei quali le scarse prestazioni della vettura li costringevano ad arrivare staccatissimi dalle posizioni di vertice.\nNel corso dell'anno Prost si mosse per rafforzare la squadra: in dicembre fu in grado di accordarsi col progettista John Barnard per disporre in esclusiva dei servizi della sua compagnia.\nLa stagione 1999.\nLa Peugeot forn\u00ec per la nuova stagione un motore completamente nuovo e pi\u00f9 potente, ma la AP02, pur dimostrando un'affidabilit\u00e0 e un potenziale migliori rispetto alla vettura precedente, non ottenne comunque i risultati sperati. Panis e Trulli riuscirono comunque a racimolare diversi piazzamenti a punti, fra cui spicc\u00f2 anche il 2\u00ba posto dell'abruzzese nel rocambolesco GP d'Europa, a cui si aggiunse anche qualche occasionale buon piazzamento in qualifica. A fine anno il team chiuse 7\u00ba in classifica costruttori con un discreto bottino di 9 punti raccolti.\nTuttavia l'ambiente in squadra non era del tutto tranquillo: l'assunzione di Alan Jenkins nel settore tecnico port\u00f2 alle dimissioni di Dudot, e la richiesta di maggiore impegno, soprattutto in termini temporali, nei confronti di Peugeot, non sort\u00ec l'effetto sperato.\nLa mancanza di risultati e di prospettive per il futuro, port\u00f2 al cambio anche dei piloti: Panis verso la McLaren (come collaudatore) e Trulli verso la Jordan. Il miglior risultato dell'anno arriv\u00f2 dopo le decisioni di mercato, con il secondo posto di Trulli in un rocambolesco Gran Premio d'Europa, dopo un lungo duello con Rubens Barrichello.\nLa stagione 2000.\nNel 2000 la Prost schier\u00f2 ancora una vettura dotata del motore Peugeot, ingaggiando come piloti l'esperto Jean Alesi, ormai un veterano del mondiale di F.1, ed il debuttante Nick Heidfeld, appena laureatosi campione di Formula 3000. Le munifiche sponsorizzazioni di Gauloises, PlayStation e Yahoo consentivano di avere a disposizione di un ottimo budget.\nL'entusiasmo fu di breve durata, e la stagione si trascin\u00f2, per la squadra francese, da una delusione all'altra: le vetture si ritirarono spesso per problemi meccanici, ma anche quando questo non accadeva, le posizioni a cui potevano aspirare non erano certo di prestigio. Per di pi\u00f9, la squadra riusc\u00ec a rimediare una squalifica, con Heidfeld, che venne trovato sottopeso al termine del Gran Premio d'Europa, ed un imbarazzante collisione tra compagni di squadra al Gran Premio d'Austria, che port\u00f2 entrambi al ritiro. Jean Alesi fu poi vittima di un brutto incidente nel corso del Gran Premio di Germania a Hockenheim, quando si urt\u00f2 con Diniz, uscendone fortunatamente incolume.\nNel complesso l'annata fu la peggiore in assoluto per la Prost, che non fu capace di raccogliere neanche un punto iridato e fin\u00ec, a pari merito con la Minardi, in coda alla classifica costruttori. A questo si aggiunse il disimpegno (annunciato a stagione in corso) della Peugeot dal mondiale di F.1, che ovviamente comport\u00f2 l'assenza di sviluppi sul motore utilizzato, e l'abbandono del team da parte di Alan Jenkins dopo il Gran Premio di Monaco. Inoltre tutti i pi\u00f9 importanti sponsor (primo fra tutti la marca di sigarette francese Gauloises) decisero di interrompere la loro sponsorizzazione, causando un grave ammanco finanziario nelle casse del team.\nLa stagione 2001.\nNonostante i rovesci sopra descritti, le premesse della stagione 2001 non erano cattive: la vettura, denominata AP04, era spinta dal motore Ferrari V10, rimarchiato Acer per motivi di sponsorizzazione, e dalla Ferrari proveniva anche il blocco del cambio a 7 velocit\u00e0. Intorno a questo nucleo, Henri Durand costru\u00ec una vettura equipaggiata da gomme Michelin, marca al rientro in Formula 1.\nI test invernali mostrarono un buon potenziale, attirando l'interesse di diversi investitori. L'ingresso nel capitale della squadra di Pedro Paulo Diniz, appena ritiratosi dalla Formula 1 come pilota, favor\u00ec anche l'arrivo dello sponsor Parmalat. I piloti sarebbero stati ancora una volta Jean Alesi, affiancato da Gast\u00f3n Mazzacane, pilota argentino proveniente dalla Minardi, che godeva dell'appoggio economico del network televisivo PSN.\nLa stagione mostr\u00f2 per\u00f2 un andamento meno confortante sul piano della prestazione pura. La vettura si collocava all'incirca al centro del gruppo e solo l'affidabilit\u00e0, vero punto di forza, permise a Jean Alesi di conquistare i 4 punti che rappresentarono il punteggio finale della squadra nel mondiale. Sul rendimento complessivo della squadra influirono certamente i cambi di formazione che portarono cinque diversi piloti al volante della AP04. Alesi, entrato in rotta col patron, abbandon\u00f2 la squadra per passare alla Jordan, dove sostitu\u00ec Heinz-Harald Frentzen. Il tedesco a sua volta prese il posto di prima guida alla Prost per il resto della stagione: con una prestazione a sorpresa ottenne il 4\u00ba tempo in qualifica a Spa-Francorchamps, ma al via fece spegnere il motore e fu costretto a partire dal fondo.\nSulla seconda macchina i piloti che si alternarono furono ben tre: Mazzacane venne sostituito dopo le prime quattro gare, decisamente negative, da Luciano Burti, brasiliano proveniente dalla Jaguar. Burti disput\u00f2 con la Prost le gare fino al Gran Premio del Belgio, rivelandosi pi\u00f9 competitivo, ma senza ottenere punti. La sua permanenza fu altres\u00ec condizionata da due incidenti: il, al primo via del Gran Premio di Germania, lo vide schiantarsi contro la Ferrari di Schumacher che, a causa di problemi al cambio, procedeva lentamente. La Prost decoll\u00f2, si ribalt\u00f2 in aria, urt\u00f2 una Arrows e fin\u00ec contro le barriere all'esterno della prima curva; il pilota per fortuna non riport\u00f2 danni fisici. Ancora peggiore fu l'incidente di Spa: nel corso di un duello con Eddie Irvine, Burti tent\u00f2 un sorpasso all'esterno molto difficile all'ingresso della curva Blanchimont, uno dei punti pi\u00f9 veloci del circuito. Irvine strinse la traiettoria, non aspettandosi l'attacco, e l'urto tra le due vetture provoc\u00f2 la rottura dell'ala anteriore della Prost, che perse deportanza, rimanendo priva di direzionalit\u00e0: la vettura and\u00f2 dritta nella via di fuga e si schiant\u00f2 frontalmente contro le gomme di protezione. Ci vollero diversi minuti per liberare dalle gomme il pilota, che aveva subito contusioni ed era tramortito dall'effetto della decelerazione: per questo venne consigliato di mettersi a riposo per il resto della stagione. Il suo posto venne preso dal ceco Tom\u00e1\u0161 Enge (primo pilota di Formula 1 originario di un paese dell'ex blocco comunista), che non and\u00f2 oltre un 12\u00ba posto nelle gare rimanenti.\nLa chiusura nel 2002.\nLa situazione finanziaria del team era comunque ormai compromessa: in Settembre infatti, dopo che Alain Prost aveva rifiutato di cedere l'intero pacchetto azionario a Pedro Diniz, questi rivendette le sue quote del team, lasciandolo privo di sostegni economici che, complice la mancanza di risultati concreti, non furono compensate dall'arrivo di nessun altro compratore o sponsor.\nLe voci di un possibile collasso della Prost, circolanti a fine 2001, divennero realt\u00e0 il 28 Gennaio 2002, quando il Tribunal de Commerce de Paris ne dichiar\u00f2 ufficialmente la bancarotta.. Le auto e gli altri beni furono acquistati dalla Phoenix Finance, che tent\u00f2 (con un team composto da ex dipendenti Prost e Arrows) di entrare in Formula 1 con un team nel 2002 e nel 2003; i piloti sarebbero dovuti essere Marques e Mazzacane, i pneumatici sarebbero stati forniti dalla Avon e il motore sarebbe stato un Hart T2-F1 proveniente dalla Arrows A20 del 1999. Il tentativo fu per\u00f2 bocciato dalla FIA poich\u00e9 la nuova societ\u00e0 non acquist\u00f2 la base della Prost e non pag\u00f2 mai il vincolo obbligatorio per i nuovi team, e alla squadra, presentatasi in Malesia per il Gran Premio del 2002, fu impedito l'accesso al circuito. \nMonoposto.\nLa monoposto della stagione 2002, chiamata AP05, non venne realizzata a causa del fallimento della scuderia; fu tuttavia costruito un modello in scala 1:2, testato in galleria del vento."}
{"id": "66018", "revid": "2014155", "url": "https://it.wikipedia.org/wiki?curid=66018", "title": "Costante II", "text": "Costante II riusc\u00ec a fermare, pur patendo gravi perdite, l'espansione araba in Oriente e lasci\u00f2 alla sua morte i suoi eserciti in condizioni migliori di come li aveva trovati. Pose inoltre fine alle razzie degli Slavi nei Balcani e fu uno degli ultimi imperatori bizantini a tentare la riconquista dell'Italia; inoltre potrebbe essere stato lui a istituire i themata (suddivisione amministrativa delle province imperiali attribuita generalmente ad Eraclio I).\nTuttavia la sua poderosa riorganizzazione dell'esercito lo costrinse ad un aumento vertiginoso della tassazione imperiale che, assieme al \"tipo\" (decreto religioso che proibiva tassativamente di discutere ulteriormente sul monotelismo e che non fu ben accolto da molti bizantini), al brutale assassinio di suo fratello Teodosio, al saccheggio del Pantheon e di altri monumenti e chiese in Italia, contribu\u00ec notevolmente alla sua impopolarit\u00e0 presso i propri sudditi, causando pertanto il suo assassinio.\nBiografia.\nPrimi anni di regno (641-648).\nFiglio di Costantino III e dell'Imperatrice Gregoria, nacque il 7 novembre 630; il suo nome di battesimo era Eraclio. Alla morte del padre, che regn\u00f2 solo per alcuni mesi (641), divenne Imperatore suo zio Eracleona (o Eraclio II). Tuttavia ben presto si diffuse il sospetto che Eracleona e sua madre Martina avessero avvelenato Costantino III e tale sospetto gener\u00f2 malcontento nel popolo che insorse. Il generale Valentino costrinse Eracleona a nominare co-imperatore il futuro Costante II. In quest'occasione il giovane co-imperatore assunse il nome di Costantino, in onore del padre. Tale nome, seppur utilizzato nei documenti ufficiali, cadde per\u00f2 in disuso in favore di Costante II. Poco dopo Valentino, non soddisfatto del risultato raggiunto, si rivolt\u00f2 di nuovo contro Eracleona e, dopo aver rinchiuso lui e Martina in prigione e averli mutilati, li esili\u00f2. Costante II a soli undici anni venne proclamato unico imperatore dall'esercito ribelle.\nAppena incoronato Imperatore, fece un discorso al senato in cui, dopo aver ringraziato il senato per aver rovesciato Martina e Eracleona, giungeva alla conclusione che il basileus, pur essendo in teoria un monarca assoluto, era in realt\u00e0 controllato e influenzato dai suoi ministri e che l'aristocrazia esercitava una forte influenza sull'Imperatore. Fino al 648 era sotto la tutela del senato, essendo ancora minorenne.\nLa prima parte del suo regno fu segnata dalla perdita di alcune province. I longobardi infatti si espansero ulteriormente in Italia conquistando tutta la vasta area che va dalle Alpi Marittime alla Toscana e inflissero una schiacciante sconfitta all'esarca di Ravenna presso Modena, mentre l'Armenia e Cipro vennero costretti a pagare un tributo agli Arabi.\nCostante II tent\u00f2 di recuperare Alessandria e l'Egitto, che erano cadute in mano araba alla fine del regno di suo nonno Eraclio. Dopo aver chiesto aiuti all'Imperatore cinese Taisum, anche lui minacciato dagli Arabi in Turkistan, invi\u00f2 Manuele, comandante dell'esercito imperiale, a riconquistare questa citt\u00e0: quando Manuele arriv\u00f2 a Alessandria la popolazione locale insorse contro il governatore arabo \u02bfOthman e, con l'aiuto di Manuele e delle sue truppe, cacci\u00f2 gli Arabi dalla citt\u00e0 (646). Dopo la conquista della citt\u00e0 Manuele riconquist\u00f2 tutto il delta. Tuttavia il califfo arabo decise di inviare contro le forze bizantine \u02bfAmr ibn al-\u02bf\u0100\u1e63, che nel 641 aveva strappato l'Egitto ai Bizantini; \u02bfAmr inflisse una schiacciante sconfitta all'esercito romeo a Nikiu, costringendo i bizantini a rifugiarsi ad Alessandria. \u02bfAmr alla fine riusc\u00ec a riportare Alessandria in mano araba grazie a un provvidenziale intervento dei monofisiti che aprirono le porte della citt\u00e0 agli Arabi, preferendo l'indifferenza islamica nei loro confronti alle vessatorie misure dei melkiti costantinopolitani.\nIncoraggiati dal successo, gli Arabi invasero la Libia e sconfissero l'Esarca d'Africa Gregorio nel 648; l'Esarcato d'Africa fu costretto a cedere agli Arabi la Tripolitania e a pagare un tributo annuale. Questo trattato di pace venne per\u00f2 firmato senza il consenso dell'Imperatore, che si adir\u00f2 e pun\u00ec i suoi ufficiali. Mu'awiya ibn Abi Sufyan, allora governatore della Siria e futuro califfo omayyade, cap\u00ec che finch\u00e9 i Bizantini avessero predominato sui mari avrebbero potuto riconquistare i territori perduti e decise di allestire una potente flotta per prevenire ci\u00f2; in questo modo i Bizantini persero il controllo dei mari a vantaggio degli Arabi, che inflissero loro numerose sconfitte in mare, facendo definitivamente tramontare il sogno di una riconquista bizantina della Siria e dell'Egitto.\nCostante II non dovette affrontare solo minacce esterne ma anche rivolte interne. Fu dapprima il generale Valentino a ribellarsi (643), poi nel 647 fu la volta dell'Esarca d'Africa Gregorio, che si rese indipendente da Bisanzio. Quest'ultimo cadde in battaglia contro gli Arabi nel 648 e l'Esarcato divenne vassallo dei musulmani.\nPolitica interna: il \"tipo\" e i \"temi\".\nQuando Costante II crebbe abbastanza per poter gestire da solo gli affari interni e esteri, si prefiss\u00f2 due obiettivi: il primo era quello di controllare la chiesa ortodossa e il secondo era quello di riconquistare le province perdute.\nPolitica religiosa: il \"Tipo\".\nCon i suoi primi provvedimenti Costante tent\u00f2 di restaurare l'ordine interno. Poich\u00e9 la controversia sul Monotelismo era causa di disordini interni, nel 648 promulg\u00f2 un editto (\"Tipo\") con cui vietava ai suoi sudditi di discutere ulteriormente sul monotelismo, dottrina che sosteneva che in Cristo ci fossero due nature (umana e divina) e una sola volont\u00e0. Questo provvedimento non fu ben accolto dalla Chiesa Romana in quanto favoriva l'eresia monotelitica. Costante II pun\u00ec severamente gli oppositori. In un primo momento impose a tutti di firmare il Tipo; quando per\u00f2 l'apocrisario pontificio Anastasio si rifiut\u00f2, il \"basileus\" per punirlo lo deport\u00f2 a Trebisonda.\nNel frattempo Papa Teodoro mor\u00ec e venne scelto come successore Martino; allora l'elezione a Papa doveva essere ratificata dall'Imperatore. Consapevole che se non avesse firmato il Tipo l'Imperatore non avrebbe mai ratificato la sua elezione a Papa, Martino si fece eleggere Pontefice senza il beneplacito imperiale il 5 luglio 649. Subito dopo la sua elezione Martino convoc\u00f2 in Laterano un concilio generale, a cui parteciparono numerosi vescovi tra cui Massimo il Confessore, che era stato costretto all'esilio per non aver voluto firmare il Tipo. Il Concilio condann\u00f2 il Monotelismo oltre al Tipo. Il Papa scrisse a Costante, invitandolo ad abrogare il Tipo, ma l'Imperatore non aveva intenzione di cedere.\nNel 651 Costante ordin\u00f2 all'esarca Olimpio di assassinare il Papa Martino, reo di essersi opposto al Tipo; l'esarca, di conseguenza, recatosi a Roma, affid\u00f2 il compito a una delle sue guardie di uccidere il pontefice; la guardia avrebbe dovuto agire mentre il Papa porgeva la comunione a Olimpio; per \"miracolo divino\" tuttavia il sicario non vide quando Olimpio ricevette la comunione del Papa e l'Esarca. Avendo compreso che il Signore non avrebbe permesso tale delitto, confess\u00f2 i suoi piani al Pontefice. Olimpio si ribell\u00f2 all'autorit\u00e0 imperiale staccando temporaneamente l'Italia dell'Impero; dapprima l'Imperatore non pot\u00e9 intervenire contro l'usurpatore perch\u00e9 impegnato a respingere gli Arabi, ma nel 652 la rivolta fin\u00ec con la morte di Olimpio.\nIl suo successore Giovanni Calliopa, nominato nel 652, ricevette l'ordine di arrestare Papa Martino. Giunto a Roma il 15 giugno, l'esarca invi\u00f2 dal Pontefice alcuni ecclesiastici, non potendo egli stesso muoversi perch\u00e9 infermo dall'ottobre dell'anno precedente. Alcuni giorni dopo si rec\u00f2 dal Papa con un grosso esercito, e gli comunic\u00f2 che per decreto imperiale era stato deposto e arrestato; il clero avrebbe potuto opporsi ma il Papa, che non voleva spargimenti di sangue, ordin\u00f2 che nessuno si muovesse. Il Papa venne condotto segretamente sull'isola di Nasso (Mar Egeo), dove rest\u00f2 prigioniero per alcuni mesi. In seguito venne condotto a Costantinopoli dove fu processato con l'accusa di aver tradito l'Impero in quanto aveva congiurato con l'esarca Olimpio contro l'Imperatore e si era schierato dalla parte dei Saraceni. Il Pontefice rischi\u00f2 la condanna a morte e fu solo per intercessione del Patriarca Paolo II che la pena capitale gli venne commutata in esilio.\nNello stesso anno venne deportato come prigioniero Massimo il Confessore, con l'accusa di aver causato la perdita delle province africane, cedute agli Arabi. Il processo fu molto lungo e alla fine, nel 659, Massimo venne condannato al taglio della lingua e delle mani.\nNel frattempo il successore di Martino, Papa Eugenio I, tent\u00f2 la riconciliazione con l'Imperatore, inviando dei legati a Costantinopoli; essi incontrarono il Patriarca Pietro, che tent\u00f2 di giungere a un compromesso con i nestoriani sostenendo che nel Cristo ci fossero due volont\u00e0 per ciascuna natura, pi\u00f9 una relativa all'ipostasi, trasformando quindi il monotelismo in un tritelismo. Anche questa nuova dottrina, che tentava di conciliare monotelismo e cattolicesimo, venne per\u00f2 rigettata dal Papa, a causa dell'aperta contestazione del clero e del popolo romano. Costante II era pronto a rovesciare il Papa per punirlo, ma la morte improvvisa di quest'ultimo precedette la sua vendetta. Il nuovo Papa, Vitaliano, tent\u00f2 ancora la riconciliazione. L'Imperatore rispose ai suoi tentativi rinnovando i privilegi concessi da Giustiniano e Foca alla Chiesa Romana, in modo da ingraziarsi il clero romano e recuperare consenso in Occidente.\nIl 1\u00ba marzo del 666 Costante promulg\u00f2 un decreto che concedeva a Ravenna l'autocefalia ecclesiastica, cio\u00e8 consentiva al vescovo ravennate di venire eletto senza la ratifica papale.\nRiforma militare e provinciale: i \"themata\".\nAlcuni storici (come Treadgold) attribuiscono l'importante riforma dei temi, in passato attribuita a Eraclio, a Costante II. Essi ritengono che non possa essere stato Eraclio l'artefice di questa importante riforma per tre motivi:\nAlcuni indizi suggeriscono invece che i temi vennero istituiti da Costante II negli anni della tregua con gli Arabi, tra il 659 e il 662. Tali indizi sono:\nLa riforma dei temi consisteva nella formazione di eserciti permanenti detti \"temi\" a ognuno dei quali veniva assegnata una provincia (detta anch'essa \"tema\") da difendere dai nemici; il comandante supremo dell'esercito (\"strategos\"), oltre ad essere la massima autorit\u00e0 militare, era anche la massima autorit\u00e0 civile: con la riforma dei temi dunque si ha l'unione tra i poteri civili e militari nelle mani di un'unica persona. I soldati (detti \"stratioti\") non venivano pi\u00f9 pagati in denaro, come accadeva in precedenza, ma in terre da coltivare, tagliando cos\u00ec le spese militari del 66,7%; in questo modo Bisanzio poteva mantenere ancora un grosso esercito nonostante la perdita delle prospere province di Siria e Egitto. Un altro pregio della riforma dei temi \u00e8 che i soldati erano pi\u00f9 motivati a difendere la loro provincia dai nemici esterni in quanto la loro famiglia e i loro possedimenti erano proprio in quella provincia. Per questi motivi la riforma dei temi fu importantissima e rallent\u00f2 o fren\u00f2 l'espansione araba ai danni di Bisanzio.\nPolitica estera (lotte contro Arabi, Slavi e Longobardi).\nGuerre contro Arabi e Slavi (648-659).\nCostante II difese l'impero contro gli Arabi in Asia e contro gli Slavi in Europa. All'inizio del 648 venne conclusa una tregua di due anni tra i due imperi; Mu\u02bf\u0101wiya b. Hudayj approfitt\u00f2 di questa tregua per conquistare la Nubia e l'Abissinia; ma quando la tregua termin\u00f2, riprese le ostilit\u00e0 con Bisanzio e invi\u00f2 una spedizione in Sicilia, dove gli Arabi riuscirono a occupare temporaneamente alcune citt\u00e0. Nel 649 gli Arabi, capitanati dal generale Mu\u02bf\u0101wiya, saccheggiarono Cipro con una flotta di 1700 navi e imposero agli abitanti locali un tributo annuale di 7200 pezzi d'oro; tuttavia gli Arabi non la occuparono permanentemente perch\u00e9 se ne andarono alla notizia che i Romei (Bizantini) stavano inviando un grosso esercito per recuperare il possesso dell'Isola. La citt\u00e0 venne cos\u00ec riconquistata dai Bizantini due anni dopo. Gli Arabi dilagarono anche in Cilicia e Isauria, che vennero saccheggiate dal generale Bishr.\nNel 650 gli Arabi tentarono invano di conquistare la piccola isola di Aradus, conquista che riusc\u00ec solo l'anno successivo; Aradus, che fino ad allora era stata una fiorente citt\u00e0 mercantile (definita dal Bury \"la Venezia della costa siriana\"), venne rasa completamente al suolo. Venne conquistata anche Cos, . Nel 651 gli Arabi saccheggiarono l'Asia minore catturando circa 5000 prigionieri; Costante II invi\u00f2 un ambasciatore da Mu\u02bf\u0101wiya e accett\u00f2 di firmare una costosa tregua di due anni. Nel 652 il basileus tent\u00f2 di riconquistare Alessandria ma stavolta gli Arabi non si fecero cogliere impreparati e, grazie alla loro potente flotta, inflissero una grande sconfitta alla flotta romano-orientale. Nello stesso anno l'Armenia si rivolt\u00f2 ai Bizantini; il capo della rivolta Pasagnate si sottomise spontaneamente agli Arabi. Nel 654 Costante tent\u00f2 di recuperare l'Armenia ma il generale bizantino Mauriano, incaricato dell'impresa, non riusc\u00ec nel suo intento venendo sconfitto dal generale arabo Abib ai piedi del Monte Caucaso. Sempre nel 654 i Romani persero l'isola di Rodi.\nGli Arabi, sotto il comando del generale Mu\u02bf\u0101wiya b. Hudayj, aspiravano a conquistare Costantinopoli e allestirono una grande flotta a Tripoli in Siria; la spedizione per\u00f2 fall\u00ec grazie a due fratelli cristiani del luogo, che, insieme ai loro seguaci, riuscirono nell'impresa di liberare i prigionieri di guerra bizantini e a formare con essi un esercito che mise a ferro e a fuoco la citt\u00e0, uccise il governatore e incendi\u00f2 la flotta araba. Mu\u02bf\u0101wiya per\u00f2 non si arrese e allest\u00ec una nuova flotta con l'intento di impadronirsi della capitale bizantina. L'imperatore Costante si mise a capo della propria flotta che si scontr\u00f2 con i Saraceni presso il Monte Fenice in Licia. Prima della battaglia Costante sogn\u00f2 se stesso a Tessalonica e chiese il significato di questo suo sogno a un interprete; questo fu il suo responso: \u00abO Imperatore, magari tu non ti fossi mai addormentato e non avessi mai fatto questo sogno! La tua presenza a Tessalonica suggerisce la frase , che significa: \u201cSi dia a qualcun altro la vittoria\u201d. In altre parole, la vittoria arrider\u00e0 al tuo nemico\u00bb; i Romani persero nettamente la battaglia: 500 navi bizantine vennero distrutte e 20.000 Romani perirono; e l'Imperatore riusc\u00ec a salvarsi e a fuggire solo grazie al sacrificio di uno dei due fratelli (figli di un certo Bucinatore); questi prese Costante II e lo fece salire su un'altra nave, con la quale il basileus riusc\u00ec a tornare in salvo a Bisanzio, mentre lui, vestendo le vesti dell'Imperatore, continu\u00f2 a combattere uccidendo molti musulmani; e alla fine per\u00ec da eroe, ucciso dagli Arabi convinti di aver ucciso l'Imperatore.\nAlla fine comunque gli Arabi non attaccarono Bisanzio perch\u00e9 era appena scoppiata una lotta per la successione nel califfato islamico tra Mu\u02bf\u0101wiya e \u02bfAl\u012b, dalla quale usc\u00ec sostanzialmente vincitore Mu\u02bf\u0101wiya. Dopo aver sventato momentaneamente il pericolo musulmano, Costante II nel 659 si volse contro gli Slavi, che avevano invaso i Balcani; secondo il Treadgold lo scopo di questa spedizione non era quello di riconquistare le province illiriche perdute ma piuttosto quello di difendere la Grecia bizantina dagli Slavi indebolendoli. Gli Slavi subirono una schiacciante sconfitta, e molti di questi vennero fatti schiavi e trapiantati in Asia per essere utilizzati contro gli Arabi. Rimane comunque incerto se l'Imperatore avesse attaccato gli Slavi stanziatisi tra il Danubio e il Monte Haemus o quelli residenti in Macedonia.\nDopo aver pacificato le province europee, il basileus si prepar\u00f2 di nuovo a affrontare gli Arabi; e nel 659 Mu\u02bf\u0101wiya, che aveva bisogno di tutte le sue truppe per combattere \u02bfAl\u012b, cugino e genero di Maometto, accett\u00f2 una tregua ventennale coi Bizantini, assoggettandosi a versare a Costante un migliaio di pezzi d'argento e a fornire al basileus uno schiavo e un cavallo al giorno per tutta la durata della tregua.\nCostante in Italia contro i Longobardi.\nNel 660 Costante condann\u00f2 a morte il fratello Teodosio, che aveva costretto a farsi prete, con l'accusa di tradimento; i motivi reali di tale fratricidio potrebbero essere tuttavia altri. Il Gibbon riporta l'ipotesi secondo cui Costante condann\u00f2 a morte il fratello perch\u00e9 temeva che un giorno il popolo o il senato lo avrebbero rovesciato e avrebbero nominato imperatore Teodosio. Tuttavia, secondo lo storico William Smith, ci\u00f2 non sarebbe credibile dato che Teodosio, essendo diventato prete, non poteva pi\u00f9 diventare imperatore; lo Smith ipotizza invece che i motivi del fratricidio fossero delle divergenze religiose tra i due. Georg Ostrogorsky riporta l'ipotesi secondo cui Teodosio avrebbe avuto il diritto alla coreggenza mentre Costante voleva regnare da solo e per questo motivo avrebbe deciso di eliminarlo. Comunque i motivi reali del fratricidio non sono ancora ben chiari agli storici. Quel che \u00e8 certo \u00e8 che a causa dell'assassinio del fratello la sua popolarit\u00e0 cal\u00f2 di molto, al punto che il popol\u00f2 inizi\u00f2 a chiamarlo \u201ccaino\u201d. Il fratricidio torment\u00f2 per sempre Costante e si narra che per il rimorso Costante avesse delle allucinazioni in cui vedeva il fantasma del fratello che lo perseguitava dovunque egli andasse. Spesso Costante prendeva la comunione dal fratello prete bevendo cos\u00ec il sangue di Cristo; per questo motivo una volta il fantasma gli offr\u00ec un calice consacrato, con dentro sangue umano, e gli disse \"bevi, fratello, bevi\". Due anni dopo il basileus lasci\u00f2 Costantinopoli con l'intenzione di non farvi pi\u00f9 ritorno. I suoi figli rimasero nella capitale perch\u00e9 la popolazione si era opposta alla loro partenza.\nDopo aver trascorso l'inverno ad Atene e nominato suo figlio maggiore Costantino governatore di Costantinopoli, Costante salp\u00f2 per l'Italia, che aveva intenzione di liberare dal giogo longobardo. L'arrivo di Costante in Italia suscit\u00f2 un'enorme sorpresa perch\u00e9 era dallo spostamento della capitale dall'area occidentale, ed il conseguente declino di quest'ultima, che un Imperatore romano non risiedeva in Italia. \u00ab\"Ma\" - disse Costante - \"la madre (Roma) \u00e8 pi\u00f9 degna delle mie cure della figlia (Costantinopoli)\"\u00bb. Nel 663, sbarcato a Taranto, condusse l'ultima vera e decisa azione dell'Impero Romano d'Oriente diretta a riconquistare i territori occidentali e a riaffermare nei fatti la superiorit\u00e0 formale dell'Impero. Una delle prime cose che fece Costante fu quella di consultare un eremita (che si diceva avesse la capacit\u00e0 di prevedere il futuro). Lo interrog\u00f2 sull'esito della spedizione. Dopo una notte di preghiere, l'eremita rispose in questo modo:\nNonostante la predizione sfavorevole, Costante decise di tentare lo stesso l'impresa. Egli strinse un'alleanza con i Franchi di Neustria, che aggredirono il regno longobardo da nord, mentre il basileus aggrediva il ducato di Benevento. Il duca di Benevento Romualdo non aveva forze sufficienti per fronteggiare l'aggressione bizantina e invi\u00f2 il suo \"nutricius\" Sesualdo dal padre Grimoaldo, re dei Longobardi, per chiedergli aiuto contro i Bizantini. Tuttavia quest'ultimo non lo pot\u00e9 inizialmente aiutare perch\u00e9 impegnato nel respingere l'invasione franca del Nord Italia. Fu cos\u00ec che Costante II conquist\u00f2 e rase al suolo Lucera; in seguito, dopo un tentativo fallito di espugnare Acerenzia, assedi\u00f2 la citt\u00e0 di Benevento senza successo. Grimoaldo comunque, sconfitti i Franchi, accorse in aiuto del figlio e riusc\u00ec ad attraversare gli Appennini con il suo esercito nonostante l'esarca di Ravenna Gregorio II lo aspettasse al varco per impedirgli di raggiungere il ducato beneventano. Sesualdo, sulla via del ritorno, venne intercettato dai Bizantini, che vennero cos\u00ec a conoscenza della notizia dell'arrivo di Grimoaldo. Costante II invi\u00f2 Sesualdo da Romualdo ordinandogli di mentire al suo sire; gli intim\u00f2 di dire che Grimoaldo non sarebbe arrivato; se non avesse obbedito avrebbe perso la vita. Sesualdo per\u00f2 disubbid\u00ec all'ordine bizantino e disse la verit\u00e0 a Romualdo:\nSesualdo pag\u00f2 ci\u00f2 con la morte: venne decapitato e la sua testa lanciata da un'immensa catapulta in citt\u00e0. Conscio dell'arrivo di Grimoaldo, che temeva, Costante II firm\u00f2 una pace con Romualdo, pose fine all'assedio di Benevento e decise di recarsi a Napoli. Durante il tragitto venne aggredito e sconfitto presso Limata, roccaforte nel territorio di San Lorenzo Maggiore, dal conte di Capua, Mitola. Giunto a Napoli, Costante II fece un ultimo tentativo per conquistare il ducato affidando un esercito di 20.000 uomini al comando del nobile Saburro e inviandolo in territorio longobardo, ma quest'ultimo si fece sconfiggere dai Longobardi di Romualdo a Forino, ponendo fine alle speranze bizantine di riconquista dell'Italia.\nSiracusa capitale dell'impero.\nL'imperatore in seguito si rec\u00f2 a Roma, dove rimase per dodici giorni; il soggiorno del basileus nell'antica capitale dell'Impero romano \u00e8 ricordato da un lato per essere stata l'ultima visita di un imperatore romano nella \"Citt\u00e0 Eterna\", dall'altro lato per il letterale saccheggio del Pantheon, i cui ricchi ornamenti vennero portati via su ordine dell'imperatore. Il saccheggio avvenne negli ultimi due giorni di permanenza nell'Urbe mentre i primi giorni vennero trascorsi in processioni e cerimonie religiose. Dopo essersi reso conto che la Citt\u00e0 Eterna non era adatta come capitale dell'Impero, stabil\u00ec conseguentemente in Sicilia, precisamente a Siracusa, che divenne la nuova sede imperiale (muovendosi sulla falsariga di alcuni progetti passati - e mai attuati - di Eraclio diretti a rendere Cartagine come la nuova sede imperiale), con l'intenzione di organizzare una vasta azione militare anti-musulmana volta a riconquistare il controllo del Mediterraneo.\nSiracusa visse un periodo di splendore e la zecca imperiale siracusana batteva moneta d'oro con Costante. Sembra che volesse istituire anche in Italia e in Africa il sistema dei temi (Sikelia), e riusc\u00ec ad assicurarsi l'appoggio degli eserciti italiani e africani. Nel frattempo la Guerra contro i Longobardi proseguiva in malo modo. Il re longobardo Grimoaldo, coadiuvato dal figlio Romualdo, conquist\u00f2 Brindisi e Taranto, e i Romani vennero espulsi dalla \"Calabria\" (odierno Salento). La conquista longobarda dell'Italia sud-orientale era ormai completata: ai Romani/Bizantini rimanevano solo Otranto e Gallipoli.\nGuerra in Africa e in Asia Minore.\nMentre era in Sicilia, Costante volse la sua attenzione verso l'Africa, e riusc\u00ec a riconquistare Cartagine e alcune citt\u00e0 che erano diventate tributarie degli Arabi. Tuttavia ben presto Costante divenne inviso agli abitanti indigeni, perch\u00e9, nonostante l'esarcato d'Africa dovesse gi\u00e0 pagare un esoso tributo agli Arabi, Costante II impose agli africani un secondo tributo, raddoppiando cos\u00ec le tasse che gli africani dovevano pagare. L'esarca d'Africa Gennadio rifiut\u00f2 di pagare il tributo richiesto da Costante e venne di conseguenza deposto dai suoi stessi uomini, che rimanevano fedeli all'Imperatore. Tuttavia Gennadio scapp\u00f2 a Damasco e chiese aiuto al califfo omayyade Mu\u02bf\u0101wiya, il quale nel 665 invi\u00f2 un potente esercito a invadere l'Africa bizantina. Costante invi\u00f2 rinforzi dalla Sicilia per respingere l'invasione ma l'esercito bizantino, condotto dal generale Niceforo il Patrizio, sub\u00ec, nonostante i Bizantini fossero in 30.000, una pesante sconfitta presso Tripoli. Gli Arabi saccheggiarono la parte meridionale dell'esarcato prima di ritirarsi e conquistarono la Tripolitania. Tuttavia sembra che Costante riusc\u00ec a riguadagnare il completo controllo dell'esarcato e di avervi istituito il sistema dei temi.\nNel frattempo in Asia minore l'Impero doveva affrontare una minaccia ben pi\u00f9 grande, gli Arabi. Essi, infatti, approfittando di una rivolta delle truppe armene (il cui comandante, un certo Sapor, venne proclamato Imperatore dalle sue truppe), sferrarono una vittoriosa invasione dell'Asia minore, riuscendo a espugnare la citt\u00e0 di Amorium, in Frigia, e collocando in essa una guarnigione di circa 5.000 uomini; ma il generale bizantino inviato dal figlio di Costante Costantino contro gli invasori riusc\u00ec a sconfiggerli e a riprendere possesso della citt\u00e0.\nMorte.\nL'Imperatore si era fatto nel frattempo molti nemici: la gente italica lo odiava perch\u00e9 aveva tenuto alte le tasse in Sicilia, Calabria e Sardegna (e addirittura migliaia di essi, stanchi della sua avarizia e crudelt\u00e0, se ne andarono dalla Sicilia e andarono a vivere in Siria dove divennero musulmani), e anche a Costantinopoli era malvisto per il fatto che aveva trasferito la sede dell'Impero a Siracusa; per questo motivo nel 668 venne organizzata una congiura, che riusc\u00ec nel suo intento: l'Imperatore mor\u00ec a Siracusa all'et\u00e0 di soli trentotto anni, ucciso da un servo con un porta sapone mentre faceva il bagno presso le Terme di Dafne. L'assassinio, secondo alcune fonti, venne organizzato da Mecezio, che fu proclamato imperatore. Da Costantinopoli per\u00f2 il figlio Costantino IV, organizz\u00f2 alcuni mesi dopo una spedizione che vendic\u00f2 la morte del padre uccidendo nel 669 l'usurpatore Mecezio, e gli succedette al trono, riportando la capitale sul Bosforo.\nGiudizi su Costante II.\nI giudizi degli storici antichi su Costante II sono per lo pi\u00f9 negativi. Paolo Diacono nella sua Storia dei Longobardi scrive:\nAnche Gibbon (storico vissuto nel XVIII secolo) considera Costante II un crudele tiranno:\nNegli ultimi tempi tuttavia alcuni storici l'hanno rivalutato. George Finlay, storico del XIX secolo, sostiene che \u00abnonostante tutte le sconfitte che si narra Costante abbia subito, l'Impero non and\u00f2 incontro ad alcuna sensibile diminuzione di territori\u00bb e che \u00abcertamente ha lasciato le sue forze militari in una condizione pi\u00f9 efficiente di come le aveva trovate\u00bb all'inizio del suo regno. Secondo Finlay \u00e8 probabile che la sua non ortodossia lo abbia reso antipatico agli storici ortodossi i quali avrebbero fornito una versione parziale e distorta di alcune circostanze del suo regno.\nAnche J.B. Bury rivaluta positivamente Costante. Egli dice:\nSecondo Treadgold Costante ha il merito di aver arrestato con la riforma dei temi l'espansione araba che prima di lui sembrava inarrestabile; sempre secondo Treadgold, arrest\u00f2 anche il lento cammino dell'Italia e dell'Africa verso l'indipendenza e con la riforma dei temi riusc\u00ec a ridurre le spese militari riuscendo cos\u00ec a mantenere e pagare un grosso esercito senza i proventi delle perdute province di Siria e Egitto; tale riforma non deve essere giunta troppo presto, dato che il fatto che verso la fine del suo regno alz\u00f2 le tasse indica probabilmente che le casse statali erano praticamente vuote.\nBibliografia.\nFonti primarie\nFonti secondarie"}
{"id": "66019", "revid": "1566286", "url": "https://it.wikipedia.org/wiki?curid=66019", "title": "Michael Dudikoff", "text": "Biografia.\nDi padre russo, nasce a Redondo Beach, in California, l'8 ottobre 1954. Diplomato alla Redondo Union High School, studia psicologia infantile all'Harbor College quando viene lanciato come indossatore.\nDalla moglie, Belle (sposata nel 2004), ha avuto due figli. Vive nei dintorni di Los Angeles precisamente nella cittadina di Redondo Beach.\nCarriera.\nDel 1978 \u00e8 il suo debutto televisivo, in una puntata della famosa telenovela \"Dallas\". Dopo varie altre apparizioni televisive, come in \"Happy Days\", il suo debutto cinematografico arriva nel 1980 con \"The Black Marble\" di Harold Becker.\nSeguono piccoli ruoli in film come \"Tron\" (1982) e \"Bachelor Party - Addio al celibato\" (1984), finch\u00e9 nel 1985 arriva una certa notoriet\u00e0 grazie al ruolo protagonista nel film di arti marziali \"Guerriero americano\", diretto dal regista polacco Sam Fistemberg rimpiazzando Chuck Norris che aveva rifiutato il ruolo.\nIl film ha un discreto successo fra gli amanti del genere, e lancia il giovane Dudikoff nel cinema d'azione. Dopo essere diventato una star dei film d'azione, Dudikoff recita nell'adrenalinico film d'azione \"I cacciatori della notte\" mentre l'anno successivo riprende il ruolo del soldato Joe Armstrong nel film \"American Ninja 2\". Nel 1988 \u00e8 protagonista del film bellico \"La collina dell'onore\" accanto all'attore Robert F. Lyons mentre nel 1989 \u00e8 nel cast del film \"Il fiume della morte\" accanto a Robert Vaughn e Donald Pleasence. Nel 1990 l'attore recita nel film thriller \"Sulla strada, a mezzanotte\" accanto a Mark Hamill, fa un cameo nel film Air America con Mel Gibson e Robert Downey Jr. e riprende per l'ultima volta il ruolo del guerriero americano nel quarto capitolo del film intitolato \"American Ninja 4\" dove \u00e8 affiancato dal campione di Karate David Bradley. Nel 1991 appare come protagonista nel film \"Lo scudo umano\" e sempre in quell'anno recita accanto a Tim Matheson nel film tv \"The Woman Who Sinned\". Nel 1992 \u00e8 assieme al giovanissimo Stephen Dorff nel film d'azione/commedia \"Ti salver\u00f2 ad ogni costo\". \nNel 1993 gira 22 episodi della serie televisiva d'azione \"Cobra investigazioni\" prodotta da Stephen J. Cannell,spin-off della serie Renegade. Nel 1994 \u00e8 la volta del film d'azione \"Avamposto cinese\" accanto a R. Lee Ermey. L'anno successivo lo vediamo nel film fantascientifico \"Cyberjack-Sfida finale\" accanto a Brion James. Nel 1996 prende parte a diversi film: \"Soldier Boyz\" con Jacqueline Obradors, \"Due sotto tiro\" con Lisa Howard, e nel film d'azione \"Moving Target\" accanto a Michelle Johnson e l'attore di colore Billy Dee Williams. Anche il 1997 lo vede impegnato in diversi film: nel seguito del film \"Due sotto tiro\" intitolato \"Presi di mira\" con Tony Curtis e sempre Lisa Howard, nei due film in stile die-hard \"Situazione critica\" dove recita con Paul Winfield e l'artista marziale Richard Norton, e \"Agguato in fondo al mare\" accanto all'attore tedesco Reiner Sch\u00f2ne e Catherine Bell e infine nel film western \"The Shooter\" accanto a Randy Travis. \nTra il 1998 e il 1999 recita accanto a Marlee Matlin nel film thriller drammatico \"Difesa personale\", nel film d'azione \"Uno per tutti\" con Lee Majors, nel film d'azione \"Freedom Strike\" accanto all'attore e cantante rap Tone L\u014dc, e recita anche nel film d'azione \"Black Thunder\" sempre accanto a Catherine Bell e nel film commedia \"Ringmaster\" con protagonista Jerry Springer. Nel 1999 \u00e8 protagonista ancora di altri tre film: \"Insieme per uccidere\" con Brennan Elliott, \"Onda d'urto\" film d'azione diretto dal regista Fred Olen Ray e sempre diretto dallo stesso regista appare nel film Fugitive mind. Nel 2002 ritorna a recitare nel film di fantascienza \"Stranded\" accanto a Ice-T ancora diretto da Fred Olen Ray e nel film \"Fuoco sulla citt\u00e0\" diretto da Jym Wynorsky accanto a Tom Arnold. Nel 2002 recita per la prima volta la parte del cattivo nel film catastrofico/d'azione \"Gioco nella tempesta\" accanto a Treat Williams e Susan Walters e infine nel film drammatico \"Quicksand\" diretto da Sam Fistemberg con Dan Hedaya. Dal 2002 in poi l'attore non \u00e8 apparso pi\u00f9 in un film o serie Tv, nel 2009 ha partecipato ad un episodio in qualit\u00e0 di guest star in CSI New York dove interpreta un padre in cerca della figlia che era stata rapita da un gruppo di persone di un traffico di schiave sessuali.\nDopo dieci anni di inattiv\u00e0, nel 2013 torna a recitare con un piccolo ruolo nel film \"Attacco al potere - Olympus Has Fallen\"."}
{"id": "66021", "revid": "118238542", "url": "https://it.wikipedia.org/wiki?curid=66021", "title": "Stewart Grand Prix", "text": "La Stewart Grand Prix, chiamata per motivi di sponsorizzazione HSBC Stewart Ford, \u00e8 stato un \"team\" di Formula 1 fondato nel 1996 con sede a Milton Keynes dall'ex-campione del mondo Jackie Stewart e dal figlio Paul, dopo l'esperienza nelle formule minori con la Stewart Racing. La scuderia ha gareggiato per tre stagioni nella massima categoria, dal 1997 al 1999, ottenendo una inaspettata vittoria con Johnny Herbert al Gran Premio d'Europa 1999. La squadra \u00e8 stata poi venduta alla Ford che l'ha trasformata in Jaguar Racing; dopodich\u00e9 \u00e8 stata acquistata dalla Red Bull che le ha cambiato nuovamente nome in Red Bull Racing.\nStoria.\nLa scuderia fu fondata nel 1988 da Paul Stewart con il nome di \"Paul Stewart Racing\" e sponsorizzata dalla Camel. Nel 1990 la Stewart-Mugen Honda con telaio fornito dalla Lola debutt\u00f2 nel campionato di International Formula 3000. Per la squadra corsero futuri piloti di Formula 1 quali David Coulthard e Allan McNish. Fu per\u00f2 il brasiliano Gil de Ferran ad ottenere i risultati migliori della scuderia, con 17 GP disputati, 3 vittorie, 2 pole position, 1 giro veloce e il terzo posto nella stagione 1994. Alla fine del 1995 la Stewart Racing decise di evitare il salto dalla Formula 3/Formula 3000 alla Formula 1, considerando le brevi e ingloriose esperienze di Simtek, Pacific e Forti. Questa decisione fu presto cambiata nel gennaio 1996, quando Jackie Stewart si assicur\u00f2 un contratto quinquennale di sviluppo con la Ford, grazie ai suoi rapporti con la casa americana, che permisero la nascita della \"Stewart Grand Prix\". La squadra aveva base nel Regno Unito ed era finanziata dalla HSBC e dalla Malaysia, interessata a promuovere il Paese. La Stewart aveva come consulente John Barnard e un budget per la prima stagione di 24 milioni di sterline.\n1997.\nLa Stewart-Ford debutt\u00f2 al GP d'Australia del 1997 con Rubens Barrichello e Jan Magnussen. La vettura si dimostr\u00f2 subito competitiva ma l'unico acuto dell'anno arriv\u00f2 al GP di Monaco quando sotto la pioggia Barrichello colse un impressionante secondo posto dietro alla Ferrari di Michael Schumacher. Tuttavia l'affidabilit\u00e0 della Stewart si era rivelata estremamente fragile come dimostrato dai ben ventisei ritiri su trentaquattro presenze; nonostante ci\u00f2, la prima stagione era stata promettente, chiusa con un nono posto nel campionato costruttori. \n1998.\nNel 1998 nessuno dei piloti della Stewart riusc\u00ec a salire sul podio. Magnussen fu sostituito da Jos Verstappen dopo il GP del Canada, mentre alla fine della stagione il direttore tecnico Alan Jenkins lasci\u00f2 la Stewart, venendo sostituito da Gary Anderson. A fine anno Verstappen lasci\u00f2 il team e lo accus\u00f2 di favorire palesemente Barrichello. Seppur ottenendo 1 punto in meno rispetto all'anno prima, la Stewart termin\u00f2 all'ottavo posto nel campionato costruttori.\n1999: la vittoria di Herbert al N\u00fcrburgring.\nNel 1999 la Ford, che aveva acquisito la Cosworth nel luglio 1998, riusc\u00ec a consegnare a Jackie Stewart un motore competitivo per la nuova stagione. La macchina si dimostr\u00f2 subito competitiva e la coppia Rubens Barrichello e Johnny Herbert riusc\u00ec a contrastare validamente le avversarie pi\u00f9 forti. Alla seconda gara, il GP del Brasile, Barrichello rimase in testa alla gara per oltre venti giri, ma fu costretto a cedere la prima posizione per problemi tecnici della vettura. la scuderia raccolse complessivamente quattro podi, di cui una vittoria di Herbert al GP d'Europa in particolari condizioni, e una pole position di Barrichello al GP di Francia, poi terminato in terza posizione. La Stewart, nonostante l'eccessiva fragilit\u00e0 dimostrata in alcune gare, termin\u00f2 la stagione al quarto posto, battendo squadre illustri come Williams e Benetton. L'ultima gara disputata fu il GP del Giappone, prima di cedere la squadra alla stessa Ford, che avrebbe cambiato il nome in Jaguar Racing (che a sua volta, nel 2005, diventer\u00e0 Red Bull Racing).\nRisultati in F1.\nLa Stewart ha disputato un totale di 49 gran premi di Formula 1 (98 macchine iscritte) tra il 1997 e il 1999, ottenendo 1 vittoria, 1 pole position, 1 partenza in prima fila, 5 podi e 47 punti totali. La Stewart \u00e8 stata al comando di 3 gran premi di F1 per un totale di 84 giri percorsi in testa (363\u00a0km)."}
{"id": "66030", "revid": "183694", "url": "https://it.wikipedia.org/wiki?curid=66030", "title": "Alberto Gentili", "text": "Biografia.\nFu docente di Storia della musica presso l'Universit\u00e0 di Torino dal 1925 al 1938, quando venne rimosso dall'insegnamento a causa delle leggi razziali fasciste in quanto di religione ebraica.\nFinita la seconda guerra mondiale, rinuncer\u00e0 a riprendere il suo posto presso l\u2019Ateneo torinese.\nA Gentili si deve il recupero e la conservazione presso la Biblioteca Nazionale di Torino di una grande quantit\u00e0 di documenti (comprese composizioni inedite) di Antonio Vivaldi, con l'ispirazione della Raccolta Mauro Fo\u00e0 e della Raccolta Renzo Giordano.\nA questo proposito \u00e8 interessante leggere il romanzo scritto da Federico Maria Sardelli \"L'affare Vivaldi\", edito da Sellerio.\nUn concerto in suo onore si \u00e8 tenuto il 12 dicembre 2004 a Vittorio Veneto organizzato dall'Associazione Lirica \"Pier Adolfo Tirindelli\" di Conegliano.\nUna targa commemorativa a cura del Comune di Torino in data 12 giugno 2019 \u00e8 stata scoperta in Piazza Carlo Alberto, sul muro della Biblioteca Nazionale."}
{"id": "66031", "revid": "1534511", "url": "https://it.wikipedia.org/wiki?curid=66031", "title": "Ora luce", "text": ""}
{"id": "66032", "revid": "647919", "url": "https://it.wikipedia.org/wiki?curid=66032", "title": "Udai Saddam Hussein", "text": ""}
{"id": "66033", "revid": "63756", "url": "https://it.wikipedia.org/wiki?curid=66033", "title": "Duplicazione del cubo", "text": "Il problema della duplicazione del cubo, ossia la costruzione di un cubo avente volume doppio rispetto a quello di un cubo di spigolo dato, costituisce, assieme al problema della trisezione dell'angolo e a quello della quadratura del cerchio, uno dei tre problemi classici della geometria greca.\nQuesti tre problemi nacquero nel periodo classico della matematica greca (600 a.C. - 300 a.C.) e attraversarono tutta la storia della matematica.\nIl problema della duplicazione del cubo \u00e8 giunto a noi sotto forma di mito. La prima testimonianza in merito \u00e8 una lettera di Eratostene al re Tolomeo III citata, settecento anni pi\u00f9 tardi, dal commentatore Eutocio di Ascalona. Vi si narra di un antico tragico che, mettendo in scena il re Minosse al cospetto del sepolcro in costruzione, di forma cubica, del re Glauco, disse: \u00abpiccolo sepolcro per un re: lo si faccia doppio conservandone la forma; si raddoppino, pertanto, tutti i lati\u00bb. Eratostene, dopo aver rilevato che l'ordine dato era erroneo, perch\u00e9 raddoppiando i lati di un cubo se ne ottiene un altro con volume otto volte maggiore, riferisce che nacque tra gli studiosi il cosiddetto \"problema della duplicazione del cubo\".\nLa seconda testimonianza, conosciuta come Problema di Delo, \u00e8 dell'espositore Teone di Smirne. Egli, citando Eratostene, riporta che gli abitanti di Delo, avendo interrogato l'oracolo di Apollo\nsul modo di liberarsi dalla peste, avessero ricevuto l'ordine di costruire un altare, di forma cubica, dal volume doppio rispetto a quello esistente.\nI problemi classici, cos\u00ec come tutti i problemi della matematica, non risultano ben posti se non dopo che si sia precisato l'insieme degli strumenti assegnati per la loro risoluzione.\nImpossibilit\u00e0 di duplicare il cubo usando solo riga e compasso.\nPer dimostrare l'impossibilit\u00e0 di duplicare un cubo con il solo uso di riga e compasso occorre, innanzitutto, precisare cosa significhi effettuare una costruzione con riga e compasso.\nEseguire una costruzione con riga e compasso vuol dire, in parole povere, determinare oggetti geometrici, a partire da altri oggetti dati, utilizzando come unici strumenti la riga ed il compasso.\nVa precisato che con \u201criga\u201d non s'intende uno strumento per misurare o segnare distanze, ma soltanto un'asta rigida che permetta solo di tracciare delle rette: dunque si intende una riga non marcata.\nI problemi di costruzione, e quindi il problema della duplicazione del cubo, sono stati accanitamente studiati per secoli e senza risultati; dopo un lungo tempo di tentativi infruttuosi, ha iniziato ad insinuarsi l'idea, tra i matematici, che tali problemi fossero irrisolvibili.\nPer arrivare a studiare la risolubilit\u00e0 o meno dei problemi classici fu per\u00f2 necessario aspettare che venissero gettate le fondamenta per l'algebra moderna.\nIl problema della duplicazione del cubo si riduce, algebricamente, alla costruzione con riga e compasso del numero formula_1. Per dimostrare l'impossibilit\u00e0 di tale costruzione occorre formalizzare, in termini algebrici, l'idea intuitiva di \u201ccostruzione con riga e compasso\u201d.\nSupponiamo che sia dato un insieme di punti formula_2 nel piano euclideo formula_3 e consideriamo due tipi di operazioni:\nEsempio\nMostriamo come la costruzione standard di un punto medio di un dato segmento pu\u00f2 essere realizzata con queste considerazioni.\nSupponiamo di avere due punti dati formula_15 e che sia formula_16\nAllora la successione formula_27 definisce la costruzione del punto medio di formula_17 e questo risulta costruibile da formula_4\nConsideriamo ora il problema dal punto di vista della teoria dei campi.\nA ogni passo della costruzione associamo il sottocampo di formula_30 generato dalle coordinate dei punti costruiti.\nQuindi sia formula_31 il sottocampo di formula_30 generato dalle coordinate formula_33 e formula_34 del punto in formula_4\nSe formula_13 ha coordinate formula_37 allora, in maniera induttiva, definiamo formula_38 il campo ottenuto da formula_39 aggiungendo formula_40 e formula_41 cos\u00ec che sia:\nOvviamente si ha che\nformula_43\nLemma 1\nCon le notazioni precedenti formula_40 e formula_41 sono zeri, in formula_46 di un polinomio al pi\u00f9 di secondo grado di formula_47\n\"Dimostrazione\"\nLe coordinate formula_40 e formula_41 del punto formula_13 si ottengono intersecando due rette, due circonferenze oppure una retta e una circonferenza.\n\"Dimostriamo il lemma nell'ultimo caso\".\nSiano formula_51 i punti di coordinate formula_52 in formula_47\nSi tracci la retta formula_54 e la circonferenza di centro formula_55 e raggio formula_56 formula_57 dato che formula_58 \u00e8 la distanza tra due punti a coordinate in formula_47\nL'equazione della retta formula_54 \u00e8\ne l'equazione della circonferenza \u00e8\nLe coordinate dei punti di intersezione si ottengono risolvendo il sistema\nDa qui si ricava\nL'ascissa dei punti di intersezione formula_65 e formula_66 \u00e8 lo zero di un polinomio di secondo grado in formula_47 Lo stesso vale per l'ordinata.\nTeorema 1\nSe formula_68 \u00e8 costruibile da un sottoinsieme formula_2 di formula_3 e se formula_31 \u00e8 il sottocampo di formula_30 generato dalle coordinate dei punti di formula_2 allora i gradi di\nsono potenze di formula_76.\n\"Dimostrazione\"\nSi ha che\nformula_77 se il polinomio di II grado di cui formula_40 \u00e8 uno zero \u00e8 riducibile\nformula_79 se il polinomio di II grado di cui formula_40 \u00e8 uno zero \u00e8 irriducibile\ne, analogamente,\nformula_81 se il polinomio di II grado di cui formula_41 \u00e8 uno zero \u00e8 riducibile\nformula_83 se il polinomio di II grado di cui formula_41 \u00e8 uno zero \u00e8 irriducibile\nInoltre\nQuindi formula_86 \u00e8 una potenza di formula_76.\nE, per induzione, formula_88 \u00e8 una potenza di formula_76.\nMa, dato che, formula_90, segue che formula_74 \u00e8 una potenza di formula_76.\nSimilmente formula_75 \u00e8 una potenza di formula_76.\nTeorema 2\nIl cubo non pu\u00f2 essere duplicato mediante l'uso di riga e compasso.\n\"Dimostrazione\"\nConsideriamo un cubo di spigolo unitario.\nSia formula_95 e quindi, in questo caso \u00e8 formula_96\nSe il cubo fosse duplicabile, allora potremmo costruire un punto di coordinate formula_97 tale cheformula_98 e quindi, per il teorema1, formula_99 dovrebbe essere una potenza di formula_76.\nMa formula_101 \u00e8 zero del polinomio formula_102 che \u00e8 irriducibile su formula_103\nInoltre formula_102 \u00e8 il minimo polinomio di formula_105 su formula_106 e formula_107.\nCi\u00f2 dimostra l'impossibilit\u00e0 di duplicare il cubo con riga e compasso.\nSoluzioni del problema.\nAbbandonando il vincolo di utilizzare solo riga e compasso, il problema della duplicazione del cubo diventa risolubile e diverse sono le costruzioni possibili.\nRiduzione di Ippocrate di Chio.\nIppocrate di Chio, discepolo di Pitagora, vissuto tra il 460 a.C. e il 380 a.C.,\nsembra sia stato il primo a risolvere il problema della duplicazione del cubo seguendo il metodo di riduzione. Tale metodo consiste nel trasformare un problema in un altro, risolto il quale resta risolto anche il problema primitivo.\nPresso i Pitagorici era noto come inserire un segmento x medio proporzionale tra due segmenti dati formula_108 e formula_109 cio\u00e8, era noto come costruire segmenti che verificassero la proporzione formula_110\nNon era nota, invece, l'estensione al caso dell'inserzione di due segmenti formula_33 e formula_112 medi proporzionali tra due segmenti dati, in modo che valga la proporzione formula_113\nL'idea, attribuita ad Ippocrate di Chio, consiste nel ridurre il problema della duplicazione del cubo a quello della inserzione di due medie proporzionali fra due segmenti dati, problema che, con un linguaggio pi\u00f9 moderno, si pu\u00f2 cos\u00ec enunciare.\nDati due segmenti formula_108 e formula_109 costruirne altri due formula_33 e formula_34 che, con formula_108 e formula_119 presi come termini estremi, formino una catena di rapporti uguali, ovvero\nDa questa catena di rapporti uguali deriva\nda cui\nIl segmento formula_33 \u00e8 quindi il lato di un cubo equivalente a un parallelepipedo rettangolo a base quadrata di spigolo formula_108 e avente altezza formula_119.\nIn particolare, se si scrive b = ma (m numero razionale), si ottiene:\ncio\u00e8 un cubo di spigolo formula_33 equivalente a formula_128 volte un cubo di spigolo formula_129 Ponendo formula_130 cio\u00e8 formula_131 si ottiene\nsi ricade nel problema della duplicazione del cubo poich\u00e9 formula_33 \u00e8 il lato di un cubo avente volume doppio rispetto a quello di lato formula_129\nCon la scoperta attribuita ad Ippocrate di Chio, la difficolt\u00e0 era soltanto cambiata di forma e non si era conseguito altro vantaggio che quello di presentare la questione primitiva come un problema di geometria piana.\nSoluzione di Archita.\nArchita di Taranto, vissuto approssimativamente tra il 430 a.C. e il 360 a.C., forn\u00ec una soluzione tridimensionale del problema di Delo, che pu\u00f2 essere oggi facilmente descritta utilizzando il linguaggio moderno della geometria analitica.\nSia formula_108 il lato del cubo da duplicare e, relativamente a un sistema di riferimento cartesiano ortogonale di origine formula_136 sia formula_137 il centro di cerchi di raggio formula_108 giacenti in piani perpendicolari agli assi.\nAttraverso il cerchio di centro formula_55 perpendicolare all'asse delle ascisse si costruisce un cono circolare retto avente il vertice nell'origine; attraverso il cerchio di centro formula_55 che giace nel piano degli assi formula_33 e formula_34 si fa passare un cilindro; il cerchio che giace nel piano formula_143 venga fatto ruotare attorno\nall'asse formula_144 cos\u00ec da generare un toro.\nLe equazioni di queste tre superfici sono, rispettivamente:\nEsse si intersecano in un punto la cui ascissa \u00e8 formula_148. Pertanto la lunghezza di questo segmento rappresenta il lato del cubo desiderato.\nIl risultato ottenuto da Archita appare ancor pi\u00f9 straordinario se teniamo conto che egli giunse alla sua soluzione per via sintetica, senza l'uso delle coordinate cartesiane.\nSoluzioni di Menecmo.\nMenecmo fu allievo di Eudosso e visse nella met\u00e0 del IV secolo a.C.; a lui si devono due diverse soluzioni del problema della duplicazione del cubo.\n\"Prima soluzione\"\nUtilizzando le notazioni moderne della geometria analitica la soluzione si ottiene facilmente come intersezione di due parabole.\nSi considerino due parabole, di equazioni\ne\nDalla loro intersezione si ottiene\nda cui, trascurando la soluzione formula_152 si trova\ne quindi\nIntersecando le due parabole si ottiene dunque un punto la cui ascissa \u00e8 il lato del cubo di volume doppio del volume del cubo assegnato.\n\"Seconda soluzione\"\nUtilizzando le notazioni moderne della geometria analitica la seconda soluzione si ottiene come intersezione di una parabola e una iperbole.\nSi considerino la parabola e l'iperbole, rispettivamente di equazioni:\nDalla loro intersezione si ottiene\ne quindi\nIntersecando la parabola e l'iperbole si ottiene dunque un punto la cui ascissa \u00e8 il lato del cubo di volume doppio del cubo assegnato.\nSoluzione di Nicomede.\nNicomede (250 a.C. \u2013 180 a.C.) costru\u00ec una curva di quarto grado, da lui chiamata concoide per la somiglianza con una conchiglia, che gli permise di risolvere alcuni problemi di inserzione, tra cui quelli generati dal problema della duplicazione del cubo.\nPer generare la concoide, si prenda una retta formula_159 e un punto formula_160 esterno a essa (retta e punto si chiamano, rispettivamente, \"base\" e \"polo\" della concoide) e sia formula_108 la distanza tra il polo dalla base. Condotta per il polo una retta qualunque formula_162 siano formula_163 e formula_54 due segmenti congruenti ad un segmento dato di lunghezza formula_119 chiamata intervallo, situati da parti opposte rispetto alla base. Al variare di formula_166 su formula_167 il punto formula_55 descrive la concoide. Vediamo come, mediante la concoide di Nicomede, si risolve il problema delle due medie proporzionali. Siano formula_169 due segmenti perpendicolari dati, tra cui devono essere inseriti i medi proporzionali. Sia formula_170 e per semplicit\u00e0 supponiamo formula_171\nSi costruisca il rettangolo formula_172 individuato dai segmenti dati; dividendo a met\u00e0 formula_173 e dato formula_174 il punto medio, si unisca questo con formula_175 si prolunghi formula_176 fino ad incontrare in formula_177 il prolungamento di formula_178 Da formula_179 punto medio di formula_180 si tracci la perpendicolare ad formula_54 e con centro in formula_182 e raggio uguale a formula_119 (met\u00e0 di formula_173) si tagli con un arco di circonferenza la detta perpendicolare nel punto formula_185 dalla parte di formula_54 in cui non \u00e8 situato il rettangolo formula_187 Si unisca formula_188 con formula_177 e da formula_182 si conduca la retta formula_191 parallela a formula_192 Si tracci allora la concoide avente formula_188 come polo, formula_191 come base e un intervallo uguale a formula_195\nLa concoide cos\u00ec descritta incontra la retta formula_54 in un punto formula_197 e le due rette formula_54 e formula_191 individuano su formula_200 un segmento formula_201\nIndicato con formula_202 il punto d'incontro della retta formula_203 con la retta formula_204 si dimostra che i due segmenti formula_205 e formula_206 sono le due medie proporzionali cercate. Infatti, posto formula_207 e formula_208 in conseguenza delle costruzioni fatte si ha:\ne perci\u00f2 unendo formula_188 con formula_212\nMa dai triangoli simili formula_214 segue formula_215 e osservando che formula_216 e che formula_217 sostituendo nella proporzione precedente, abbiamo:\nDa qui, elevando a quadrato si ottiene\ned eliminando i denominatori\nRiducendo e trasportando risulta\nossia\nda cui\ned essendo formula_224 diverso da zero (dato che formula_33 e formula_226 sono misure di segmenti) necessariamente risulta\nossia\nDalla similitudine dei triangoli formula_229 si ha che formula_230 e, quindi,\nda cui si pu\u00f2 scrivere\nElevando alla terza potenza\nma\ne quindi\nsemplificando si ottiene\nDunque abbiamo:\nLa terza e la prima uguaglianza, divise membro a membro, danno\ncio\u00e8\nA loro volta la seconda e la prima divise membro a membro danno:\ncio\u00e8\nRisulta, infine:\nIn particolare se formula_243 e formula_244 \u00e8 uguale al lato del cubo doppio di quello avente formula_245 per lato.\nInfatti dalla (1) e dalla (2) segue:\ne quindi\nsostituendo i valori di formula_108 e formula_119\nestraendo la radice cubica\ne, se formula_252 si ha\nSoluzione di Diocle.\nAnche Diocle (240 a.C. ca. - 180 a.C. ca.) costru\u00ec una curva, ora chiamata cissoide di Diocle, in grado di risolvere graficamente il problema della duplicazione del cubo.\nSi consideri una circonferenza di diametro formula_254 e sia formula_255 la retta essa tangente nel punto formula_256 Sia formula_257 un punto qualsiasi della retta formula_258 Sia formula_197 l'intersezione tra la retta formula_260 e la circonferenza; su formula_260 si consideri il punto formula_262 tale che formula_263 Il luogo geometrico del punto formula_264 quando formula_257 descrive la tangente formula_266 \u00e8 la cissoide di Diocle.\nVediamo come si possa risolvere il problema della duplicazione del cubo attraverso la cissoide.\nSe formula_54 \u00e8 il lato del cubo da duplicare, consideriamo la cissoide relativa alla circonferenza di diametro formula_268 si riporti, sulla tangente in formula_166 alla circonferenza un segmento formula_270 congiunto formula_271 con formula_272 sia formula_273 l'intersezione di formula_274 con la cissoide; si unisca formula_273 con formula_166 e sia formula_257 l'intersezione di formula_278 con la tangente in formula_182 alla circonferenza.\nPer la costruzione effettuata si ha che formula_280 \u00e8 il lato del cubo di volume doppio del cubo di lato formula_108 dato. Infatti i triangoli formula_282 e formula_283 sono simili e dunque:\nSe scriviamo formula_285 con formula_286 la coppia delle coordinate di un punto formula_273 della cissoide, la proporzione precedente diventa:\nda cui\nTenendo conto che l'equazione della cissoide \u00e8\nsi ottiene\nSostituendo la (2) nella (1) si ha\nSi considerino ora i triangoli simili ATB e AUH; si pu\u00f2 scrivere:\ne quindi:\nda cui\nElevando al cubo si ottiene\ne sostituendo in quest'ultima l'espressione (3) si ottiene\nCi\u00f2 dimostra che formula_280 \u00e8 il lato del cubo di volume doppio rispetto al cubo di lato formula_129\nSoluzione di Eratostene.\nEratostene, come sappiamo da Eutocio, dette una soluzione meccanica del problema, progettando uno strumento, il mesolabio, con il quale era possibile inserire due medi proporzionali tra due segmenti assegnati."}
{"id": "66034", "revid": "599", "url": "https://it.wikipedia.org/wiki?curid=66034", "title": "Problema di Delo", "text": ""}
{"id": "66036", "revid": "599013", "url": "https://it.wikipedia.org/wiki?curid=66036", "title": "Pepi II", "text": "Il regno relativamente pacifico di Pepi II, la cui lunghissima durata fu forse causa di una certa stagnazione, segn\u00f2 il declino irrefrenabile dell'Antico Regno: a causa dello strapotere dei nomarchi (i governatori locali), l'autorit\u00e0 del faraone diminu\u00ec. Con l'autorit\u00e0 centrale indebolita a tal punto, l'aristocrazia locale avvi\u00f2 una serie di conflitti per dividersi il territorio. L'Antico Regno cadde pochi decenni dopo la morte di Pepi II. Come ha scritto l'egittologo inglese Toby Wilkinson:\nFamiglia.\nIdentit\u00e0 del padre.\nAscese al trono all'et\u00e0 di 6 anni, alla morte di Merenra I. Si riteneva tradizionalmente che fosse figlio del faraone Pepi I e della regina Ankhesenpepi II, ma gli annali registrati sulla \"Pietra di Saqqara meridionale\" indicano che Merenra I ebbe un regno di almeno 11 anni; Pepi II sarebbe quindi nato 5 anni dopo la morte di Pepi I. Vari sigilli reali della VI dinastia e blocchi di pietra (l'ultimo dei quali individuato nel Tempio funerario della regina Ankhesenpepi II, madre certa di Pepi II) furono scoperti nella stagione di scavi 1999/2000, a Saqqara, e dimostrano che Ankhesenpepi II spos\u00f2 anche Merenra I, dopo la morte di Pepi I. Le iscrizioni su tali blocchi di pietra enumerano i seguenti titoli di Ankhesenpepi II:\nDi conseguenza, molti egittologi sono del parere che Merenra I fosse padre di Pepi II. Pepi II sarebbe stato, quindi, nipote abiatico di Pepi I.\nSpose.\nPepi II ebbe varie coniugi nel corso della sua lunga vita, fra le quali:\nFra queste regine, Neith, Iput e Udjebten ebbero ciascuna una piramide minore (\"sussidiaria\") e un tempio funerario all'interno del complesso sepolcrale di Pepi II a Saqqara. Ankhesenpepi III fu sepolta in una piramide accanto a quella di Pepi I, mentre Ankhesenpepi IV fu modestamente inumata in una cappella nel Tempio funerario Iput II, altra sposa del re. Altri due figli noti di Pepi II sono Nebkauhor-Idu, visir e sacerdote del culto funerario del faraone Unis della V dinastia, e Ptahshepses D; entrambi furono sepolti presso la tomba di re Unis, a Saqqara.\nBiografia.\nPrimi anni di regno.\nSua madre Ankhesenpepi II (detta anche Ankhesenmerira II) regn\u00f2, con ogni probabilit\u00e0, come reggente per Pepi II ancora bambino. Una statuetta in alabastro, conservata al Brooklyn Museum di New York, rappresenta il giovanissimo Pepi II, rivestito di tutti gli attributi faraonici, seduto sulle gambe della madre. A dispetto del suo regno lunghissimo, si tratta una delle sole tre rappresentazioni certe di questo sovrano. Ankhesenpepi II potrebbe esser stata affiancata dal fratello Djau (o Zau), che era stato visir durante il precedente faraone. Alcuni studiosi hanno interpretato la relativa scarsit\u00e0 di statuaria regale del regno di Pepi II come indizio della difficolt\u00e0, da parte della corte, di trattenere artigiani di valore.\nPolitica estera.\nLa politica estera di Pepi II non sembra aver differito da quella dei suoi immediati predecessori. Organizz\u00f2 l'estrazione di rame e turchese dalle miniere dello Uadi Maghara, nel Sinai, e di alabastro da Hetnub. \u00c8 menzionato da un'iscrizione scoperto nella citt\u00e0 fenicia di Biblo, nella Palestina antica. \nSpedizioni nubiane: le prime esplorazioni africane.\nLe relazioni con il sud si tradussero nei frequenti viaggi di carovane mercantili da e per la Nubia. Uni, della famiglia dei \"coraggiosi e risoluti\" principi di Elefantina cui era affidata la protezione della frontiera nubiana con il titolo di \"Guardiani delle porte del Sud\", stretto collaboratore del giovane Merenra I (padre di Pepi II e, tra l'altro, primo faraone a recarsi a Elefantina), fu fautore di due spedizioni in Nubia per procurarsi granito per la piramide del faraone, e di una terza di cui lasci\u00f2 scritto:\nIl suo successore a Elefantina, il nobile Harkhuf, comp\u00ec altre tre spedizioni nel cuore del continente africano per conto di Merenra II. Incoronato in giovane et\u00e0 e faraone per meno di un decennio, nel corso del quale ebbe modo di organizzare tutte queste spedizioni, il padre di Pepi II si rivel\u00f2 un sovrano di notevole intraprendenza: i pionieri da lui inviati furono, di fatto, tra i primi esploratori dell'Africa subsahariana (il futuro Pepi II si trovava allora nella primissima infanzia). La morte prematura di Merenra I, intorno al 2278 a.C., interruppe le spedizioni. Pepi II (o il suo consiglio di reggenza, fra cui la madre, in vece sua) riprese per\u00f2 celermente le attivit\u00e0 del predecessore e ordin\u00f2 a Harkhuf una quarta spedizione: si sarebbe dovuto recare nel Paese di Yam, che il nobile trov\u00f2 in guerra con un altro Paese, Themeh. Dopo aver imposto la pace, Harkhuf torn\u00f2 a Menfi con \"trecento asini carichi d'incenso, ebano, pelli di pantera, avorio e ogni buon prodotto\": Pepi II gli mand\u00f2 incontro una nave \"carica di vino, datteri, focacce e birra\".\nLettera di Pepi II bambino a Harkhuf.\nUn lampo della personalit\u00e0 di Pepi II da bambino emerge in una lettera da lui scritta a Harkhuf quando questi capeggiava una ennesima spedizione in Nubia. Oltre al consueto bottino, Harkhuf riusc\u00ec a procurarsi un \"nano danzante\", quasi certamente pigmeo: ormai ritornato in sicurezza nell'Alto Egitto, comunic\u00f2 al piccolo faraone il suo ritorno, citando i grandi doni portati da Yam, compreso il pigmeo. \nIl re-bambino in persona, assai incuriosito, rispose al governatore ed esploratore con una lettera di ringraziamento particolarmente entusiasta, \"in cui c'\u00e8 tutta la gioia di un bambino per il nuovo giocattolo\", della quale segue un estratto:\nRicevere una lettera del genere da parte del sovrano costituiva un enorme onore, ed Harkhuf non manc\u00f2 di riprodurla integralmente sulla facciata della propria tomba, essendo le pareti interne gi\u00e0 decorate con i racconti delle sue precedenti spedizioni (\"Autobiografia di Harkhuf\"). \u00c8 grazie a questo espediente che si \u00e8 preservata l'unica lettera reale completa dell'Antico Regno.\nSpedizioni di Mechu e Hekaib.\nLe spedizioni, alcune delle quali potevano durare anche sei o otto mesi, continuarono ben oltre la giovinezza di Pepi II: non tutte per\u00f2 ebbero un esito positivo. Un altro principe di Elefantina, di nome Mechu, fu mandato dal faraone nello Uauat, cio\u00e8 nella Bassa Nubia, ma rimase ucciso nell'assalto di trib\u00f9 ostili; senza attendere il beneplacito del re, ma limitandosi a informarlo, il figlio di Mechu, Sabni, cominci\u00f2 a dare la caccia ai responsabili dell'omicidio del padre, li uccise e recuper\u00f2 la salma di Mechu che riport\u00f2 in patria. Se il suo corpo fosse andato distrutto, anzich\u00e9 essere correttamente imbalsamato, Mechu non avrebbe potuto conseguire la vita eterna nell'aldil\u00e0: alla frontiera con l'Egitto, Sabni trov\u00f2 ad attenderlo i sacerdoti e imbalsamatori del palazzo reale, i quali procedettero a mummificare i resti di Mechu con una ricca dotazione di unguenti e aromi. Sabni prosegu\u00ec per Menfi per ringraziare Pepi II portandogli in dono una zanna di elefante; Pepi II lo colm\u00f2 di regali a sua volta e lo insign\u00ec dell'\"Oro della Lode\" per l'eccezionale piet\u00e0 filiale dimostrata. \nAnd\u00f2 cos\u00ec stabilendosi una sorta di sovranit\u00e0 del re egizio sulla Nubia, fino alla terza cateratta. Pepi II nomin\u00f2 un ennesimo principe di Elefantina, Hekaib (anche chiamato Pepinakht, \"Forte \u00e8 Pepi\") \"Governatore dei Paesi stranieri\", titolo con cui quest'ultimo comp\u00ec due spedizioni, ora di carattere militare, riportandone successi, bottino e capi prigionieri. Una terza sortita, punitiva, nello Uadi Hammamat, fu finalizzata a vendicare l'ammiraglio Enenkhet che era stato ucciso dai predoni durante uno dei suoi consueti spostamenti da Copto al Mar Rosso: su ordine del faraone, Hekaib part\u00ec in rappresaglia contro i beduini e recuper\u00f2 il corpo di Enenkhet per dargli una degna sepoltura.\nDeclino dell'Antico Regno.\nLe ragioni profonde del declino dell'Antico Regno sono rintracciabili ben prima dell'epoca di Pepi II, con il potere sempre maggiore dei nomarchi (rappresentanti regionali del re). Pepi I, per esempio, prese in moglie due figlie di un nomarca, per poi elevare un loro fratello all'ufficio di visir; l'influenza di queste due regine fu grande, siccome il figlio di ciascuna di loro divenne faraone: prima Merenra I e poi Pepi II. Durante il regno di Pepi II, agli alti funzionari d'Egitto non solo and\u00f2 un potere sproporzionato rispetto a quello del sovrano, ma anche una considerevole ricchezza: a questo periodo risalgono le ricche tombe particolarmente elaborate di nomarchi in carica, importanti sacerdoti e altri pubblici ufficiali. I nomarchi erano tradizionalmente esenti dalla tassazione, e la loro carica divenne ereditaria. La crescente ricchezza, unit\u00e0 all'ereditariet\u00e0 del ruolo, port\u00f2 a una loro sostanziale indipendenza dal potere centrale del monarca e della corte. \u00c8 noto che, a un certo punto, Pepi II suddivise il ruolo di visir fra due persone: uno per l'Alto Egitto e uno per il Basso Egitto: un'ulteriore decentralizzazione del potere rispetto alla capitale, Menfi. Mentre la sede del visir dell'Alto Egitto mut\u00f2 varie volte, quella dell'omologo per il Basso Egitto rimase sempre Tebe. Si \u00e8 ipotizzato anche il regno estremamente lungo (\"troppo lungo\" l'ha definito Cimmino) di Pepi II fra i fattori che portarono al declino e al collasso del potere faraonico e, cos\u00ec, alla fine dell'Antico Regno.\nCollasso finale: il Papiro di Ipuwer.\nIn passato si credeva che il saggio Ipuwer avesse lavorato come funzionario presso la Tesoreria negli ultimi anni del regno di Pepi II. Il Papiro di Ipuwer (Papyrus Leiden I 344 \"recto\") \u00e8 talvolta ritenuto una descrizione del collasso dell'Antico Regno e dell'inizio del periodo di caos e anarchia noto come \"Primo periodo intermedio\". Alcuni sigilli siriaci a forma di bottone supporterebbero questa affermazione. Nel poema, che Gardiner descrisse venato di \"disperato pessimismo\", Ipuwer (nome molto comune tra il XIX e il XV secolo a.C.) lamenta il disordine in cui \u00e8 precipitato l'Egitto e chiede al \"Signore di Tutto\" di decidersi a distruggere i propri nemici e di ricordarsi dei propri doveri religiosi; a questa invocazione segue un violento scenario di disordini e profanazioni: la legge sembra non esistere pi\u00f9 e perfino le tombe dei faraoni nelle piramidi vengono violate e rovistate. \nSembra che si consumassero atti di violenza anche contro la persona stessa del faraone, ma l'interpretazione del passaggio che cita questo fatto \u00e8 tutt'altro che certa. Il papiro prosegue con l'avvento di giorni migliori, fino alla sua brusca interruzione causata dalla mancanza della parte finale del rotolo. \u00c8 possibile che l'opera si concludesse con una risposta del \"Signore di Tutto\" o con la profezia dell'avvento di un sovrano che avrebbe restaurato l'ordine. Il \"Signore di Tutto\" potrebbe non essere un re, quindi non Pepi II o altro faraone della dinastia, bens\u00ec un dio: conclusione che Fetch avrebbe dimostrato filologicamente. Recenti ricerche sembrano dimostrare la redazione del testo durante l'assai pi\u00f9 tarda XIII dinastia egizia, per\u00f2 con parte di un papiro risalente al regno del faraone Kheti I, contemporaneo degli effimeri successori di Pepi II; l'ammonizione di Ipuwer sarebbe indirizzata al dio Atum, non a un re storico. \nSuccessione a Pepi II: la fine della VI dinastia.\nMerenra II, Netjerkara Siptah e la leggendaria Nitocris.\nLe iscrizioni coeve sugli immediati successori di Pepi II sono quantomai scarse. D'accordo con il sacerdote e storico egizio d'epoca tolemaica Manetone e con il Papiro dei Re, all'anziano Pepi II sarebbe succeduto il figlio Merenra Nemtiemsaf II, verosimilmente non pi\u00f9 giovane, che avrebbe regnato per un anno soltanto.\nSi ritiene che a quest'ultimo sia subentrato il semisconosciuto Netjerkara Siptah, anche se una tradizione popolare (suffragata, due millenni dopo, dall'ellenistico Manetone) vuole che dopo la morte di Merenra II sia stata incoronata la leggendaria regina Nitocris (ellenizzazione del nome egizio \"Nitokerty\"), la quale avrebbe regnato quale primo faraone-donna. Il suo nome si trova nelle \"Storie\" di Erodoto e nelle epitomi degli \"Aegyptiaca\" di Manetone, ma la sua effettiva esistenza \u00e8 oggetto di dibattito, mancando completamente fonti o reperti originali egizi che la riguardino. Se realmente esistita, potrebbe essere stata una sorella o sorellastra del Merenra II e una figlia di Pepi II e della sposa reale Neith. Si \u00e8 a lungo pensato che sia il suo il nome \"Nitokerty/Nitiqreti\" (\"nt-\u1ec9qrt\u1ec9\") che compare in uno dei molti frammenti che compongono il Papiro dei Re conservato al Museo Egizio di Torino, ascrivibile cronologicamente alla XIX dinastia egizia. Si \u00e8 ritenuto che il lacerto su cui appare \"nt-\u1ec9qrt\u1ec9\" appartenesse alla posizione dei re della VI dinastia egizia, risultando cos\u00ec una conferma delle testimonianze di Erodoto e Manetone. Tuttavia, analisi microscopiche del Papiro di Torino suggeriscono che il brandello col nome sarebbe stato collocato erroneamente fra i re della VI dinastia, e che si tratterebbe in realt\u00e0 di una trascrizione imprecisa del \"praenomen\" del faraone Netjerkara (\"ntr k3 r\u055a\") chiamato anche \"Nitokerty Siptah,\" della VIII dinastia egizia, il quale nella lista reale di Abido \u00e8 posto come successore di Merenra II: la posizione tradizionalmente attribuita proprio alla regina Nitocris (la VII dinastia egizia si \u00e8 rivelata inesistente, nata da un errore nelle antiche descrizioni della cronologia egizia). \nL'anarchia: la VII/VIII dinastia dei possibili discendenti di Pepi II.\nLa VII e VIII dinastia egizia sono spesso considerate un tutt'uno: si tratta di una serie di effimeri faraoni vissuti, in media, assai brevemente e tutti ascrivibili alla prima met\u00e0 del XXII secolo a.C. Le notizie e le attestazioni archeologiche coeve su questi sovrani, elencati per nome nella Lista di Abido (successiva di un millennio), sono singolarmente scarse e confuse, quasi a sottolineare il profondo declino dell'Egitto dell'epoca. Dal momento che almeno cinque di questi re condivisero il nome regale di Pepi II, \"Neferkara\", \u00e8 verosimile che si trattasse di discendenti di Pepi, eredi della VI dinastia, che avrebbero tentato di rievocare una certa autorit\u00e0 appellandosi al prestigio di Pepi II. Alcuni studiosi hanno ipotizzato, appunto, che si trattasse di figli e nipoti di Pepi II; l'ipotesi sembra fondata per Neferkara Nebi, Neferkara Khendu e Neferkara Pepiseneb. La tomba di uno di questi re, Kakaura-Ibi, piuttosto misera, \u00e8 stata rintracciata a Saqqara, accanto proprio alla piramide di Pepi II. Indipendentemente da loro numero, \u00e8 chiaro che i faraoni della VII/VIII dinastia regnarono in un'epoca di collasso dell'autorit\u00e0 centrale; governarono dall'antica capitale Menfi e tutto ci\u00f2 chi si sa di loro (eccettuati alcuni re della fine della VIII dinastia) \u00e8 il nome. Questi possibili discendenti di Pepi II furono infine spodestati dai sovrani della IX dinastia egizia provenienti da Eracleopoli. \nRegno pi\u00f9 lungo della storia?\nManetone e il Papiro dei Re.\nPepi II \u00e8 spesso menzionato come il monarca dal regno pi\u00f9 lungo della storia, soprattutto in virt\u00f9 di un'opera del sacerdote e storico egizio d'epoca ellenistica Manetone (III secolo a.C.), che attribu\u00ec a Pepi II ben 94 anni di regno:\nTale computo \u00e8 stato molto discusso da egittologi come Hans Goedicke e Michel Baud a causa della mancanza di date, archeologicamente verificabili, posteriori al 31\u00ba censimento del bestiame avvenuta durante il suo regno (se biennale, corrispondente al 62\u00ba anno di regno). Le fonti pi\u00f9 antiche, sulle quali si sarebbe basato Manetone, vissuto due millenni dopo Pepi II, sono completamente perdute. Secondo J\u00fcrgen von Beckerath, Manetone commise un errore di lettura. Il Papiro dei Re, al Museo egizio di Torino, attribuisce a Pepi II 90+ [X] anni di regno: ma anche questo documento \u00e8 molto successivo a questo faraone, risalendo all'epoca di Ramses II, vissuto un millennio dopo Pepi II.\nDibattito degli egittologi.\nAttualmente, la pi\u00f9 antica fonte scritta risalente al regno di Pepi II \u00e8 datata \"Anno dopo il 31\u00ba censimento (del bestiame), 1\u00b0 mese di Shemu, 20\u00ba giorno\", dal \"Graffito Hatnub n\u00b07\" (Spalinger, 1994), che implica, assumendo che il censimento del bestiame fosse biennale, almeno 62 anni di regno. Alcuni egittologi ritengono che non abbia regnato per pi\u00f9 di 64 anni. Queste ipotesi si basano sulla totale assenza di date pi\u00f9 alte, per Pepi II, al di l\u00e0 del suo 31\u00ba anno del censimento del bestiame: se biennali, 31 censimenti del bestiame si sarebbero svolti nel giro di 62 anni. Una vecchia proposta di Hans Goedicke, di ravvisare un \"Anno del 33\u00ba censimento del bestiame\" in un decreto di Pepi II per il culto funerario della regina Udjebten, fu scartata dallo stesso Goedicke nel 1988 in favore della lettura \"Anno del 24\u00ba censimento del bestiame\". Sempre Goedicke ha scritto che Pepi II \u00e8 attestato in numerosi documenti datati fino all'anno del 31\u00ba censimento del bestiame, il che implicherebbe, molto verosimilmente, la morte del re dopo un regno di 64 anni. Altri studiosi, discordi, hanno osservato che il mancato ritrovamento, finora, di documenti posteriori a quelli gi\u00e0 scoperti non esclude categoricamente un regno molto pi\u00f9 lungo, dal momento che la fine del regno di Pepi II segn\u00f2 un rapido tracollo delle fortune dei faraoni dell'Antico Regno che vennero subito dopo di lui.\nL'egittologo David Henige ha affermato che, mentre si conoscono esempi di liste regali nelle quali ad alcuni governanti furono attribuiti regni di una durata simile a quella assegnata a Pepi II (\"spesso superiore a 100 anni, ma [\u2026] invariabilmente respinti come mitici\"), i problemi inerenti il regno Pepi II sono molti, in quanto:\nLo stesso Henige si \u00e8 dichiarato scettico del computo di 94 anni di regno, unendosi a Naguib Kanawati (2003) nell'avanzare l'ipotesi di un regno pi\u00f9 breve. Questa situazione potrebbe aver prodotto una crisi di successione e prodotto una certa stagnazione nell'amministrazione, la quale era incentrata su un monarca assoluto, bench\u00e9 sempre pi\u00f9 anziano, che non fu mai rimpiazzato a causa della divinit\u00e0 della sua figura.\nComplesso funerario.\nPiramide.\nIl complesso funerario di Pepi II ebbe il nome ufficiale di \"Neferkara \u00e8 durevole e vivente\". Il complesso consiste della piramide del re, con l'adiacente tempio funerario. La piramide conteneva un nucleo in calcare e argilla, mentre l'esterno era rivestito di calcare bianco. \u00c8 curioso constatare come, una volta terminate la cappella settentrionale e una grande parete, queste strutture siano state abbattute per consentire l'allargamento della base della piramide, sulla quale fu applicata una banda di mattoni non pi\u00f9 alta del muro di cinta; lo scopo dell'apposizione di tali mattoni non \u00e8 chiaro: \u00e8 possibile che i costruttori volessero far assomigliare l'edificio al geroglifico stesso della piramide\nO24\noppure che intendessero rinforzarne la base a causa di un terremoto. La camera sepolcrale era chiusa da una volta stellata a doppio spiovente, mentre due pareti consistevano di grandi lastre di granito. Il sarcofago in granito nero reca i nomi e i titoli del re. Uno scompartimento per i vasi canopi fu scavato nel pavimento. Nonostante l'impressionante longevit\u00e0 di Pepi II, considerando quindi il tempo che ebbe pot\u00e9 dedicare alla sua edificazione, la sua piramide non risulta pi\u00f9 grande di quella dei suoi predecessori, con ciascun lato lungo 78,5 (150 cubiti) metri per un'altezza di 52,5 metri (100 cubiti): tali misure seguono un vero e proprio \"formato standard\". La piramide \u00e8 composta di piccoli conci piccoli in pietra locale, rivestiti di uno strato calcareo che fu rimosso in epoche successive causando il deterioramento e il collasso della struttura interna, rimasta scoperta. La strada principale del complesso era lunga 400 metri.\nSepolture sussidiarie e tempio funerario.\nA nordovest della piramide di Pepi II furono costruite quelle, minori, delle spose reali Neith e Iput II; in direzione sud si trova, invece, quella della sposa reale Udjebten. Ciascuna delle piramidi delle regine disponeva di una propria cappella, un tempio e una piramide-satellite. La piramide di Neith, madre del successore Merenra II, risulta la pi\u00f9 grande e la prima eretta nel sito. Le piramidi delle regine contenevano i \"Testi delle piramidi\", originariamente riservati ai soli faraoni.\nIl tempio funerario, posizionato sulle rive di un laghetto, fu decorato con scene del faraone che arpiona un ippopotamo, trionfando sul caos, e con immagini del giubileo \"heb-sed\", di una festa del dio Min e di Pepi II che, seguito da una moglie e un figlio, abbatte un capo libico (quest'ultima ricalcata dal tempio funerario di re Sahura della V dinastia). Un cortile era accerchiato da diciotto pilastri decorati con immagini del sovrano al cospetto delle divinit\u00e0. \n\"Re Neferkara e il generale Sisene\".\nUn numero esiguo di faraoni \u00e8 stato immortalato in antichi racconti: fra questi, Pepi II. Nel racconto intitolato \"Re Neferkara e il generale Sisene\", sopravvissuto in tre frammenti di un papiro risalente al tardo Nuovo Regno (naturalmente, non \u00e8 escluso che la sua composizione possa essere pi\u00f9 antica), si narra di un incontro notturno, clandestino, tra un comandante militare (il generale Sisene o Sasenet) e un faraone Neferkara (nome regale di Pepi II). Alcuni l'hanno interpretata come la narrazione di una relazione omosessuale; \u00e8 oggetto di dibattito se i frammenti parlino o meno di Pepi II. Alcuni studiosi, come R. S. Bianchi, hanno ipotizzato che possa trattarsi di un'opera di letteratura arcaizzante, risalente alla XXV dinastia e riferito a Shabaka Neferkara, un faraone kushita. Cimmino ha commentato, riferendosi anche alle valutazioni complessive sul regno di Pepi II:\nBibliografia.\nin inglese\nin italiano\nin francese\nin tedesco"}
{"id": "66050", "revid": "647919", "url": "https://it.wikipedia.org/wiki?curid=66050", "title": "Uday Hussein", "text": ""}
{"id": "66052", "revid": "107189518", "url": "https://it.wikipedia.org/wiki?curid=66052", "title": "Scamandrio", "text": "Nella mitologia greca, Scamandrio (forma affettuosa derivante dal nome Scamandro, il fiume che bagnava la pianura di Troia) \u00e8 il nome di due differenti personaggi citati nell'\"Iliade\" di Omero.\nIl mito.\nScamandrio, guerriero troiano.\nEccellente cacciatore, Scamandrio fu cos\u00ec chiamato dal padre in onore dell'omonimo fiume della Troade che percorreva la pianura su cui sorgeva Troia. Venne istruito alle tecniche di caccia dalla stessa Artemide, che lo educ\u00f2 di persona nel tendere l'arco contro le fiere e i cervi dei monti.\nPartecip\u00f2 come fante alla guerra di Troia, in cui non mostr\u00f2 valore eguale alle sue doti di cacciatore. Di lui si parla nel libro V, dove \u00e8 presentato in fuga di fronte ai nemici: Menelao, raggiuntolo, gli conficc\u00f2 l'asta nella schiena, attraverso le spalle e il petto, e abbandon\u00f2 poi il suo cadavere armato. Omero si dilunga nel compiangere la sorte del troiano, che n\u00e9 la dea Artemide, n\u00e9 le sue doti di cacciatore riuscirono a mutare."}
{"id": "66054", "revid": "46480", "url": "https://it.wikipedia.org/wiki?curid=66054", "title": "Battaglia di Talamone", "text": "La battaglia di Talamone fu combattuta nel 225 a.C. dai Romani e da un'alleanza di popolazioni celtiche nei pressi di Talamone, in localit\u00e0 Campo Regio, oggi situata nelle immediate vicinanze della frazione di Fonteblanda.\nPolibio, la fonte principale per questa battaglia, narra che per l'invasione del territorio romano-italico i Celti costituirono la pi\u00f9 grande coalizione mai realizzata contro i Romani; ai Boi, si unirono gli Insubri, e i Taurini oltre ad un consistente numero di mercenari, chiamati Gesati.\nLa battaglia fu aspramente combattuta e, dopo fasi drammatiche e combattimenti particolarmente sanguinosi, si concluse con la completa vittoria delle legioni romane; l'esercito celtico venne in gran parte distrutto o catturato. La Repubblica romana super\u00f2 un grave pericolo e pot\u00e9 iniziare a sua volta l'espansione verso il territorio gallico nella pianura del Po.\nEspansione di Roma.\nDopo la vittoria nella lunga e aspra prima guerra punica la Repubblica romana aveva assunto un ruolo dominante nel Mediterraneo centrale; la Sicilia divenne la prima provincia romana; sfruttando le difficolt\u00e0 di Cartagine dopo la sconfitta, nel 238 a.C. vennero occupate anche la Sardegna e la Corsica che vennero a loro volta trasformate in province nel 231 a.C.; la resistenza degli indigeni nelle due isole venne schiacciata e un pretore si insedi\u00f2 al governo dei nuovi territori. Mentre estendeva il suo sistema di potere nel Mediterraneo la Repubblica aveva anche agito con rapidit\u00e0 ed efficienza per controllare con sicurezza il territorio peninsulare ed evitare minacce sui confini. Nel 233 a. C. il console Quinto Fabio Massimo marci\u00f2 contro i Liguri che sotto la pressione di migrazioni di popolazioni galliche, si erano spinti verso sud, raggiungendo l'Arno e occupando Pisa. Il console costrinse i Liguri alla ritirata, occup\u00f2 Lucca e continu\u00f2 ad avanzare lungo la costa fino a raggiungere Genova con cui la Repubblica concluse un importante trattato di amicizia. I Liguri si ritirarono sulle montagne appenniniche da dove contrastarono tenacemente l'ulteriore espansione romana.\nLa Repubblica romana era in fase di espansione territoriale e demografica; nel 232 a.C. su impulso di Gaio Flaminio Nepote, importante personaggio politico legato alle correnti democratiche desiderose di estendere il territorio della repubblica verso nord attraverso lo stanziamento di cittadini in nuove colonie romane, si procedette alla grande distribuzione di terre lungo la costa adriatica nel territorio piceno e gallico da Ancona a Rimini conquistato dal pretore Manio Curio Dentato nel 284 a.C. dopo aver sconfitto i Galli Senoni. Si tratt\u00f2 di un evento di grande importanza che suscit\u00f2 contrasti tra le fazioni popolari e le fazioni conservatrici senatorie di Quinto Fabio Massimo contrarie all'espansione terrestre verso nord. Il progetto di Gaio Flaminio venne infine approvato dai comizi tributi; a sud di Rimini per rafforzare la protezione del nuovo territorio venne fondata la colonia di Sena Gallica.\nNel 229 a.C. Roma estese la sua influenza e il suo potere anche sulle coste orientali del Mare Adriatico minacciate dalle scorrerie dei navigli degli Illiri della regina Teuta, a loro volta spinti a sud da nuove migrazioni galliche in movimento nei Balcani. Una imponente flotta romana costrinse la regina Teuta ad accettare il predominio romano ed evacuare i territori occupati nell'Epiro e nelle isole dell'Adriatico. Il console Lucio Postumio Albino concluse alleanze con alcuni popoli balcanici, mentre le citt\u00e0 di Apollonia, Corcira ed Epidamno entrarono a far parte dell'alleanza romana; inviati della repubblica si recarono in Grecia ed ebbero per la prima volta contatti ufficiali con Atene, gli Etoli e gli Achei.\nInvasione generale dei Galli.\nDopo l'espansione romana nel territorio gallo-piceno fino a Rimini e Ravenna, le popolazioni celtiche stanziate in Italia ancora non soggette alla repubblica occupavano il territorio compreso tra Ravenna e le Alpi. A sud del Po si trovavano i Boi e gli Anari a occidente e i Longoni a oriente, mentre a nord del fiume vivevano a oriente i Veneti (unico popolo non celtico, tra l'Adige e il Tagliamento) e a occidente i Cenomani (tra l'Oglio e l'Adige) e gli Insubri (tra il Ticino e l'Oglio), la popolazione celtica italica pi\u00f9 numerosa e potente collegata con le trib\u00f9 galliche transalpine. Le popolazioni galliche avvertivano ormai la crescente pressione espansionistica romana; la colonizzazione del territorio dei Senoni sembrava preludere ad un attacco diretto di Roma; inoltre la repubblica stava agendo per minare la coesione tra le popolazioni celtiche dell'Italia settentrionale; vennero conclusi accordi di alleanza con i Veneti e con i Cenomani, tradizionalmente ostili agli Insubri.\nLe popolazioni celtiche italiche inoltre erano sollecitate segretamente dai Cartaginesi a passare all'offensiva contro Roma; Cartagine non aveva rinunciato a contendere alla repubblica il predominio mediterraneo e, mentre il condottiero cartaginese Asdrubale estendeva il dominio spagnolo, si cerc\u00f2 di eccitare la determinazione aggressiva dei Galli, promettendo anche aiuti concreti in caso di nuova guerra contro la potenza latina. Fenomeni migratori di popolazioni celtiche del nord Europa favorirono il rafforzamento dei Galli italici e di conseguenza la decisione di invadere l'Italia. Dalla met\u00e0 del III secolo erano in movimento le bellicose trib\u00f9 di Belgi che dall'Europa settentrionale raggiunsero, dopo aver attraversato il Reno, i territori di quella che sarebbe divenuta la Gallia belgica; a causa di queste vaste trasmigrazioni, altre popolazioni celtiche della Gallia si misero in movimento verso sud e i cosiddetti Gesati stanziati nella valle superiore del Rodano iniziarono a trasferirsi nell'Italia settentrionale.\nRoma era consapevole della nuova minaccia celtica da nord; inoltre si temeva la possibile alleanza dei Galli con Cartagine la cui espansione in Spagna stava divenendo minacciosa, si ritenne opportuno anticipare le azioni avversarie con immediate contromisure militari e politiche. Nel 226 a.C. infatti, l'anno precedente l'invasione celtica, emissari romani si recarono in Iberia per chiarire le intenzioni di Asdrubale e frenarne le mire aggressive. Venne quindi concluso il cosiddetto trattato dell'Ebro che assegnava al predominio cartaginese il territorio iberico a sud di quel fiume ma forse garantiva il disinteresse di Asdrubale per le vicende italiche ed evitava una cooperazione attiva cartaginese con i popoli celtici della Gallia cisalpina.\nForze in campo.\nCome gi\u00e0 nel 299 a.C. e nel 236 a.C. si associarono anche contingenti di transalpini (i Gesati, il cui nome forse deriva dal gaesum, un giavellotto che era la loro arma caratteristica) per formare una vera e propria armata interceltica. Polibio racconta che per questa battaglia si riunirono 50.000 fanti e 25.000 cavalieri. L'esercito alleato era superiore di numero a quello romano.\nL'alleanza ebbe anche l'appoggio dei Liguri; gli Etruschi, dal canto loro, non frapposero ostacoli all'avanzata verso sud dei celti in armi. L'armata dei Gesati, scesa in Italia, effettu\u00f2 il ricongiungimento con le truppe dei celti cisalpini sul Po. I comandanti dell'esercito celtico, i re Concolitano e Aneroesto, diedero l'ordine di marciare verso Roma passando per il territorio etrusco.\nI Romani affrontarono l'invasione con le quattro legioni di Gaio Atilio Regolo e Lucio Emilio Papo; con queste, c'erano anche due contingenti alleati: uno sabino-etrusco ed un altro veneto-cen\u00f2mano.\nLa battaglia.\nL'esercito celtico si diresse verso l'Argentario, presumibilmente in vista di uno sbarco di Cartaginesi in appoggio all'offensiva; ma i celti non arrivarono al luogo d'incontro, perch\u00e9 furono attaccati dalle legioni romane presso Talamone.\nAttaccato su due fronti opposti dai due eserciti consolari, l'esercito celtico fu distrutto in una battaglia campale, nella quale probabilmente morirono oltre quarantamila soldati celti. Dei due re celti uno fu preso prigioniero mentre l'altro si suicid\u00f2 a seguito della sconfitta. Anche il console Gaio Atilio Regolo fu ucciso. Questo il racconto di Polibio:\nConseguenze e conclusione.\nCirca 40.000 Celti furono uccisi ed almeno 10.000 fatti prigionieri, tra i quali il loro re Concolitano. L'altro re, Aneroesto, riusc\u00ec a fuggire con pochi seguaci in un luogo dove si suicid\u00f2 con i suoi compagni. Il console romano, raccolto il bottino, lo invi\u00f2 a Roma, restituendo il bottino dei Galli ai legittimi proprietari. Con le sue legioni, attraversata la Liguria, invase il territorio dei Boi. Dopo aver permesso il saccheggio ai suoi uomini, torn\u00f2 a Roma un paio di giorni dopo. Invi\u00f2, quindi, quale trofeo sul Campidoglio, le collane d'oro dei Galli, mentre il resto del bottino e dei prigionieri fu usato per il suo ingresso a Roma e per ornare il suo trionfo.\nCos\u00ec furono distrutti i Celti, che con la loro invasione, la pi\u00f9 grave che si fosse mai verificata, avevano minacciato i popoli italici ed i Romani. Questo successo incoraggi\u00f2 i Romani, tanto da credere possibile di essere in grado di espellere completamente i Celti dalla pianura del Po. Entrambi i consoli dell'anno successivo, Quinto Fulvio e Tito Manlio, furono quindi inviati contro di loro con una grossa forza di spedizione, costringendo i Boi a chiedere la pace a Roma, sebbene il resto della campagna non ebbe ulteriori successi, a causa delle piogge incessanti e di una violenta epidemia, scoppiata tra di loro.\nLa battaglia di Talamone \u00e8 stata considerata dallo storico francese Charles Rollin \"una delle pi\u00f9 celebri e pi\u00f9 straordinarie di cui si parli nella storia romana\"; dal punto di vista tattico lo scontro si caratterizza soprattutto per lo schieramento difensivo dei galli, spalla contro spalla, per fronteggiare i due eserciti consolari convergenti da nord e da sud.\nStoricamente la battaglia di Talamone in tempi recenti divenne un simbolo patriottico italiano e fu citata in varie occasioni come esempio della gloria di Roma antica. Gabriele D'Annunzio cit\u00f2 nei suoi versi \"la Maremma tinta del sangue gallico\"; mentre Benito Mussolini fece riferimento almeno per due volte alla battaglia, nel 1926 durante una dissertazione all'Universit\u00e0 di Perugia e nel 1942 in piena seconda guerra mondiale, quando anacronisticamente colleg\u00f2 la minaccia della Francia all'Italia dell'Asse, con quella celtica del 225 a.C."}
{"id": "66058", "revid": "9", "url": "https://it.wikipedia.org/wiki?curid=66058", "title": "Kyiv", "text": ""}
{"id": "66059", "revid": "785863", "url": "https://it.wikipedia.org/wiki?curid=66059", "title": "Molly Mallard", "text": ""}
{"id": "66060", "revid": "119369", "url": "https://it.wikipedia.org/wiki?curid=66060", "title": "Pat Metheny", "text": "Tra i pi\u00f9 famosi e apprezzati chitarristi jazz in attivit\u00e0, \u00e8 il fondatore, nonch\u00e9 leader, del Pat Metheny Group.\nBiografia.\nDiventa molto presto insegnante all'Universit\u00e0 di Miami ed alla Boston's Berklee College of Music, grazie al celebre vibrafonista Gary Burton. Dal primo album del 1975 (\"Bright Size Life\" con Jaco Pastorius), ad oggi Pat Metheny ha avuto un crescendo di consensi sia da parte della critica, ma soprattutto da parte del pubblico, anche quando ha sviluppato nuove esperienze spingendosi fino al free jazz con Ornette Coleman. La sua produzione musicale si sviluppa su pi\u00f9 filoni paralleli: il Pat Metheny Group, lavori solisti, duetti ed altre partecipazioni. Metheny ha vinto 3 dischi d'oro e 20 Grammy Award.\nIl Pat Metheny Group.\nInsieme al tastierista Lyle Mays, Metheny ha fondato il Pat Metheny Group nel 1976. Sin da allora \u00e8 stato uno dei rari esempi di formazione jazz capace di raggiungere il grande pubblico, senza tuttavia cedere a tentazioni squisitamente commerciali. Il gruppo ha sviluppato negli anni uno stile decisamente riconoscibile, fatto di dense orchestrazioni spesso unite al contrappunto classico e molto ibridato dalla world music, in special modo quella sudamericana e Mediterranea.\nMetheny si occupa delle melodie, Mays delle complesse armonie. Frequente \u00e8 il ricorso ai tempi compositi: fra i pi\u00f9 particolari si ricordano l'inizio del pezzo \"First Circle\" (1984), che adotta un battito di mani in 22/8, oppure \"5-5-7\" (1989) che alterna la successione di tempi dispari che d\u00e0 anche il titolo alla composizione.\nNel corso degli anni Pat Metheny \u00e8 stato anche tra i primi chitarristi a capire le potenzialit\u00e0 del Synth per chitarra (Roland Gr 808) cambiando radicalmente ed esplorando nuovi orizzonti nei suoni per chitarra, ad esempio cercando di imitare anche il suono delle trombe. Utilizzer\u00e0 anche il Danelectro Coral sitar guitar nel celebre brano \"Last Train Home\" e \"Minuano Six eight\" dell'anno 1987, oppure nel celebre brano \"Are You Going with Me\" dove Metheny si dilunga in un lunghissimo assolo pieno di synth. Nel 1981 si un\u00ec al gruppo il bassista Steve Rodby. Con il batterista Paul Wertico e il vocalist polistrumentista argentino Pedro Aznar si \u00e8 raggiunta la pi\u00f9 alta espressione del PMG.\nAl gruppo si sono affiancati negli anni successivi altri artisti, la cui collaborazione \u00e8 rimasta limitata a pochi dischi, rendendo la formazione del gruppo abbastanza fluida: degna di nota \u00e8 la partecipazione di Richard Bona, poliedrico bassista di origini africane, nella registrazione dell'album \"Speaking of Now\" (2002) e del successivo \"Live\" (2003).\nRiconoscimenti.\nPat Metheny ha ricevuto 20 Grammy Awards:"}
{"id": "66063", "revid": "486946", "url": "https://it.wikipedia.org/wiki?curid=66063", "title": "Qusai Hussein", "text": ""}
{"id": "66064", "revid": "785863", "url": "https://it.wikipedia.org/wiki?curid=66064", "title": "Fulton Pitagorico", "text": ""}
{"id": "66067", "revid": "785863", "url": "https://it.wikipedia.org/wiki?curid=66067", "title": "Cacciavite Pitagorico", "text": ""}
{"id": "66071", "revid": "31789", "url": "https://it.wikipedia.org/wiki?curid=66071", "title": "Reginella (personaggio)", "text": "Reginella \u00e8 un personaggio immaginario dei fumetti Disney creato dallo sceneggiatore Rodolfo Cimino e dal disegnatore Giorgio Cavazzano nel 1972. \u00c8 una papera di origine extraterrestre che ha una tormentata storia d'amore con Paperino.\nApparizioni.\nReginella compare in cinque storie principali:\nLe prime cinque storie, che compongono la serie originale, sono tutte sceneggiate da Rodolfo Cimino ma solo le prime quattro sono disegnate da Giorgio Cavazzano e hanno visto la luce su Topolino magazine. L'ultima del ciclo originario \u00e8 stata infatti pubblicata nel 1994 sul mensile MEGA 2000. A 23 anni dalla storia precedente e cinque anni dopo la morte del suo creatore la regina di Pacificus torna nella storia in tre parti:\nOltre a camei e apparizioni in storie speciali o parodie pi\u00f9 recenti, tra cui \"Paperina di Rivondosa\" (2005), che si ispira a \"Elisa di Rivombrosa\", in cui Reginella \u00e8 la duchessa Reginella Bussani, che sarebbe Clelia Bussani.\nNel giugno 2018 viene riproposto il personaggio di Reginella nella storia:\nReginella verr\u00e0 successivamente riproposta in altre due storie, scritte dallo stesso Vito Stabile:\nNell'Agosto 2021 il personaggio di Reginella fa il suo ritorno nella storia in due parti:\nLe vicende.\nNella prima storia Reginella \u00e8 la sovrana di un regno sottomarino di paperi alieni, costretti a rifugiarsi sul nostro pianeta dopo un guasto irreparabile della loro astronave. Appartenenti ad una realt\u00e0 fisica diversa dalla nostra (in cui, tra l'altro, il tempo scorre molto pi\u00f9 lentamente), possono sopravvivere unicamente all'interno di una barriera trasparente (creata tramite \"impulsi metafisici-transmigranti-accelerati\"), sotto la superficie delle acque, evitando cos\u00ec ogni contatto con il mondo umano.\nPaperino, in questa storia interessato alla pesca subacquea, viene pi\u00f9 o meno casualmente catturato dai sudditi di Reginella, la quale, conosciutolo, se ne innamora, ricambiata. Dimentico della sua realt\u00e0 terrestre, Paperino \u00e8 gi\u00e0 quasi designato come futuro consorte di Reginella (e dunque Re). Tuttavia, la codardia di cui d\u00e0 prova al confronto con un rivale geloso, dimostra alla sconfortata Reginella la totale mancanza nel papero delle qualit\u00e0 adatte al trono (\"Ditemi, ciambellano, credete che Paperino possa diventare un buon Re?\", \"No, Regina! Non \u00e8 nemmeno un buon suddito, non vedete?\").\nNella seconda storia, Reginella, anche nell'intento di dimenticare Paperino, incita i suoi scienziati allo sforzo di ricongiungersi col pianeta natale. Si scopre che, allo scopo, manca un componente presente sulla terraferma, tra gli uomini. Reginella si incarica di ricuperarlo, l'unica, in virt\u00f9 della sua natura regale, in grado di avventurarsi nel mondo esterno. Qui ci sar\u00e0 un fugace quanto intenso reincontro con Paperino in una baita dove Paperino dedica numerose serenate a Reginella, ancora una volta brutalmente interrotto: il popolo di Reginella, pronto alla partenza, ha bisogno della presenza della sua sovrana, pena la distruzione. Paperino svegliatosi da un sonno indotto, assiste attonito all'innalzarsi del razzo verso lo spazio, conscio che, questa volta, la distanza sar\u00e0 pi\u00f9 grande e incolmabile che mai.\nToccante la poesia che Reginella dedica a Paperino e che lascia su un foglio sul tavolo della Baita - ultima tavola della storia -\nNella terza storia Reginella torna sul suo pianeta d'origine per ritrovarlo occupato da un invasore, il perfido Bingo, predatore che, coi suoi armigeri, a bordo dei perissodattili siderali, vagano nello spazio per conquistare i mondi, schiavizzare la popolazione, sfruttarne tutte le risorse, e quindi abbandonarli del tutto impoveriti. Temendo la stessa fine per il suo pianeta, e, oltretutto, insidiata sentimentalmente dal nuovo dittatore (\"insopportabile buzzurro\": Reginella dixit!), la piccola regina riesce nell'intento di richiamare, al di l\u00e0 delle distanze cosmiche, Paperino, l'unico, in quanto terrestre, in grado di opporre la violenza alla violenza, ci\u00f2 che i sudditi di Reginella non sono in grado di fare. Ridotti a pi\u00f9 miti consigli gli invasori, privati di armi e rispediti sul loro mondo d'origine (\"dove dovranno finalmente lavorare per vivere\"), Paperino e Reginella sembrano poter, una volta tanto, coronare il loro sogno. Sennonch\u00e9, le imprese di Paperino, che col fucile caricato a sale sconfisse i nemici, sembrano avere un cattivo influsso sui giovani del pianeta, pronti a imitarlo nell'atteggiamento bellicoso (\"Paperino... ehm... la sua presenza smarrisce i giovani!\", \"Ne va del nostro pacifico futuro\"). Ancora una volta \u00e8 la \"ragion di Stato\" a costringere Reginella a un dolorosissimo addio (\"Quanto pesa, a volte, una corona!\"). Paperino, addormentato e ignaro di tutto, viene cos\u00ec ricondotto sul pianeta Terra...\nLa quarta storia vede il pianeta di Reginella minacciato dal tentativo di sfruttamento turistico di un capitalista dall'aspetto porcino, che ammorbidisce le resistenze del popolo alieno blandendolo col consumismo e scavalcando cos\u00ec l'autorit\u00e0 della sovrana e del senato degli anziani. Chiamato per l'ennesima volta al soccorso, Paperino, grazie al sostegno economico di un romantico ed insolitamente generoso Paperone, raggiunge il pianeta e cerca di controllare l'equilibrio tra terrestri e indigeni. Ma l'eccessiva presenza dei primi rischia di compromettere la salute fisica dei secondi, che iniziano a soffrire di febbri acute. Per costringere gli stranieri a un rientro forzato Reginella impegna i suoi stessi poteri personali (\"compendio energetico dissuadente\"), sacrificando in qualche modo s\u00e9 stessa: al termine della storia, prima della separazione, Paperino pu\u00f2 vederla unicamente avvolta da un drappo nero (\"Non avvicinarti, mio diletto! Non voglio che tu mi guardi!\"). Tornato Paperino sulla Terra, il pianeta di Reginella \u00e8 spinto in una direzione che lo allontana definitivamente dalla nostra galassia. Tuttavia \u00e8 Paperone, in conclusione, a incoraggiare il nipote: non tutte le speranze di un reincontro sono perdute.\nNella quinta storia il pianeta di Reginella viene letteralmente inseguito da Vampirio, un pianeta parassita regnato dal turpe Vampirione, sovrano di un popolo con ali da pipistrello e votato alla rapina delle risorse altrui, in modo non dissimile da Bingo ma caratterizzato dallo sfruttamento a distanza tramite l'Aspiratore Siderale. Da poco ripresasi dall'enorme dispendio d'energie dovuto al compendio energetico dissuadente, che non ne ha intaccato per\u00f2 le fattezze, Reginella riesce a richiamare nuovamente Paperino, che grazie a un secondo aiuto dello zio raggiunge in tempo il pianeta per impedirne l'invasione. In un estremo tentativo di assicurarsi il dominio del pianeta, Vampirione ricorre al diritto di duello garantito dall'ingresso nella giurisdizione del pianeta Mogol, il cui regnante Mogolione arbitra la contesa tra Paperino e Vampirione stesso. Durante il duello, Reginella nota un tentativo di attacco scorretto di Vampirione e, pur in convalescenza, non vista ricorre alle sue residue \"energie disapprovanti\" per fermarlo, cadendo in uno stato comatoso e costringendo il senato degli anziani a rispedire per l'ultima volta Paperino sulla Terra onde lasciare la sovrana libera da affanni."}
{"id": "66074", "revid": "486946", "url": "https://it.wikipedia.org/wiki?curid=66074", "title": "Qusay Hussein", "text": ""}
{"id": "66075", "revid": "486946", "url": "https://it.wikipedia.org/wiki?curid=66075", "title": "Qusai Saddam Hussein", "text": ""}
{"id": "66077", "revid": "1745361", "url": "https://it.wikipedia.org/wiki?curid=66077", "title": "Piumina O'Drake", "text": ""}
{"id": "66078", "revid": "785863", "url": "https://it.wikipedia.org/wiki?curid=66078", "title": "Rumpus McFowl", "text": ""}
{"id": "66079", "revid": "1745361", "url": "https://it.wikipedia.org/wiki?curid=66079", "title": "Dingo de' Paperoni", "text": ""}
{"id": "66081", "revid": "1745361", "url": "https://it.wikipedia.org/wiki?curid=66081", "title": "Patrizio de' Paperoni", "text": ""}
{"id": "66082", "revid": "108208839", "url": "https://it.wikipedia.org/wiki?curid=66082", "title": "Versore", "text": "In matematica, un versore \u00e8 un vettore in uno spazio normato di modulo unitario, utilizzato per indicare una particolare direzione e verso.\nDato un qualunque vettore formula_1 (diverso dal vettore nullo che \u00e8 l'unico ad avere modulo pari a zero) \u00e8 possibile formarne un versore moltiplicandolo per il reciproco del suo modulo:\nEsempi.\nEsempi di versori comunemente utilizzati sono:\nDerivata di un versore.\nSia formula_16 un versore dipendente dal tempo. Se consideriamo il prodotto scalare di questo vettore per se stesso abbiamo:\nricordando che i versori hanno modulo unitario:\nPrendendo quest'ultima espressione, e derivandola membro a membro rispetto al tempo otteniamo:\nData la commutativit\u00e0 del prodotto scalare\nPoich\u00e9 deve essere nullo il prodotto scalare di formula_22, si evince che la derivata di un versore \u00e8 sempre perpendicolare al versore stesso. Ci\u00f2 in quanto il prodotto scalare pu\u00f2 anche essere visto come la proiezione di un vettore sull'altro, che si annulla se e solo se i due vettori sono appunto perpendicolari.\nLa derivata di un versore, in generale, non \u00e8 un versore; per dimostrarlo basta considerare il generico versore in coordinate polari:\nche in coordinate cartesiane diviene:\nderivando rispetto a formula_25 si ottiene:\ndove il termine \n\u00e8 il versore ortogonale di modulo unitario,\ne dove il termine:\n\u00e8 in generale diverso dall'unit\u00e0."}
{"id": "66083", "revid": "2207", "url": "https://it.wikipedia.org/wiki?curid=66083", "title": "George Friedrick Haendel", "text": ""}
